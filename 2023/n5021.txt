NOMOΣ ΥΠ’ ΑΡΙΘΜ. 5021	
Εκσυγχρονισμός της μουσειακής πολιτικής και ζητημάτων διαχείρισης της πολιτιστικής κληρονομιάς: ίδρυση μουσείων - Ν.Π.Δ.Δ., κρατική ασφάλιση της κινητικότητας των πολιτιστικών αγαθών, δράσεις του Ο.Δ.Α.Π. και του Μουσείου Ακρόπολης, ρυθμίσεις ποινικής προστασίας της πολιτιστικής κληρονομιάς, Συμβούλια του Υπουργείου Πολιτισμού και Αθλητισμού, Μητρώο Προσωπικού Αρχαιολογικών Εργασιών, λοιπές διατάξεις σχετικά με το προσωπικό του Υπουργείου Πολιτισμού και Αθλητισμού και την αντιμετώπιση των συνεπειών της πανδημίας στον πολιτισμό και άλλες επείγουσες ρυθμίσεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’: ΙΔΡΥΣΗ ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΕΘΝΙΚΟ ΑΡΧΑΙΟΛΟΓΙΚΟ ΜΟΥΣΕΙΟ», ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΑΡΧΑΙΟΛΟΓΙΚΟ ΜΟΥΣΕΙΟ ΘΕΣΣΑΛΟΝΙΚΗΣ», ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΑΡΧΑΙΟΛΟΓΙΚΟ ΜΟΥΣΕΙΟ ΗΡΑΚΛΕΙΟΥ», ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΒΥΖΑΝΤΙΝΟ ΚΑΙ ΧΡΙΣΤΙΑΝΙΚΟ ΜΟΥΣΕΙΟ» ΚΑΙ ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΜΟΥΣΕΙΟ ΒΥΖΑΝΤΙΝΟΥ ΠΟΛΙΤΙΣΜΟΥ»
Άρθρο 1 Σκοπός
Άρθρο 2 Αντικείμενο
Άρθρο 3 Ίδρυση - Εποπτεία - Επωνυμία - Έδρα - Αρμοδιότητες - Προνόμια
Άρθρο 4 Σκοποί
Άρθρο 5 Πόροι
Άρθρο 6 Όργανα Διοίκησης
Άρθρο 7 Συγκρότηση και Θητεία Διοικητικού Συμβουλίου
Άρθρο 8 Επιλογή Προέδρου, Αντιπροέδρου και μελών Διοικητικού Συμβουλίου
Άρθρο 9 Κωλύματα διορισμού μέλους Διοικητικού Συμβουλίου
Άρθρο 10 Έκπτωση μέλους Διοικητικού Συμβουλίου
Άρθρο 11 Αρμοδιότητες και αναπλήρωση του Προέδρου του Διοικητικού Συμβουλίου
Άρθρο 12 Λειτουργία Διοικητικού Συμβουλίου
Άρθρο 13 Αρμοδιότητες Διοικητικού Συμβουλίου
Άρθρο 14 Γενικός Διευθυντής
Άρθρο 15 Προσόντα διορισμού Γενικού Διευθυντή
Άρθρο 16 Διαδικασία επιλογής Γενικού Διευθυντή
Άρθρο 17 Αρμοδιότητες Γενικού Διευθυντή
Άρθρο 18 Υπηρεσίες - Κάλυψη οργανικών θέσεων - Καταβολή διαχειριστικού επιδόματος
Άρθρο 19 Συλλογές
Άρθρο 20 Παραχώρηση ακινήτων και κινητών στοιχείων του ελληνικού Δημοσίου
Άρθρο 21 Σύσταση οργανικών θέσεων μόνιμου προσωπικού στο νομικό πρόσωπο δημοσίου δικαίου με την επωνυμία «Εθνικό Αρχαιολογικό Μουσείο»
Άρθρο 22 Σύσταση οργανικών θέσεων μόνιμου προσωπικού στο νομικό πρόσωπο δημοσίου δικαίου με την επωνυμία «Βυζαντινό και Χριστιανικό Μουσείο»
Άρθρο 23 Σύσταση οργανικών θέσεων μόνιμου προσωπικού στο νομικό πρόσωπο δημοσίου δικαίου με την επωνυμία «Αρχαιολογικό Μουσείο Θεσσαλονίκης»
Άρθρο 24 Σύσταση οργανικών θέσεων μόνιμου προσωπικού στο νομικό πρόσωπο δημοσίου δικαίου με την επωνυμία «Μουσείο Βυζαντινού Πολιτισμού»
Άρθρο 25 Σύσταση οργανικών θέσεων μόνιμου προσωπικού στο νομικό πρόσωπο δημοσίου δικαίου με την επωνυμία «Αρχαιολογικό Μουσείο Ηρακλείου»
Άρθρο 26 Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Εθνικό Αρχαιολογικό Μουσείο»
Άρθρο 27 Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Βυζαντινό και Χριστιανικό Μουσείο»
Άρθρο 28 Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Αρχαιολογικό Μουσείο Θεσσαλονίκης»
Άρθρο 29 Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Μουσείο Βυζαντινού Πολιτισμού»
Άρθρο 30 Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Αρχαιολογικό Μουσείο Ηρακλείου»
Άρθρο 31 Κατάργηση κενών οργανικών θέσεων μόνιμου προσωπικού στο Υπουργείο Πολιτισμού και Αθλητισμού
Άρθρο 32 Κατάργηση κενών οργανικών θέσεων προσωπικού ιδιωτικού δικαίου στο Υπουργείο Πολιτισμού και Αθλητισμού
Άρθρο 33 Εξουσιοδοτικές διατάξεις
Άρθρο 34 Μεταβατικές διατάξεις
Άρθρο 35 Καταργούμενες διατάξεις
ΜΕΡΟΣ Β’: ΑΝΑΛΗΨΗ ΕΓΓΥΗΤΙΚΗΣ ΥΠΟΧΡΕΩΣΗΣ ΤΟΥ ΕΛΛΗΝΙΚΟΥ ΔΗΜΟΣΙΟΥ ΓΙΑ ΤΗΝ ΚΑΤΑΒΟΛΗ ΑΠΟΖΗΜΙΩΣΗΣ ΣΕ ΠΕΡΙΠΤΩΣΗ ΕΠΕΛΕΥΣΗΣ ΚΙΝΔΥΝΟΥ ΚΑΤΑ ΤΗΝ ΚΙΝΗΤΙΚΟΤΗΤΑ ΠΟΛΙΤΙΣΤΙΚΩΝ ΑΓΑΘΩΝ
Άρθρο 36 Σκοπός
Άρθρο 37 Αντικείμενο
Άρθρο 38 Αντικατάσταση του τίτλου του Τμήματος V του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 39 Ανάληψη εγγυητικής υποχρέωσης του ελληνικού δημοσίου - Αντικατάσταση άρθρου 45Α του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 40 Προϋποθέσεις ανάληψης εγγυητικής υποχρέωσης - Προσθήκη άρθρου 45Β στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 41 Γνωμοδοτική Επιτροπή για τα ζητήματα της εγγυητικής υποχρέωσης - Προσθήκη άρθρου 45Γ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 42 Διαδικασία ανάληψης της εγγυητικής υποχρέωσης και καταβολής της αποζημίωσης - Προσθήκη άρθρου 45Δ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 43 Χρονικό και χωρικό περιεχόμενο της εγγυητικής υποχρέωσης - Προσθήκη άρθρου 45Ε στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 44 Καλυπτόμενοι κίνδυνοι - Προσθήκη άρθρου 45ΣΤ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 45 Καλυπτόμενη αξία - Προσθήκη άρθρου 45Ζ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 46 Προδιαγραφές ασφάλειας - Προσθήκη άρθρου 45Η στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 47 Απόσβεση της εγγυητικής υποχρέωσης - Δικαίωμα αναγωγής - Αξιώσεις τρίτων - Προσθήκη άρθρου 45Θ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 48 Λοιπές περιπτώσεις ανάληψης της εγγυητικής υποχρέωσης - Προσθήκη άρθρου 45Ι στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
ΜΕΡΟΣ Γ’: ΡΥΘΜΙΣΕΙΣ ΘΕΜΑΤΩΝ ΤΟΥ ΟΡΓΑΝΙΣΜΟΥ ΔΙΑΧΕΙΡΙΣΗΣ ΚΑΙ ΑΝΑΠΤΥΞΗΣ ΠΟΛΙΤΙΣΤΙΚΩΝ ΠΟΡΩΝ
Άρθρο 49 Σκοπός
Άρθρο 50 Αντικείμενο
Άρθρο 51 Παραγωγή απλών αντιγράφων - Αντικατάσταση άρθρου 3 και τροποποίηση παρ. 1 άρθρου 14 ν. 4761/2020 - Ερμηνευτική διάταξη επί της περ. γ) της παρ. 1 του άρθρου 14 του ν. 4761/2020
Άρθρο 52 Αξιοποίηση της ακίνητης περιουσίας του Οργανισμού Διαχείρισης και Ανάπτυξης Πολιτιστικών Πόρων - Συμβάσεις μίσθωσης αναψυκτηρίων - Τροποποίηση παρ. 2, 3, 4 και 5 άρθρου 4 ν. 4761/2020
Άρθρο 53 Αρμοδιότητες του Διοικητικού Συμβουλίου του Οργανισμού Διαχείρισης και Ανάπτυξης Πολιτιστικών Πόρων - Τροποποίηση παρ. 2 και αντικατάσταση παρ. 5 άρθρου 10 ν. 4761/2020
Άρθρο 54 Καθορισμός ωραρίου επίσκεψης σε αρχαιολογικούς χώρους και μουσεία - Πολιτιστικές εκδηλώσεις εκτός ωραρίου λειτουργίας μνημείων, αρχαιολογικών χώρων, ιστορικών τόπων και μουσείων - Ποσοστό υπέρ του Οργανισμού Διαχείρισης και Ανάπτυξης Πολιτιστικών Πόρων από τα έσοδα των νομικών προσώπων δημοσίου δικαίου που εποπτεύονται από το Υπουργείο Πολιτισμού και Αθλητισμού - Τροποποίηση παρ. 2 και 4 και προσθήκη παρ. 10 στο άρθρο 15 του ν. 4761/2020
Άρθρο 55 Μεταβολή της διάρθρωσης της Διεύθυνσης Διαχείρισης Οικονομικών Πόρων του Οργανισμού Διαχείρισης και Ανάπτυξης Πολιτιστικών Πόρων - Τροποποίηση παρ. 1, αντικατάσταση παρ. 3 και προσθήκη παρ. 4 στο άρθρο 25 του ν. 4761/2020
Άρθρο 56 Δικαστικό Γραφείο του Νομικού Συμβουλίου του Κράτους του Οργανισμού Διαχείρισης και Ανάπτυξης Πολιτιστικών Πόρων - Δικαστική εκπροσώπηση του Οργανισμού Διαχείρισης και Ανάπτυξης Πολιτιστικών Πόρων εκτός Περιφέρειας Αττικής - Τροποποίηση παρ. 3, 5, 8 και προσθήκη παρ. 10 στο άρθρο 33 του ν. 4761/2020
Άρθρο 57 Κατανομή οργανικών θέσεων μονίμου προσωπικού του Οργανισμού Διαχείρισης και Ανάπτυξης Πολιτιστικών Πόρων κατά κατηγορία, κλάδο και ειδικότητα - Τροποποίηση άρθρου 37 ν. 4761/2020
Άρθρο 58 Νομοτεχνικές αλλαγές στον ν. 4761/2020 - Τροποποίηση παρ. 1 άρθρου 14 και άρθρου 16 ν. 4761/2020
Άρθρο 59 Ρυθμίσεις για την παράταση της θητείας ή της απόσπασης προσωπικού που υπηρετεί στον Οργανισμό Διαχείρισης και Ανάπτυξης Πολιτιστικών Πόρων, κατ’ εφαρμογή του άρθρου 43 του ν. 4761/2020
Άρθρο 60 Εξουσιοδοτικές διατάξεις - Αντικατάσταση παρ. 1 και 16, τροποποίηση παρ. 2, 4, και 18 και προσθήκη παρ. 17β στο άρθρο 45 του ν. 4761/2020
ΜΕΡΟΣ Δ’: ΛΟΙΠΕΣ ΔΙΑΤΑΞΕΙΣ ΤΟΥ ΥΠΟΥΡΓΕΙΟΥ ΠΟΛΙΤΙΣΜΟΥ ΚΑΙ ΑΘΛΗΤΙΣΜΟΥ
Άρθρο 61 Σκοπός
Άρθρο 62 Αντικείμενο
ΚΕΦΑΛΑΙΟ Α’: ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΩΝ ΑΡΝΗΤΙΚΩΝ ΣΥΝΕΠΕΙΩΝ ΤΗΣ ΠΑΝΔΗΜΙΑΣ ΣΤΟΝ ΠΟΛΙΤΙΣΜΟ
Άρθρο 63 Παράταση της διάρκειας ισχύος των εισιτηρίων για την επίσκεψη μνημείων, αρχαιολογικών χώρων, ιστορικών τόπων και μουσείων
Άρθρο 64 Απαλλαγή ποσοστού από τα τέλη εκδηλώσεων σε μνημεία, αρχαιολογικούς χώρους, ιστορικούς τόπους και μουσεία - Απαλλαγή ποσοστού επί των εισιτηρίων του Μουσείου Ακρόπολης
ΚΕΦΑΛΑΙΟ Β’: ΡΥΘΜΙΣΕΙΣ ΓΙΑ ΤΟ ΜΟΥΣΕΙΟ ΑΚΡΟΠΟΛΗΣ
Άρθρο 65 Σκοποί και τρόποι εκπλήρωσης των σκοπών του Μουσείου Ακρόπολης - Τροποποίηση άρθρου 2 ν. 3711/2008
Άρθρο 66 Πραγματοποίηση πολιτιστικών εκδηλώσεων στο Μουσείο Ακρόπολης εκτός του προκαθορισμένου ωραρίου λειτουργίας - Επίδομα διαχειριστή εσόδων - Τροποποίηση άρθρου 4 ν. 3711/2008
Άρθρο 67 Αρμοδιότητες του Διοικητικού Συμβουλίου του Μουσείου Ακρόπολης - Διαδικασία επιλογής και πρόσληψης δικηγόρων - Τροποποίηση παρ. 1 άρθρου 8 ν. 3711/2008
Άρθρο 68 Ανανέωση της θητείας του προϊσταμένου της Γενικής Διεύθυνσης του Μουσείου Ακρόπολης - Τροποποίηση παρ. 1 άρθρου 9 ν. 3711/2008
Άρθρο 69 Αρμοδιότητες του προϊσταμένου της Γενικής Διεύθυνσης του Μουσείου Ακρόπολης - Τροποποίηση παρ. 1 και 2 άρθρου 10 ν. 3711/2008
ΚΕΦΑΛΑΙΟ Γ’: ΠΡΟΣΘΗΚΕΣ - ΤΡΟΠΟΠΟΙΗΣΕΙΣ ΣΤΟΝ ΚΩΔΙΚΑ ΝΟΜΟΘΕΣΙΑΣ ΓΙΑ ΤΗΝ ΠΡΟΣΤΑΣΙΑ ΤΩΝ ΑΡΧΑΙΟΤΗΤΩΝ ΚΑΙ ΕΝ ΓΕΝΕΙ ΤΗΣ ΠΟΛΙΤΙΣΤΙΚΗΣ ΚΛΗΡΟΝΟΜΙΑΣ
Άρθρο 70 Αρμόδιο όργανο για την κήρυξη απαλλοτριώσεων - Αντικατάσταση παρ. 1 άρθρου 18 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 71 Αρμόδια κεντρική αρχή για την εφαρμογή των άρθρων 34Α έως 34Θ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς - Τροποποίηση άρθρου 34Γ Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 72 Σύνθεση των Τοπικών Συμβουλίων Μνημείων - Τροποποίηση άρθρου 49 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 73 Σύνθεση Κεντρικού Αρχαιολογικού Συμβουλίου και Συμβουλίου Μουσείων - Τροποποίηση περ. ε) παρ. 1 άρθρου 50 και παρ. 1 άρθρου 51 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 74 Εισαγωγή πολιτιστικών αγαθών κατά παράβαση του Κανονισμού (ΕΕ) 2019/880 του Ευρωπαϊκού Κοινοβουλίου και του Συμβουλίου, της 17ης Απριλίου 2019, σχετικά με την είσοδο και την εισαγωγή πολιτιστικών αγαθών - Τροποποίηση άρθρου 64 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 75 Ορισμός Εισαγγελέα Προστασίας Πολιτιστικών αγαθών στην Εισαγγελία Πλημμελειοδικών Θεσσαλονίκης - Τροποποίηση άρθρου 71 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Άρθρο 76 Προστασία μαρτύρων και διενέργεια ειδικών ανακριτικών πράξεων στα εγκλήματα του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς - Προσθήκη άρθρου 72Α στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
ΚΕΦΑΛΑΙΟ Δ’: ΛΟΙΠΕΣ ΔΙΑΤΑΞΕΙΣ
Άρθρο 77 Παραχώρηση δημοσίου ακινήτου για την επέκταση του Αρχαιολογικού Μουσείου Κιλκίς
Άρθρο 78 Μητρώο Προσωπικού Αρχαιολογικών Εργασιών - Αντικατάσταση άρθρου 344 ν. 4512/2018
ΚΕΦΑΛΑΙΟ Ε’: ΕΞΟΥΣΙΟΔΟΤΙΚΗ ΚΑΙ ΜΕΤΑΒΑΤΙΚΗ ΔΙΑΤΑΞΗ
Άρθρο 79 Εξουσιοδοτική διάταξη για την παράταση της διάρκειας ισχύος των εισιτηρίων για την επίσκεψη μνημείων, αρχαιολογικών χώρων, ιστορικών τόπων και μουσείων
Άρθρο 80 Μεταβατική διάταξη για το Μητρώο Προσωπικού Αρχαιολογικών Εργασιών
ΜΕΡΟΣ Ε’: ΑΛΛΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 81 Τρόπος ετήσιας καταβολής κονδυλίων στο Ελληνογερμανικό Ίδρυμα Νεολαίας - Τροποποίηση άρθρου 149 ν. 4763/2020
Άρθρο 82 Συγχώνευση - Απορρόφηση Νομικών Προσώπων Δημοσίου Δικαίου από το Αριστοτέλειο Πανεπιστήμιο Θεσσαλονίκης - Τροποποίηση άρθρου 296 ν. 4957/2022
Άρθρο 83 Υπηρεσίες Δόμησης - Αντικατάσταση άρθρου 97Α ν. 3852/2010
Άρθρο 84 Αντιμετώπιση αναγκών στέγασης του Ι.Ε.Κ. Τουρισμού Κρήτης
ΜΕΡΟΣ ΣΤ’: ΕΝΑΡΞΗ ΙΣΧΥΟΣ
Άρθρο 85 Έναρξη ισχύος
ΠΑΡΑΡΤΗΜΑ
Παράρτημα του άρθρου 77
ΜΕΡΟΣ Α’
ΙΔΡΥΣΗ ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΕΘΝΙΚΟ ΑΡΧΑΙΟΛΟΓΙΚΟ ΜΟΥΣΕΙΟ», ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΑΡΧΑΙΟΛΟΓΙΚΟ ΜΟΥΣΕΙΟ ΘΕΣΣΑΛΟΝΙΚΗΣ», ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΑΡΧΑΙΟΛΟΓΙΚΟ ΜΟΥΣΕΙΟ ΗΡΑΚΛΕΙΟΥ», ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΒΥΖΑΝΤΙΝΟ ΚΑΙ ΧΡΙΣΤΙΑΝΙΚΟ ΜΟΥΣΕΙΟ» ΚΑΙ ΤΟΥ Ν.Π.Δ.Δ. ΜΕ ΤΗΝ ΕΠΩΝΥΜΙΑ «ΜΟΥΣΕΙΟ ΒΥΖΑΝΤΙΝΟΥ ΠΟΛΙΤΙΣΜΟΥ»
Άρθρο 1
Σκοπός
Με τις διατάξεις του παρόντος Μέρους επιδιώκεται ο εκσυγχρονισμός της μουσειακής πολιτικής μέσω της λειτουργίας των ειδικών περιφερειακών υπηρεσιών του Υπουργείου Πολιτισμού «Εθνικό Αρχαιολογικό Μουσείο», «Αρχαιολογικό Μουσείο Θεσσαλονίκης», «Αρχαιολογικό Μουσείο Ηρακλείου», «Βυζαντινό και Χριστιανικό Μουσείο» και «Μουσείο Βυζαντινού Πολιτισμού» ως νομικών προσώπων δημοσίου δικαίου που χρηματοδοτούνται και εποπτεύονται από το Υπουργείο Πολιτισμού και Αθλητισμού και εξυπηρετούν το δημόσιο αγαθό του πολιτισμού, στο πλαίσιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220) και της δημόσιας πολιτικής για την προστασία και ανάδειξη της πολιτιστικής κληρονομιάς της χώρας.
Άρθρο 2
Αντικείμενο
Αντικείμενο του παρόντος Μέρους είναι η θέσπιση κανόνων σχετικά με: α) την ίδρυση, την εποπτεία, τους σκοπούς, τους πόρους, τη διοίκηση, την υπηρεσιακή δομή και τη στελέχωση πέντε (5) νομικών προσώπων δημοσίου δικαίου, έκαστο από τα οποία αναλαμβάνει αντίστοιχα τις δραστηριότητες των πέντε (5) ειδικών περιφερειακών υπηρεσιών των περ. α) έως ε) του άρθρου 28 του π.δ. 4/2018 (Α’ 7), β) την παραχώρηση προς τα ιδρυόμενα νομικά πρόσωπα των συλλογών της αντίστοιχης ειδικής περιφερειακής υπηρεσίας προς φύλαξη, έκθεση και συντήρηση, γ) την παραχώρηση προς χρήση από τα ιδρυόμενα νομικά πρόσωπα, του ακινήτου στο οποίο στεγάζεται η αντίστοιχη ειδική περιφερειακή υπηρεσία, καθώς και του κινητού εξοπλισμού που χρησιμοποιεί αυτή, δ) τη διατήρηση στο Υπουργείο Πολιτισμού και Αθλητισμού, των οργανικών θέσεων του μόνιμου προσωπικού και του προσωπικού ιδιωτικού δικαίου αορίστου χρόνου που απασχολείται στις ειδικές περιφερειακές υπηρεσίες και, εφόσον δηλώσει ότι το επιθυμεί, την απασχόλησή του στα ιδρυόμενα νομικά πρόσωπα, ως προσωπικού του Υπουργείου Πολιτισμού και Αθλητισμού αποσπασμένου σε αυτά, ε) την ομαλή συνέχιση της μουσειακής λειτουργίας από τα ιδρυόμενα νομικά πρόσωπα στο πλαίσιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220) και της δημόσιας πολιτικής για την προστασία και ανάδειξη της πολιτιστικής κληρονομιάς της χώρας και την υπεισέλευσή τους στις υποχρεώσεις και τα δικαιώματα της αντίστοιχης ειδικής περιφερειακής υπηρεσίας.
Άρθρο 3
Ίδρυση - Εποπτεία - Επωνυμία - Έδρα - Αρμοδιότητες - Προνόμια
1. Ιδρύονται τα κάτωθι νομικά πρόσωπα δημοσίου δικαίου (Ν.Π.Δ.Δ.), εποπτευόμενα από τον Υπουργό Πολιτισμού και Αθλητισμού:
α) το Ν.Π.Δ.Δ. με την επωνυμία «Εθνικό Αρχαιολογικό Μουσείο», με έδρα την Αθήνα,
β) το Ν.Π.Δ.Δ. με την επωνυμία «Αρχαιολογικό Μουσείο Θεσσαλονίκης», με έδρα τη Θεσσαλονίκη,
γ) το Ν.Π.Δ.Δ. με την επωνυμία «Αρχαιολογικό Μουσείο Ηρακλείου», με έδρα το Ηράκλειο,
δ) το Ν.Π.Δ.Δ. με την επωνυμία «Βυζαντινό και Χριστιανικό Μουσείο», με έδρα την Αθήνα και
ε) το Ν.Π.Δ.Δ. με την επωνυμία «Μουσείο Βυζαντινού Πολιτισμού», με έδρα τη Θεσσαλονίκη.
Για τους σκοπούς του παρόντος Μέρους τα Ν.Π.Δ.Δ., έκαστο και από κοινού, αναφέρονται ως «Μουσείο» και «Μουσεία», αντίστοιχα.
2. Έκαστο των Μουσείων των περ. α) έως ε) της παρ. 1 του παρόντος αναλαμβάνει αντίστοιχα τις αρμοδιότητες των μουσείων που λειτουργούν ως ειδικές περιφερειακές υπηρεσίες, σύμφωνα με τις περ. α) έως ε) του άρθρου 28 του π.δ. 4/2018 (Α’ 7). Οι ειδικές περιφερειακές υπηρεσίες του πρώτου εδαφίου καταργούνται, σύμφωνα με τα άρθρα 35 και 85 του παρόντος.
3. Τα Μουσεία συνιστούν μορφές οργάνωσης της κρατικής μέριμνας για την προστασία της πολιτιστικής κληρονομιάς της χώρας, δεν έχουν κερδοσκοπικό χαρακτήρα και απολαμβάνουν όλων των διοικητικών και δικαστικών ατελειών, καθώς και των δικονομικών και ουσιαστικών προνομίων του Δημοσίου, με εξαίρεση τους φόρους δωρεάς και κληρονομίας και τον Ενιαίο Φόρο Ιδιοκτησίας Ακινήτων (ΕΝ.Φ.Ι.Α.). Ως προς τον φόρο προστιθέμενης αξίας (Φ.Π.Α.), εφαρμόζεται ο Κώδικας Φόρου Προστιθέμενης Αξίας (ν. 2859/2000, Α’ 248).
4. Οι επωνυμίες των Μουσείων δύνανται να αποδίδονται πιστά σε ξένη γλώσσα και προτάσσεται ο αγγλικός όρος «Ηellenic» ή ο αντίστοιχος άλλης ξένης γλώσσας.
Άρθρο 4
Σκοποί
1. Σκοποί εκάστου των Μουσείων είναι:
α) η απόκτηση, υποδοχή, συγκρότηση, στέγαση, προστασία, φύλαξη, συντήρηση, καταγραφή, τεκμηρίωση, έρευνα, μελέτη, δημοσίευση, έκθεση, προβολή και ανάδειξη σε εθνικό και διεθνές επίπεδο, υλικών και άυλων τεκμηρίων της πολιτιστικής κληρονομιάς, που είναι συναφή προς τον τομέα δραστηριοποίησης του Μουσείου,
β) η επιστημονική έρευνα, μελέτη και δημοσίευση των συλλογών του Μουσείου, η εκπαίδευση, επιμόρφωση και ψυχαγωγία του ευρύτερου κοινού, συμπεριλαμβανομένων των ατόμων με αναπηρία, καθώς και η λήψη κάθε πρόσφορου μέτρου που συμβάλλει και προωθεί τη μουσειοπαιδαγωγική διαδικασία και εξασφαλίζει τη διάδοση του μηνύματος, των πληροφοριών και εμπειριών του Μουσείου προς τον σκοπό της πολιτιστικής και εκπαιδευτικής ανάπτυξης του κοινωνικού συνόλου,
γ) η εκπόνηση, υλοποίηση, ανάπτυξη και παρουσίαση εκπαιδευτικών προγραμμάτων λειτουργιών και δράσεων, προσβάσιμων και σε άτομα με αναπηρία, αυτοτελώς ή σε συνεργασία με τις υπηρεσίες του Υπουργείου Πολιτισμού και Αθλητισμού, με άλλα μουσεία, πολιτιστικά και ακαδημαϊκά ιδρύματα και φορείς διεθνώς, τόσο για το γενικό κοινό όσο και για ειδικές εκπαιδευτικές, επιστημονικές, επαγγελματικές και άλλες κοινωνικές ομάδες,
δ) ο εμπλουτισμός των αντικειμένων των συλλογών τους, που δεν αποτελούν μνημεία, μέσω αγορών, δωρεών, κληροδοσιών, καθώς και με κάθε άλλο νόμιμο τρόπο,
ε) η φύλαξη και προστασία των κατασχεθέντων και των δημευθέντων μνημείων, σύμφωνα με τα άρθρα 22 και 69 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, περί μεσεγγύησης του ελληνικού δημοσίου,
στ) η πρακτική άσκηση, στους χώρους αρμοδιότητας του Μουσείου, φοιτητών Σχολών/Τμημάτων αρχαιολογίας, ιστορίας, συντήρησης αρχαιοτήτων και άλλων επιστημών πανεπιστημιακών ιδρυμάτων της ημεδαπής ή της αλλοδαπής, συναφών προς τον τομέα δραστηριοποίησης του Μουσείου, καθώς και των καταρτιζόμενων των Ινστιτούτων Επαγγελματικής Κατάρτισης της ειδικότητας Φυλάκων Μουσείων και Αρχαιολογικών χώρων, καθώς και ειδικοτήτων συναφών προς τον τομέα δραστηριοποίησης του Μουσείου, κατόπιν σύναψης σύμβασης σύμφωνα με το άρθρο 69 του ν. 4957/2022 (Α’ 141), περί της πρακτικής άσκησης φοιτητών, εφόσον δεν προκύπτει δαπάνη που βαρύνει το Μουσείο, με την επιφύλαξη των παρ. 6 και 8 του ίδιου άρθρου, σχετικά με το κόστος ασφάλισης και της αποζημίωσης και ασφάλισης, αντίστοιχα. Το Μουσείο μεριμνά για τη διευκόλυνση των φοιτητών ατόμων με αναπηρία.
2. Οι σκοποί των Μουσείων εκπληρώνονται, ιδίως, με:
α) τη φύλαξη, συντήρηση, έκθεση και προβολή των συλλογών τους και την ομαλή μουσειακή λειτουργία, σύμφωνα με τις σύγχρονες μουσειολογικές, μουσειογραφικές, περιβαλλοντικές και ενεργειακές προδιαγραφές, τις αρχές του καθολικού σχεδιασμού και τα σύγχρονα και προσήκοντα μέτρα ασφάλειας στο πλαίσιο των συνθηκών της κλιματικής κρίσης,
β) την καταγραφή και τεκμηρίωση των συλλογών του Μουσείου στα Ολοκληρωμένα Πληροφοριακά Συστήματα του Εθνικού Αρχείου Μνημείων του Υπουργείου Πολιτισμού και Αθλητισμού και τη δημιουργία πληροφοριακών συστημάτων, τα οποία είναι συμβατά προς τις Ψηφιακές Συλλογές Κινητών Μνημείων του Υπουργείου Πολιτισμού και Αθλητισμού, διαλειτουργούν με αυτές και τις εμπλουτίζουν, και, αν πρόκειται για ιστορικά τεκμήρια, είναι συμβατά προς το Πληροφοριακό Σύστημα του Ιστορικού Αρχείου Αρχαιοτήτων και Αναστηλώσεων του Υπουργείου Πολιτισμού και Αθλητισμού, διαλειτουργούν με αυτό και το εμπλουτίζουν,
γ) τη συγκρότηση συλλογής κινητών μνημείων, έργων ζωγραφικής, γλυπτικής και αντικειμένων τέχνης, χαρακτικής, νέων μορφών τέχνης, σπάνιων καλλιτεχνικών εκδόσεων και ιστορικών, φωτογραφικών και λοιπών αρχείων που σχετίζονται με τις συλλογές του Μουσείου και την έκθεση απτικών αντιγράφων προς εξυπηρέτηση των ατόμων με αναπηρία,
δ) τη διοργάνωση μόνιμων και περιοδικών εκθέσεων, προσβάσιμων και σε άτομα με αναπηρία, αυτοτελώς ή σε συνεργασία με άλλα μουσεία ή τις υπηρεσίες του Υπουργείου Πολιτισμού και Αθλητισμού ή παρεμφερείς πολιτιστικούς ή επιστημονικούς οργανισμούς στην Ελλάδα και το εξωτερικό, με σύγχρονα μέσα, τεχνικές και εξοπλισμό που συμβάλλει στη διαδραστική επικοινωνία και αλληλεπίδραση μεταξύ του Μουσείου και των επισκεπτών αυτού,
ε) τη δημιουργία χώρων σύγχρονων εργαστηρίων συντήρησης και επιστημονικής μελέτης των συλλογών και των έργων τέχνης με απόκτηση, χρήση, εφαρμογή και αξιοποίηση σύγχρονου τεχνολογικού εξοπλισμού και μεθόδων,
στ) τη δημιουργία καλλιτεχνικών εργαστηρίων, την έκδοση φωτογραφιών, δελτίων, διαφανειών και αντιγράφων με κάθε μορφή και σε κάθε υλικό φορέα, αντικειμένων των συλλογών του και εκθεμάτων του, καθώς και την παραγωγή κάθε είδους εντύπων, συμβατικών και ψηφιακών εκδόσεων και εκπαιδευτικού υλικού, προς διάθεση από το πωλητήριο του Μουσείου,
ζ) τη συμμετοχή σε κάθε είδους ερευνητικά και εκπαιδευτικά προγράμματα, αυτοτελώς ή σε συνεργασία με τις υπηρεσίες του Υπουργείου Πολιτισμού και Αθλητισμού, ελληνικά και διεθνή ακαδημαϊκά ιδρύματα, επιστημονικούς και πολιτιστικούς φορείς που σχετίζονται με τους τομείς δραστηριοποίησης του Μουσείου, την ανταλλαγή επιστημονικών δεδομένων, γνώσεων και εμπειριών, καθώς και την προώθηση και προαγωγή των επιστημών της αρχαιολογίας, της ιστορίας, της συντήρησης αρχαιοτήτων και έργων τέχνης, της αρχαιομετρίας και της ιστορίας της τέχνης,
η) τη δημιουργία βάσης δεδομένων σε ψηφιακή μορφή για τη συγκέντρωση, καταγραφή και μελέτη των δεδομένων της αρχαιολογίας από την προϊστορική έως και τη μεταβυζαντινή περίοδο ανάλογα με το αντικείμενο του Μουσείου, με ενημέρωση της αρμόδιας υπηρεσίας του Υπουργείου Πολιτισμού και Αθλητισμού, τη διασύνδεσή της με διεθνή ακαδημαϊκά ιδρύματα, επιστημονικούς και πολιτιστικούς φορείς, καθώς και την ανταλλαγή στοιχείων και ερευνητικών πορισμάτων,
θ) τη διοργάνωση, συμμετοχή, υποδοχή και φιλοξενία δράσεων και εκδηλώσεων που υπηρετούν την επιστημονική, ερευνητική και παιδευτική αποστολή του, την επικοινωνιακή του διάσταση και την ανάπτυξη και ενίσχυση των δεσμών του με την κοινωνία, ιδίως μέσω διαλέξεων, ημερίδων, συνεδρίων, σεμιναρίων, προβολών, παραστάσεων, συναυλιών, και άλλων δράσεων πολιτιστικού, καλλιτεχνικού, κοινωνικού και διεπιστημονικού χαρακτήρα, καθώς και την πραγματοποίηση σχετικών ξεναγήσεων και σεμιναρίων, προσβάσιμων και σε άτομα με αναπηρία,
ι) την ανάπτυξη και τον εμπλουτισμό οργανωμένου ιστοχώρου, προσβάσιμου και σε άτομα με αναπηρία, ο οποίος παρέχει προς το εγχώριο και παγκόσμιο κοινό την κατάλληλη πληροφόρηση για το Μουσείο, τις συλλογές και τις δράσεις του, τη χρήση και αξιοποίηση των σύγχρονων τεχνολογικών εφαρμογών και μέσων, καθώς και την ανάπτυξη ψηφιακών υπηρεσιών, προσβάσιμων και σε άτομα με αναπηρία, με διαδραστικό περιεχόμενο, που συμβάλλουν στην έρευνα, μελέτη, τεκμηρίωση και ανάδειξη των συλλογών του,
ια) την προβολή των συλλογών και των δράσεων του Μουσείου και την προσέλκυση ατόμων και κοινωνικών ομάδων προς τον σκοπό της προώθησης της ιστορικής και αρχαιολογικής γνώσης, της δημιουργικής σκέψης και εν γένει της σύγχρονης αντίληψης περί ανθρωπιστικής παιδείας, μέσω, ιδίως, των παραστατικών τεχνών, της εξυπηρέτησης και διάδρασης του κοινού, της επιμόρφωσης του προσωπικού, της δημιουργίας χώρων άνετης περιήγησης και παρατήρησης των εκθεμάτων, χώρων πραγματοποίησης των εκδηλώσεων, χώρων ανάπαυσης και βιβλιοθηκών, του εφοδιασμού του κοινού με ενημερωτικό υλικό για τα συλλογές και τις δράσεις του, της τοποθέτησης ενημερωτικών σημάνσεων και της παροχής πρόσβασης στις συλλογές και δράσεις του προς τους επισκέπτες, τους ειδικούς επιστήμονες και κάθε ενδιαφερόμενο, λαμβάνοντας μέριμνα για τα άτομα με αναπηρία,
ιβ) την ίδρυση παραρτημάτων στο εσωτερικό και το εξωτερικό, και τη μέριμνα και παρακολούθηση της καλής και ασφαλούς λειτουργίας αυτών τα οποία πληρούν τις επιστημονικές, καλλιτεχνικές, τεχνικές και φυλακτικές μουσειακές ανάγκες, καθώς και την προσβασιμότητα στα άτομα με αναπηρία,
ιγ) τη σύναψη προγραμματικών συμβάσεων του άρθρου 100 του ν. 3852/2010 (Α’ 87) και μνημονίων συνεργασίας για την επίτευξη των σκοπών του, με την έγκριση ή τη συμμετοχή του Υπουργείου Πολιτισμού και Αθλητισμού,
ιδ) τη σύναψη μνημονίων διεθνών συνεργασιών, με την έγκριση ή τη συμμετοχή του Υπουργείου Πολιτισμού και Αθλητισμού,
ιε) τη συμμετοχή σε ευρωπαϊκά και διεθνή προγράμματα πολιτιστικού χαρακτήρα,
ιστ) την ενθάρρυνση της εθελοντικής προσφοράς για τη διάδοση, υποστήριξη και συνεπικουρία των δράσεων του Μουσείου και
ιζ) την ενθάρρυνση δημιουργίας φορέων Φίλων του Μουσείου, με ή χωρίς νομική προσωπικότητα, στο εσωτερικό και διεθνώς.
Άρθρο 5
Πόροι
1. Πόροι εκάστου των Μουσείων είναι:
α) πρόσοδοι από το αντίτιμο επίσκεψης,
β) πρόσοδοι από εκθέσεις, ξεναγήσεις, εκδηλώσεις, προβολή οπτικοακουστικού υλικού με χρήση σύγχρονων συμβατικών ή ψηφιακών εφαρμογών και γενικά κάθε πρόσοδος από δραστηριότητες συμβατές προς τη φύση και τους σκοπούς του Μουσείου,
γ) πρόσοδοι από τη δημιουργία και διαχείριση αναψυκτηρίων, εστιατορίων και πωλητηρίων σε ειδικά διαμορφωμένους χώρους του Μουσείου,
δ) επιχορήγηση για τις ανάγκες του Μουσείου από τον προϋπολογισμό του Υπουργείου Πολιτισμού και Αθλητισμού,
ε) διεθνείς, ενωσιακές και εθνικές επιχορηγήσεις και πρόσοδοι από τη συμμετοχή του Μουσείου σε αντίστοιχα προγράμματα,
στ) δωρεές, χορηγίες, κληρονομιές, κληροδοσίες και κάθε είδους τακτικές ή έκτακτες εισφορές,
ζ) έσοδα από τη διάθεση απλών αντιγράφων των συλλογών του Μουσείου, καθώς και από τη μίσθωση δικαιωμάτων χρήσης οπτικοακουστικών μέσων στους χώρους του.
2. Για την πραγματοποίηση πολιτιστικών εκδηλώσεων και ομαδικών επισκέψεων στο Μουσείο εκτός του προκαθορισμένου ωραρίου λειτουργίας του, προκαταβάλλεται προς το Μουσείο από τους ενδιαφερόμενους διοργανωτές ποσό για την κάλυψη των απαιτούμενων λειτουργικών δαπανών του Μουσείου, καθώς και για την αποζημίωση του προσωπικού που απαιτείται να απασχοληθεί.
3. Τα έσοδα από τους πόρους των Μουσείων χρησιμοποιούνται αποκλειστικά για την εκπλήρωση των σκοπών τους.
Άρθρο 6
Όργανα διοίκησης
Όργανα διοίκησης εκάστου των Μουσείων είναι το Διοικητικό Συμβούλιο και ο Γενικός Διευθυντής.
Άρθρο 7
Συγκρότηση και θητεία Διοικητικού Συμβουλίου
1. Το Διοικητικό Συμβούλιο (Δ.Σ.) εκάστου των Μουσείων είναι επταμελές και τα μέλη του διορίζονται για τριετή θητεία, που μπορεί να ανανεώνεται για επιπλέον δύο (2) θητείες τριετούς διάρκειας έκαστη, με απόφαση του Υπουργού Πολιτισμού και Αθλητισμού που δημοσιεύεται στην Εφημερίδα της Κυβερνήσεως. Με την ίδια απόφαση ορίζονται ο Πρόεδρος και ο Αντιπρόεδρος του Δ.Σ..
2. Η θητεία των μελών του Δ.Σ. παρατείνεται μέχρι τον ορισμό και τη συγκρότηση νέου Δ.Σ.. Αν για οποιονδήποτε λόγο εκλείψει μέλος του Δ.Σ., το νέο μέλος διορίζεται για το υπόλοιπο της θητείας του εκλιπόντος προκατόχου του..
Άρθρο 8
Επιλογή Προέδρου, Αντιπροέδρου και μελών Διοικητικού Συμβουλίου
1. Ο Πρόεδρος και ο Αντιπρόεδρος του Διοικητικού Συμβουλίου (Δ.Σ.) επιλέγονται σύμφωνα με τα άρθρα 20 έως 23 του ν. 4735/2020 (Α’ 197), με την επιφύλαξη του άρθρου 7 του παρόντος σχετικά με την ανανέωση της θητείας, μεταξύ προσωπικοτήτων με συμβολή στον αντίστοιχο επαγγελματικό ή κοινωνικό χώρο αυτών.
2. Τρία (3) μέλη του Δ.Σ. επιλέγονται μεταξύ προσωπικοτήτων αναγνωρισμένου κύρους στον χώρο των τεχνών, των γραμμάτων και των επιστημών. Ένα (1) μέλος του Δ.Σ. είναι ο Προϊστάμενος της Διεύθυνσης Προϊστορικών και Κλασικών Αρχαιοτήτων ή της Διεύθυνσης Τεκμηρίωσης και Προστασίας Πολιτιστικών Αγαθών ή της Διεύθυνσης Βυζαντινών και Μεταβυζαντινών Αρχαιοτήτων ή της Διεύθυνσης Αρχαιολογικών Μουσείων, Εκθέσεων και Εκπαιδευτικών Προγραμμάτων ή της Διεύθυνσης Μελετών και Εκτέλεσης Έργων Μουσείων και Πολιτιστικών Κτιρίων ή της Διεύθυνσης Προστασίας και Αναστήλωσης Νεωτέρων και Σύγχρονων Μνημείων ή της Διεύθυνσης Συντήρησης Αρχαίων και Νεωτέρων Μνημείων του Υπουργείου Πολιτισμού και Αθλητισμού. Ένα (1) μέλος του Δ.Σ. είναι υπάλληλος του Υπουργείου Πολιτισμού και Αθλητισμού κλάδου ΠΕ Αρχαιολόγων ή ΠΕ Μηχανικών ή ΠΕ Διοικητικού-Οικονομικού ή ΠΕ Συντηρητών Αρχαιοτήτων και Έργων Τέχνης, που είναι κάτοχος τουλάχιστον μεταπτυχιακού τίτλου σπουδών της ημεδαπής ή της αλλοδαπής, αναγνωρισμένου με πράξη αρμοδίου οργάνου ή με αναγνώριση επαγγελματικής ισοδυναμίας από το Συμβούλιο Αναγνώρισης Επαγγελματικών Προσόντων (Σ.Α.Ε.Π.) ή από το Αυτοτελές Τμήμα Εφαρμογής της Ευρωπαϊκής Νομοθεσίας (Α.Τ.Ε.Ε.Ν.), σύμφωνα με το π.δ. 38/2010 (Α’ 78), και με τουλάχιστον τετραετή υπηρεσία σε θέση ευθύνης. Το μέλος του τρίτου εδαφίου υποδεικνύεται από τη Γενική Συνέλευση της Πανελλήνιας Ομοσπονδίας Εργαζομένων (Π.Ο.Ε.) του Υπουργείου Πολιτισμού και Αθλητισμού, εντός δύο (2) μηνών από την αποστολή προς αυτή, σχετικού εγγράφου του Μουσείου. Σε περίπτωση μη εμπρόθεσμης υπόδειξης εκ μέρους της Π.Ο.Ε., ο υπάλληλος επιλέγεται από τον Υπουργό Πολιτισμού και Αθλητισμού.
3. Ο Γραμματέας του Δ.Σ. και ο αναπληρωτής του, οι οποίοι είναι υπάλληλοι του Μουσείου, ορίζονται με απόφαση του Προέδρου του Δ.Σ..
Άρθρο 9
Κωλύματα διορισμού μέλους Διοικητικού Συμβουλίου
Δεν δύναται να διοριστεί μέλος του Διοικητικού Συμβουλίου (Δ.Σ.) όποιος έχει κώλυμα διορισμού δημόσιου υπαλλήλου, σύμφωνα με τα άρθρα 5 και 7 έως 9 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26), καθώς και όποιος έχει καταδικασθεί αμετάκλητα για κακούργημα ή παράβαση της νομοθεσίας για την προστασία της πολιτιστικής κληρονομιάς ή για πλαστογραφία, δωροδοκία, κλοπή, υπεξαίρεση ή αποδοχή προϊόντων εγκλήματος. Το κώλυμα υπάρχει και για όσο χρόνο εκκρεμεί η ποινική δίωξη για μια από τις παραπάνω πράξεις, καθώς και στις περιπτώσεις που έχει απορριφθεί η αναστολή εκτέλεσης της ποινής γι’ αυτές ή έχει παύσει οριστικά η ποινική δίωξη γι’ αυτές, λόγω παραγραφής.
Άρθρο 10
Έκπτωση μέλους Διοικητικού Συμβουλίου
Από την ιδιότητα του μέλους του Διοικητικού Συμβουλίου (Δ.Σ.) εκπίπτει το μέλος, στο πρόσωπο του οποίου συντρέχουν οι προϋποθέσεις έκπτωσης δημόσιου υπαλλήλου σύμφωνα με το άρθρο 149 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26) ή καταδικάζεται αμετάκλητα για αδίκημα που αναφέρεται στις ποινικές διατάξεις του Τμήματος ΙΧ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220).
Άρθρο 11
Αρμοδιότητες και αναπλήρωση του Προέδρου του Διοικητικού Συμβουλίου
1. Ο Πρόεδρος του Διοικητικού Συμβουλίου (Δ.Σ.) εκπροσωπεί το Μουσείο δικαστικά και εξώδικα, καταρτίζει την ημερήσια διάταξη, συγκαλεί το Δ.Σ. και προεδρεύει των συνεδριάσεών του. Στις εθιμοτυπικού χαρακτήρα εκδηλώσεις το Μουσείο εκπροσωπείται από τον Πρόεδρο του Δ.Σ. και, σε περίπτωση αδυναμίας αυτού, από τον Γενικό Διευθυντή.
2. Ο Πρόεδρος του Δ.Σ. μπορεί, μετά από απόφαση του Δ.Σ., να αναθέτει μέρος της εκπροσώπησης του Μουσείου σε μέλος του Δ.Σ. ή σε υπάλληλο του Μουσείου.
3. Σε περίπτωση απουσίας ή κωλύματος, ο Πρόεδρος του Δ.Σ. εκάστου Μουσείου αναπληρώνεται από τον Αντιπρόεδρο ή ένα μέλος του Δ.Σ. που ορίζεται με απόφαση του Δ.Σ. στην αρχή κάθε θητείας, με την επιφύλαξη των εκδηλώσεων εθιμοτυπικού χαρακτήρα του δευτέρου εδαφίου της παρ. 1.
Άρθρο 12
Λειτουργία Διοικητικού Συμβουλίου
1. Το Διοικητικό Συμβούλιο (Δ.Σ.) εκάστου Μουσείου συνεδριάζει στην έδρα του Μουσείου είτε με φυσική παρουσία είτε με τηλεδιάσκεψη, κατόπιν έγγραφης πρόσκλησης του Προέδρου. Στην πρόσκληση ορίζονται η ημέρα, η ώρα, καθώς και τα θέματα της ημερήσιας διάταξης. Οι συνεδριάσεις διενεργούνται τακτικά μία (1) φορά τον μήνα και εκτάκτως, αν προκύψουν θέματα προς συζήτηση. Η έκτακτη σύγκληση του Δ.Σ. είναι υποχρεωτική, εφόσον τη ζητήσουν τρία (3) τουλάχιστον μέλη του Δ.Σ. ή ο Γενικός Διευθυντής του Μουσείου με αίτησή τους προς τον Πρόεδρο του Δ.Σ..
2. Χρέη εισηγητή στο Δ.Σ. εκτελεί ο Γενικός Διευθυντής του Μουσείου. Σε ειδικές περιπτώσεις εισηγείται ο Πρόεδρος μόνος του ή με τη σύμπραξη μέλους ή μελών του Δ.Σ. ή ορίζει εισηγητή μέλος του Δ.Σ..
3. Στις συνεδριάσεις του Δ.Σ. παρίστανται μόνο τα μέλη, ο γραμματέας και ο εισηγητής. Ο Πρόεδρος μπορεί να προσκαλεί στις συνεδριάσεις τον νομικό σύμβουλο του Μουσείου, καθώς και τρίτα πρόσωπα προς παροχή πληροφοριών ή προσκόμιση στοιχείων.
4. Ο Πρόεδρος κηρύσσει την έναρξη και τη λήξη των συνεδριάσεων, διευθύνει τις εργασίες, προεδρεύει των συνεδριάσεων, μεριμνά για την εύρυθμη λειτουργία του Δ.Σ. και ασκεί κάθε άλλη αρμοδιότητα που του ανατίθεται με απόφαση του Δ.Σ..
5. Οι αποφάσεις του Δ.Σ. λαμβάνονται με φανερή ψηφοφορία και με απόλυτη πλειοψηφία των παρόντων μελών.
6. Για τις συζητήσεις και αποφάσεις του Δ.Σ. τηρούνται πρακτικά που καταχωρίζονται σε ειδικό βιβλίο. Τα πρακτικά υπογράφονται από τον Πρόεδρο, τα μέλη και τον γραμματέα. Στα πρακτικά καταχωρίζονται και οι γνώμες της μειοψηφίας.
7. Αντίγραφα ή αποσπάσματα των πρακτικών υπογράφονται από τον Πρόεδρο και τον γραμματέα και χορηγούνται από τον τελευταίο, κατόπιν απόφασης του Δ.Σ., μετά από σχετική αίτηση του ενδιαφερομένου.
8. Κατά τα λοιπά εφαρμόζεται ο Κώδικας Διοικητικής Διαδικασίας (ν. 2690/1999, Α’ 45).
Άρθρο 13
Αρμοδιότητες Διοικητικού Συμβουλίου
1. Το Διοικητικό Συμβούλιο (Δ.Σ.) εκάστου Μουσείου είναι αρμόδιο για την άσκηση της πολιτικής του Μουσείου στο πλαίσιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), της δημόσιας πολιτικής για την προστασία και ανάδειξη της πολιτιστικής κληρονομιάς της χώρας, την οποία χαράσσει αποκλειστικά το Υπουργείο Πολιτισμού και Αθλητισμού και του Οργανισμού Λειτουργίας του Μουσείου.
2. Στις αρμοδιότητες του Δ.Σ. εκάστου Μουσείου ανήκει κάθε θέμα σχετικό με τη διοίκηση και λειτουργία του Μουσείου στο πλαίσιο επίτευξης των σκοπών του και ιδίως:
α) Η σύναψη συμβάσεων δανείων κατόπιν προηγούμενης έγκρισης του Υπουργού Οικονομικών, προγραμματικών συμβάσεων πολιτισμικής ανάπτυξης, μνημονίων συνεργασίας και κάθε σύμβασης απαραίτητης για την υλοποίηση των σκοπών του Μουσείου, σύμφωνα με το άρθρο 4.
β) Η αποδοχή δωρεών, χορηγιών, κληρονομιών, κληροδοσιών και κάθε είδους τακτικών ή έκτακτων επιχορηγήσεων και εισφορών.
γ) Η έγκριση διενέργειας και προβολής επιστημονικών προγραμμάτων, εκθέσεων, εκδηλώσεων, ημερών ελεύθερης επίσκεψης του κοινού, προγραμμάτων επιδοτήσεων, χρηματοδοτήσεων και άλλων τρόπων και μέσων προώθησης της οικονομικής ανάπτυξης του Μουσείου.
δ) Η έγκριση των αντικειμένων προς διάθεση από το πωλητήριο του Μουσείου.
ε) Η πρόταση προς τον Υπουργό Πολιτισμού και Αθλητισμού για την ίδρυση παραρτημάτων του Μουσείου στο εσωτερικό και εξωτερικό.
στ) Ο εμπλουτισμός των συλλογών του Μουσείου, σύμφωνα με την περ. δ) της παρ. 1 του άρθρου 4.
ζ) Ο δανεισμός, η παρακαταθήκη, η ανταλλαγή και η εξαγωγή αντικειμένων των συλλογών του Μουσείου, σύμφωνα με τα άρθρα 25 και 34 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς. Ο χρόνος του δανεισμού και της προσωρινής εξαγωγής δεν δύναται να υπερβαίνει την πενταετία και δύναται να ανανεωθεί με την ίδια διαδικασία.
η) Η έγκριση του ετήσιου προϋπολογισμού, ισολογισμού, απολογισμού και της έκθεσης πεπραγμένων εντός του πλαισίου του εκάστοτε ισχύοντος Μεσοπρόθεσμου Πλαισίου Δημοσιονομικής Στρατηγικής, καθώς και η υποβολή τους προς έγκριση από τον Υπουργό, διά των αρμοδίων οικονομικών υπηρεσιών του Υπουργείου Πολιτισμού και Αθλητισμού. Ο Υπουργός Πολιτισμού και Αθλητισμού δύναται να ζητήσει τον έλεγχο της νομιμότητας της διαχείρισης κάθε χρήσης από ορκωτούς ελεγκτές.
θ) Η ρύθμιση θεμάτων του προσωπικού και η άσκηση πειθαρχικής εξουσίας επ’ αυτού, σύμφωνα με τον Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26).
ι) Η έγκριση των σχεδίων δράσης της περ. ε) της παρ. 1 του άρθρου 17.
ια) Η συγκρότηση μόνιμων και έκτακτων επιτροπών και ομάδων εργασίας για την εξέταση και έρευνα επί θεμάτων ειδικού ενδιαφέροντος, τα οποία σχετίζονται με τους σκοπούς και τις δράσεις του Μουσείου, υπό την προεδρία ή την εποπτεία μελών του Δ.Σ. ή του Γενικού Διευθυντή. Στις επιτροπές και ομάδες εργασίας μπορούν να συμμετέχουν και πρόσωπα που δεν είναι μέλη του Δ.Σ. ή δεν ανήκουν στο προσωπικό του Μουσείου.
ιβ) Η διενέργεια ελέγχου νομιμότητας και απολογισμού του έργου του Γενικού Διευθυντή και ελέγχου και αξιολόγησης του έργου των προϊστάμενων των διευθύνσεων και των τμημάτων του Μουσείου, στο τέλος κάθε διαχειριστικής χρήσης.
ιγ) Ο καθορισμός πλαισίου σχετικά με την προσφορά εθελοντικής εργασίας και τη δημιουργία και δράση φορέων Φίλων του Μουσείου, σύμφωνα με τις περ. ιστ) και ιζ) της παρ. 2 του άρθρου 4, κατόπιν εισήγησης του Γενικού Διευθυντή του Μουσείου.
3. Το Δ.Σ. μπορεί να αναθέτει σε οποιοδήποτε από τα μέλη του ειδικά καθήκοντα σχετικά με τις αρμοδιότητές του.
Άρθρο 14
Γενικός Διευθυντής
1. Σε έκαστο Μουσείο συστήνεται μία (1) θέση Γενικού Διευθυντή, ο οποίος διορίζεται με απόφαση του Υπουργού Πολιτισμού και Αθλητισμού, η οποία εκδίδεται μετά από ειδικώς αιτιολογημένη γνώμη της Ειδικής Επιτροπής Αξιολόγησης και Επιλογής της παρ. 2 του άρθρου 16 και δημοσιεύεται στην Εφημερίδα της Κυβερνήσεως. Ο Γενικός Διευθυντής διορίζεται για τριετή θητεία, η οποία μπορεί να ανανεώνεται με απόφαση του Υπουργού Πολιτισμού και Αθλητισμού για επιπλέον δύο (2) θητείες τριετούς διάρκειας έκαστη. Για τον διορισμό του Γενικού Διευθυντή εφαρμόζεται η υπ’ αρ. 33/2006 Πράξη του Υπουργικού Συμβουλίου (Α’ 280).
2. Αν, για οποιονδήποτε λόγο, ο Γενικός Διευθυντής εκλείψει προ της λήξης της θητείας του, χρέη Γενικού Διευθυντή εκτελεί προσωρινά ο προϊστάμενος της Διεύθυνσης Συλλογών και Εκθέσεων του άρθρου 18 έως τον διορισμό του νέου Γενικού Διευθυντή, ο οποίος διορίζεται για το υπόλοιπο της θητείας του Γενικού Διευθυντή που εξέλιπε.
Άρθρο 15
Προσόντα διορισμού Γενικού Διευθυντή
1. Ο Γενικός Διευθυντής του Μουσείου πρέπει να είναι διακεκριμένος επιστήμονας και να κατέχει:
α) Πτυχίο Α.Ε.Ι. της ημεδαπής ή της αλλοδαπής, αναγνωρισμένο με πράξη αρμοδίου οργάνου ή με αναγνώριση επαγγελματικής ισοδυναμίας από το Συμβούλιο Αναγνώρισης Επαγγελματικών Προσόντων (Σ.Α.Ε.Π.) ή το Αυτοτελές Τμήμα Εφαρμογής της Ευρωπαϊκής Νομοθεσίας (Α.Τ.Ε.Ε.Ν.) σύμφωνα με το π.δ. 38/2010 (Α’ 78), στην προϊστορική, κλασική ή βυζαντινή αρχαιολογία, ανάλογα με το αντικείμενο των συλλογών του Μουσείου,
β) διδακτορικό τίτλο Α.Ε.Ι. της ημεδαπής, ή αναγνωρισμένο ως ισότιμο της αλλοδαπής, στην αρχαιολογία, στη μουσειολογία, στην ιστορία της τέχνης ή άλλη επιστήμη συναφή προς τους σκοπούς, τον χαρακτήρα και τη λειτουργία του Μουσείου,
γ) τεκμηριωμένα άριστη γνώση της ελληνικής, της αγγλικής και μιας ακόμη γλώσσας κράτους μέλους της Ευρωπαϊκής Ένωσης,
δ) δημοσιεύσεις αναγνωρισμένων και έγκριτων επιστημονικών εργασιών στην Ελλάδα ή διεθνώς και
ε) τουλάχιστον οκταετή ευδόκιμη οργανωτική και διοικητική εμπειρία σε θέση ευθύνης.
2. Στη θέση του Γενικού Διευθυντή του Μουσείου μπορεί να διορίζεται και υπάλληλος των φορέων της Γενικής Κυβέρνησης, όπως αυτή ορίζεται στην περ. β’ της παρ. 1 του άρθρου 14 του ν. 4270/2014 (Α’ 143), εφόσον έχει τα απαιτούμενα προσόντα. Στην περίπτωση αυτή, θεωρείται αυτοδίκαια αποσπασμένος στη θέση του Γενικού Διευθυντή για χρονικό διάστημα ίσο με τη διάρκεια της θητείας του και μέχρι την ανανέωση αυτής ή την τοποθέτηση νέου Γενικού Διευθυντή, μετά δε από τη λήξη της θητείας του, επανέρχεται αυτοδικαίως στην υπηρεσία του. Ο χρόνος υπηρεσίας που διανύεται στη θέση αυτή λογίζεται, για όλες τις συνέπειες, ως πραγματική υπηρεσία στην οργανική θέση του υπαλλήλου.
Άρθρο 16
Διαδικασία επιλογής Γενικού Διευθυντή
1. Για την επιλογή του Γενικού Διευθυντή εκδίδεται δημόσια ή δημόσια διεθνής πρόσκληση εκδήλωσης ενδιαφέροντος, στην οποία προβαίνει το Δ.Σ. του Μουσείου, μετά από έγκρισή της από τον Υπουργό Πολιτισμού και Αθλητισμού.
2. Για την αξιολόγηση των υποψηφίων, συγκροτείται, με απόφαση του Υπουργού Πολιτισμού και Αθλητισμού, επταμελής Ειδική Επιτροπή Αξιολόγησης και Επιλογής, με πρόεδρο τον Πρόεδρο του Διοικητικού Συμβουλίου του Μουσείου και μέλη προσωπικότητες διεθνούς κύρους ή αναγνώρισης ή συμβολής στην επιστήμη της αρχαιολογίας, της ιστορίας της τέχνης, της μουσειολογίας ή άλλης επιστήμης συναφούς προς τον πολιτισμό. Στην πρόσκληση της παρ. 1 ορίζεται η διαδικασία αξιολόγησης εκ μέρους της Ειδικής Επιτροπής.
3. Η Ειδική Επιτροπή Αξιολόγησης και Επιλογής δύναται να ζητεί από τους υποψήφιους στοιχεία σχετικά με την τήρηση της επαγγελματικής δεοντολογίας εκ μέρους τους.
Άρθρο 17
Αρμοδιότητες Γενικού Διευθυντή
1. Ο Γενικός Διευθυντής εκάστου Μουσείου σχεδιάζει τον επιστημονικό, ερευνητικό και διοικητικό προγραμματισμό του Μουσείου και μεριμνά για την υλοποίησή του, σύμφωνα με τους σκοπούς και την πολιτιστική και οικονομική πολιτική αυτού, στο πλαίσιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), της δημόσιας πολιτικής της χώρας για την προστασία και ανάδειξη της πολιτιστικής κληρονομιάς της χώρας, την οποία χαράσσει αποκλειστικά το Υπουργείο Πολιτισμού και Αθλητισμού, και του Οργανισμού Λειτουργίας του Μουσείου. Ο Γενικός Διευθυντής και, σε περίπτωση αδυναμίας του, ο Πρόεδρος του Διοικητικού Συμβουλίου (Δ.Σ.), εκπροσωπεί το Μουσείο σε κάθε επιστημονική, αρχαιολογική και εκθεσιακή δραστηριότητα και είναι αρμόδιος για:
α) την υποβολή προς έγκριση από το Δ.Σ. επιστημονικών προγραμμάτων, καθώς και προτάσεων και προγραμμάτων για τη διοργάνωση εκθέσεων και εκδηλώσεων, σύμφωνα με τον σκοπό και την πολιτική του Μουσείου,
β) τον σχεδιασμό και τη διοργάνωση των προγραμμάτων, των εκθέσεων και των εκδηλώσεων της περ. α),
γ) την εισήγηση προς έγκριση από το Δ.Σ. προγραμμάτων επιδοτήσεων, χρηματοδοτήσεων και άλλων τρόπων και μέσων προώθησης της οικονομικής ανάπτυξης του Μουσείου, για την επιτέλεση των σκοπών του,
δ) την εισήγηση προς το Δ.Σ. ζητημάτων εμπλουτισμού των συλλογών του Μουσείου,
ε) τη σύνταξη και την υποβολή προς έγκριση από το Δ.Σ. τριετούς σχεδίου δράσης του Μουσείου, καθώς και επιχειρησιακού σχεδίου του επόμενου έτους, το αργότερο εντός του Νοεμβρίου κάθε έτους,
στ) την εκτέλεση των συμβάσεων του Μουσείου και τη συνομολόγηση και υπογραφή των συμβάσεων, για τις οποίες έχει εξουσιοδοτηθεί από το Δ.Σ. του Μουσείου,
ζ) τη σύναψη συμβάσεων για λογαριασμό του Μουσείου μέχρι του ποσού που ορίζεται με απόφαση του Δ.Σ.,
η) την εποπτεία και τον συντονισμό της λειτουργίας των υπηρεσιών του Μουσείου, καθώς και τη μέριμνα για τη βελτίωση του τρόπου λειτουργίας τους, με την υποβολή προτάσεων οργανωτικού και επιχειρησιακού χαρακτήρα προς το Δ.Σ.,
θ) την κατανομή και τοποθέτηση του προσωπικού στις διευθύνσεις και τα τμήματα του Μουσείου, ύστερα από γνώμη του αρμόδιου, κατά περίπτωση, Προϊσταμένου Διεύθυνσης,
ι) την εισήγηση προς έγκριση από το Δ.Σ. κάθε θέματος σχετικού με το προσωπικό του Μουσείου και, ιδίως, την πρόσληψη του πάσης φύσεως προσωπικού, την καταγγελία των σχετικών συμβάσεων και την έκδοση των σχετικών πράξεων,
ια) την αξιολόγηση του έργου των υπηρεσιών και την υποβολή σχετικών εκθέσεων στο Δ.Σ.,
ιβ) την άσκηση πειθαρχικής εξουσίας στο προσωπικό του Μουσείου, σύμφωνα με τον Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26),
ιγ) τη διενέργεια και εκτέλεση των λειτουργικών δαπανών του Μουσείου, στο πλαίσιο του εγκεκριμένου από τα αρμόδια όργανα του Υπουργείου Πολιτισμού και Αθλητισμού ετήσιου προϋπολογισμού και τη διασφάλιση της χρηστής δημοσιονομικής διαχείρισης,
ιδ) την κατάρτιση του ετήσιου προϋπολογισμού, τη σύνταξη της ετήσιας έκθεσης πεπραγμένων, του ισολογισμού και του οικονομικού απολογισμού του Μουσείου και την υποβολή τους προς έγκριση από το Δ.Σ.,
ιε) τη μέριμνα για την ορθή εκτέλεση των αποφάσεων του Δ.Σ.,
ιστ) την άρτια και αποτελεσματική οργάνωση, διεύθυνση και εποπτεία των διοικητικών και οικονομικών δραστηριοτήτων του Μουσείου, καθώς και την εύρυθμη καθημερινή λειτουργία του,
ιζ) την καταχώριση στο Εθνικό Αρχείο Μνημείων των αντικειμένων των συλλογών του Μουσείου και την ενημέρωση του Υπουργείου Πολιτισμού και Αθλητισμού για κάθε μεταβολή του αριθμού και της κατάστασης αυτών, σύμφωνα με τις παρ. 8 και 9, αντίστοιχα, του άρθρου 45 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς,
ιη) την εισήγηση προς έγκριση από το Δ.Σ. προτάσεων επί των θεμάτων του Μουσείου που εμπίπτουν στην αρμοδιότητά του και
ιθ) την άσκηση κάθε άλλης αρμοδιότητας που του ανατίθεται από το Δ.Σ..
2. Για την επίδοση του Μουσείου στην επίτευξη των ειδικότερων στόχων που τίθενται με τα σχέδια της περ. ε) της παρ. 1 συντάσσεται έκθεση από το Δ.Σ., η οποία συνεκτιμάται για την ανανέωση της θητείας του Γενικού Διευθυντή.
Άρθρο 18
Υπηρεσίες - Κάλυψη οργανικών θέσεων - Καταβολή διαχειριστικού επιδόματος
1. Οι υπηρεσίες των Μουσείων συγκροτούνται σε Γενική Διεύθυνση ως εξής:
α) Η Γενική Διεύθυνση του νομικού προσώπου δημοσίου δικαίου (Ν.Π.Δ.Δ.) με την επωνυμία «Εθνικό Αρχαιολογικό Μουσείο» της περ. α) της παρ. 1 του άρθρου 3, περιλαμβάνει τις ακόλουθες πέντε (5) Διευθύνσεις, καθώς και ένα (1) αυτοτελές Γραφείο Νομικής Υποστήριξης:
αα) Διεύθυνση Συλλογών και Εκθέσεων,
αβ) Διεύθυνση Διοικητικής και Οικονομικής Υποστήριξης,
αγ) Διεύθυνση Εκδόσεων και Ψηφιακών Εφαρμογών,
αδ) Διεύθυνση Επικοινωνίας και Υποδοχής Επισκεπτών και
αε) Διεύθυνση Τεχνικών Υπηρεσιών.
β) Η Γενική Διεύθυνση των Ν.Π.Δ.Δ. των περ. β) έως ε) της παρ. 1 του άρθρου 3 περιλαμβάνει τις ακόλουθες τέσσερις (4) Διευθύνσεις, καθώς και ένα (1) αυτοτελές Γραφείο Νομικής Υποστήριξης:
βα) Διεύθυνση Συλλογών και Εκθέσεων,
ββ) Διεύθυνση Διοικητικής, Οικονομικής και Τεχνικής Υποστήριξης,
βγ) Διεύθυνση Εκδόσεων και Ψηφιακών Εφαρμογών και
βδ) Διεύθυνση Επικοινωνίας και Υποδοχής Επισκεπτών.
2. Τα αυτοτελή Γραφεία Νομικής Υποστήριξης των περ. α) και β) της παρ. 1 υπάγονται στον Πρόεδρο του Δ.Σ. εκάστου Μουσείου. Έκαστο Γραφείο Νομικής Υποστήριξης στελεχώνεται από δύο (2) δικηγόρους με έμμισθη εντολή, ο ένας από τους οποίους ως νομικός σύμβουλος, οι οποίοι προσλαμβάνονται σύμφωνα με το άρθρο 43 του Κώδικα Δικηγόρων (ν. 4194/2013, Α’ 208) και το άρθρο 51 του ν. 4622/2019 (Α’ 133) και στους οποίους ανατίθενται η δικαστική εκπροσώπηση του Μουσείου, ο χειρισμός δικαστικών υποθέσεων και η παροχή νομικών συμβουλών και γνωμοδοτήσεων.
3. Οι οργανικές θέσεις των Μουσείων δύνανται να καλύπτονται με προσλήψεις, μετατάξεις ή αποσπάσεις μόνιμου προσωπικού ή προσωπικού με σχέση εργασίας ιδιωτικού δικαίου αορίστου χρόνου που υπηρετεί σε φορείς της Γενικής Κυβέρνησης, όπως αυτή ορίζεται στην περ. β’ της παρ. 1 του άρθρου 14 του ν. 4270/2014 (Α’ 143), σύμφωνα με τον ν. 4440/2016 (Α’ 224). Ειδικά για την κάλυψη των οργανικών θέσεων των Μουσείων με αποσπάσεις ή μετατάξεις υπαλλήλων Οργανισμών Τοπικής Αυτοδιοίκησης (Ο.Τ.Α.) α’ ή β’ βαθμού, απαιτείται η σύμφωνη γνώμη του Δημάρχου ή του Περιφερειάρχη, αντίστοιχα.
4. Οι Προϊστάμενοι των Διευθύνσεων Διοικητικής, Οικονομικής και Τεχνικής Υποστήριξης των Ν.Π.Δ.Δ. των περ. α) έως ε) της παρ. 1 του άρθρου 3 έχουν τις αρμοδιότητες και ασκούν τα καθήκοντα του προϊσταμένου οικονομικών υπηρεσιών, σύμφωνα με τους ισχύοντες δημοσιονομικούς κανόνες.
5. Στους υπαλλήλους εκάστου Μουσείου που ασκούν χρέη διαχειριστή εσόδων καταβάλλεται από τους πόρους του Μουσείου επίδομα ύψους εκατό (100) ευρώ μηνιαίως.
Άρθρο 19
Συλλογές
1. Σε έκαστο των Μουσείων των περ. α) έως ε) της παρ. 1 του άρθρου 3 παραχωρούνται, αποκλειστικά για την έκθεση, φύλαξη, προστασία και τους λοιπούς σκοπούς του άρθρου 4, οι συλλογές των μνημείων και αντικειμένων που εκτίθενται ή φυλάσσονται σε εκάστη ειδική περιφερειακή υπηρεσία των περ. α) έως ε) του άρθρου 28 του π.δ. 4/2018 (Α’ 7), αντίστοιχα. Τα ανήκοντα στο ελληνικό Δημόσιο κινητά μνημεία του πρώτου εδαφίου παραμένουν στην κυριότητα και νομή του ελληνικού Δημοσίου, είναι πράγματα εκτός συναλλαγής, κατά την έννοια του άρθρου 966 του Αστικού Κώδικα, ανεπίδεκτα χρησικτησίας, ακατάσχετα και τελούν εσαεί υπό την κρατική μέριμνα.
2. Εντός ενός (1) μηνός από τον διορισμό του Γενικού Διευθυντή της παρ. 1 του άρθρου 34, συγκροτείται, με απόφαση του Υπουργού Πολιτισμού και Αθλητισμού, πενταμελής επιτροπή για τη διενέργεια ψηφιακής απογραφής των συλλογών και των αντικειμένων εκάστου Μουσείου. Η επιτροπή του πρώτου εδαφίου αποτελείται από τον Προϊστάμενο της Γενικής Διεύθυνσης Αρχαιοτήτων και Πολιτιστικής Κληρονομιάς ή τον Προϊστάμενο της Διεύθυνσης Αρχαιολογικών Μουσείων, Εκθέσεων και Εκπαιδευτικών Προγραμμάτων, ως Πρόεδρο, και τέσσερις (4) υπαλλήλους του Υπουργείου Πολιτισμού και Αθλητισμού, κλάδου ή εκπαιδευτικής βαθμίδας ΠΕ Αρχαιολόγων. Η έκθεση απογραφής συντάσσεται εντός εξαμήνου από τη συγκρότηση της επιτροπής του πρώτου εδαφίου, υπογράφεται από όλα τα μέλη αυτής και υποβάλλεται προς τον Γενικό Γραμματέα Πολιτισμού του Υπουργείου Πολιτισμού και Αθλητισμού, με σχετικό πρωτόκολλο παράδοσης και παραλαβής, το οποίο υπογράφεται από αυτόν και τον Γενικό Διευθυντή εκάστου Μουσείου.
3. Τα αντικείμενα των συλλογών εκάστου Μουσείου που δεν αποτελούν μνημεία δεν υπόκεινται σε κατάσχεση.
4. Η μεταβίβαση της κυριότητας των αντικειμένων των συλλογών των Μουσείων δεν επιτρέπεται, για δε πολιτιστικά αγαθά που δεν αποτελούν μνημεία εφαρμόζεται αναλόγως η παρ. 2 του άρθρου 25 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220).
Άρθρο 20
Παραχώρηση ακινήτων και κινητών στοιχείων του ελληνικού Δημοσίου
1. Τα ακίνητα και ο κινητός εξοπλισμός του ελληνικού Δημοσίου που έχουν διατεθεί προς στέγαση, χρήση ή εξυπηρέτηση των λειτουργικών αναγκών εκάστης των ειδικών περιφερειακών υπηρεσιών που προβλέπονται στις περ. α) έως ε) του άρθρου 28 του π.δ. 4/2018 (Α’ 7), περιέρχονται προς στέγαση, χρήση ή εξυπηρέτηση λειτουργικών αναγκών αντίστοιχα σε έκαστο των Μουσείων που προβλέπονται στις περ. α) έως ε) της παρ. 1 του άρθρου 3 του παρόντος, αυτοδίκαια χωρίς αντάλλαγμα και χωρίς την τήρηση οποιουδήποτε τύπου, πράξης ή συμβολαίου. Η παραχώρηση και κάθε άλλη πράξη που συνδέεται με αυτή απαλλάσσεται από κάθε φόρο, εισφορά, τέλος ή οποιαδήποτε άλλη επιβάρυνση υπέρ του Δημοσίου ή τρίτου.
2. Για τη διάθεση των κινητών στοιχείων της παρ. 1 συντάσσεται, εντός τετραμήνου από τον διορισμό του Γενικού Διευθυντή της παρ. 1 του άρθρου 34, πρωτόκολλο παράδοσης και παραλαβής, που υπογράφεται από τον Προϊστάμενο της Γενικής Διεύθυνσης Οικονομικών Υπηρεσιών του Υπουργείου Πολιτισμού και Αθλητισμού και τον Γενικό Διευθυντή εκάστου Μουσείου. Απαιτούμενες καταχωρίσεις στα οικεία βιβλία υποθηκοφυλακείων ή άλλων αρμόδιων αρχών σχετικά με την παραχώρηση της παρ. 1 διενεργούνται ατελώς, με μέριμνα του Γενικού Διευθυντή εκάστου Μουσείου.
Άρθρο 21
Σύσταση οργανικών θέσεων μονίμου προσωπικού στο νομικό πρόσωπο δημοσίου δικαίου με την επωνυμία «Εθνικό Αρχαιολογικό Μουσείο»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Εθνικό Αρχαιολογικό Μουσείο» συστήνονται εκατόν δεκαοκτώ (118) οργανικές θέσεις μόνιμου προσωπικού, οι οποίες κατανέμονται κατά κατηγορία, κλάδο και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	4
2	ΠΕ ΑΡΧΑΙΟΛΟΓΩΝ	ΠΡΟΪΣΤΟΡΙΚΩΝ - ΚΛΑΣΙΚΩΝ	15
3	ΠΕ ΑΡΧΑΙΟΛΟΓΩΝ	ΙΣΤΟΡΙΚΩΝ ΤΕΧΝΗΣ	1
4	ΠΕ ΑΡΧΑΙΟΛΟΓΩΝ	ΜΟΥΣΕΙΟΛΟΓΩΝ	3
5	ΠΕ ΑΡΧΑΙΟΛΟΓΩΝ	ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	1
6	ΠΕ ΜΗΧΑΝΙΚΩΝ	ΠΕ ΑΡΧΙΤΕΚΤΟΝΩΝ ΜΗΧΑΝΙΚΩΝ	1
7	ΠΕ ΜΗΧΑΝΙΚΩΝ	ΠΕ ΠΟΛΙΤΙΚΩΝ ΜΗΧΑΝΙΚΩΝ	1
8	ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	1
9	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	1
10	ΠΕ ΙΣΤΟΡΙΚΩΝ	ΠΕ ΙΣΤΟΡΙΚΩΝ	1
11	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	6
12	ΠΕ ΚΑΛΩΝ ΤΕΧΝΩΝ	ΠΕ ΖΩΓΡΑΦΩΝ	1
13	ΠΕ ΚΑΛΩΝ ΤΕΧΝΩΝ	ΠΕ ΓΛΥΠΤΩΝ	3
14	ΠΕ ΠΕΡΙΒΑΛΛΟΝΤΟΣ	ΠΕ ΠΕΡΙΒΑΛΛΟΝΤΟΣ	2
15	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	2
16	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	2
17	ΤΕ ΦΩΤΟΓΡΑΦΙΑΣ	ΤΕ ΦΩΤΟΓΡΑΦΙΑΣ	1
18	ΤΕ ΠΛΗΡΟΦΟΡΙΚΗΣ	ΤΕ ΠΛΗΡΟΦΟΡΙΚΗΣ
(SOFTWARE Ή HARDWARE)	2
19	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΠΟΛΙΤΙΚΩΝ ΜΗΧΑΝΙΚΩΝ	1
20	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΗΛΕΚΤΡΟΛΟΓΩΝ ΜΗΧΑΝΙΚΩΝ	1
21	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΜΗΧΑΝΟΛΟΓΩΝ ΜΗΧΑΝΙΚΩΝ	1
22	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	1
23	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	3
24	ΔΕ ΦΩΤΟΓΡΑΦΩΝ	ΔΕ ΦΩΤΟΓΡΑΦΩΝ	1
25	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	1
26	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	54
27	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	3
28	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	2
29	ΥΕ ΤΕΧΝΙΤΩΝ	ΥΕ ΜΑΡΜΑΡΟΤΕΧΝΙΤΩΝ	2

Άρθρο 22
Σύσταση οργανικών θέσεων μονίμου προσωπικού στο νομικό πρόσωπο δημοσίου δικαίου με την επωνυμία «Βυζαντινό και Χριστιανικό Μουσείο»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Βυζαντινό και Χριστιανικό Μουσείο» συστήνονται εβδομήντα δύο (72) οργανικές θέσεις μόνιμου προσωπικού, οι οποίες κατανέμονται κατά κατηγορία, κλάδο και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	4
2	ΠΕ ΑΡΧΑΙΟΛΟΓΩΝ	ΒΥΖΑΝΤΙΝΩΝ - ΜΕΤΑΒΥΖΑΝΤΙΝΩΝ	6
3	ΠΕ ΑΡΧΑΙΟΛΟΓΩΝ	ΙΣΤΟΡΙΚΩΝ ΤΕΧΝΗΣ	2
4	ΠΕ ΑΡΧΑΙΟΛΟΓΩΝ	ΜΟΥΣΕΙΟΛΟΓΩΝ	1
5	ΠΕ ΓΕΩΤΕΧΝΙΚΩΝ	ΠΕ ΓΕΩΠΟΝΩΝ	1
6	ΠΕ ΜΗΧΑΝΙΚΩΝ	ΠΕ ΑΡΧΙΤΕΚΤΟΝΩΝ ΜΗΧΑΝΙΚΩΝ	1
7	ΠΕ ΜΗΧΑΝΙΚΩΝ	ΠΕ ΗΛΕΚΤΡΟΛΟΓΩΝ ΜΗΧΑΝΙΚΩΝ	1
8	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	1
9	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
10	ΠΕ ΚΑΛΩΝ ΤΕΧΝΩΝ	ΠΕ ΖΩΓΡΑΦΩΝ	2
11	ΠΕ ΠΕΡΙΒΑΛΛΟΝΤΟΣ	ΠΕ ΠΕΡΙΒΑΛΛΟΝΤΟΣ	2
12	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	2
13	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	1
14	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΠΟΛΙΤΙΚΩΝ ΜΗΧΑΝΙΚΩΝ	1
15	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	6
16	ΤΕ ΦΩΤΟΓΡΑΦΙΑΣ	ΤΕ ΦΩΤΟΓΡΑΦΙΑΣ	1
17	ΤΕ ΠΛΗΡΟΦΟΡΙΚΗΣ	ΤΕ ΠΛΗΡΟΦΟΡΙΚΗΣ
(SOFTWARE Ή HARDWARE)	1
18	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	4
19	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
20	ΔΕ ΤΕΧΝΙΚΟΥ	ΔΕ ΗΛΕΚΤΡΟΛΟΓΩΝ	1
21	ΔΕ ΤΕΧΝΙΚΟΥ	ΔΕ ΔΟΜΙΚΩΝ ΕΡΓΩΝ	1
22	ΔΕ ΤΕΧΝΙΚΟΥ	ΔΕ ΥΔΡΑΥΛΙΚΩΝ	1
23	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	3
24	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	19
25	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	5
26	ΔΕ ΟΔΗΓΩΝ	ΔΕ ΟΔΗΓΩΝ	1
27	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	2

Άρθρο 23
Σύσταση οργανικών θέσεων μονίμου προσωπικού στο νομικό πρόσωπο δημοσίου δικαίου με την επωνυμία «Αρχαιολογικό Μουσείο Θεσσαλονίκης»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Αρχαιολογικό Μουσείο Θεσσαλονίκης» συστήνονται εβδομήντα τρεις (73) οργανικές θέσεις μόνιμου προσωπικού, οι οποίες κατανέμονται κατά κατηγορία, κλάδο και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	1
2	ΠΕ ΑΡΧΑΙΟΛΟΓΩΝ	ΠΡΟΪΣΤΟΡΙΚΩΝ - ΚΛΑΣΙΚΩΝ	11
3	ΠΕ ΑΡΧΑΙΟΛΟΓΩΝ	ΙΣΤΟΡΙΚΩΝ ΤΕΧΝΗΣ	1
4	ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	1
5	ΠΕ ΜΗΧΑΝΙΚΩΝ	ΠΕ ΗΛΕΚΤΡΟΛΟΓΩΝ ΜΗΧΑΝΙΚΩΝ	1
6	ΠΕ ΜΗΧΑΝΙΚΩΝ	ΠΕ ΜΗΧΑΝΟΛΟΓΩΝ ΜΗΧΑΝΙΚΩΝ	1
7	ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	1
8	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	1
9	ΠΕ ΜΟΥΣΕΙΟΛΟΓΩΝ	ΠΕ ΜΟΥΣΕΙΟΛΟΓΩΝ	1
10	ΠΕ ΚΑΛΩΝ ΤΕΧΝΩΝ	ΠΕ ΖΩΓΡΑΦΩΝ	2
11	ΠΕ ΚΑΛΩΝ ΤΕΧΝΩΝ	ΠΕ ΓΛΥΠΤΩΝ	1
12	ΠΕ ΠΕΡΙΒΑΛΛΟΝΤΟΣ	ΠΕ ΠΕΡΙΒΑΛΛΟΝΤΟΣ	2
13	ΤΕ ΒΙΒΛΙΟΘΗΚΟΝΟΜΙΑΣ	ΤΕ ΒΙΒΛΙΟΘΗΚΟΝΟΜΙΑΣ	1
14	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	2
15	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	2
16	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΠΟΛΙΤΙΚΩΝ ΜΗΧΑΝΙΚΩΝ	1
17	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	4
18	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	2
19	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
20	ΔΕ ΤΕΧΝΙΚΟΥ	ΔΕ ΔΟΜΙΚΩΝ ΕΡΓΩΝ	1
21	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	6
22	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	22
23	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	3
24	ΔΕ ΜΑΡΜΑΡΟΤΕΧΝΙΤΩΝ	ΔΕ ΜΑΡΜΑΡΟΤΕΧΝΙΤΩΝ	1
25	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	2
26	ΥΕ ΤΕΧΝΙΤΩΝ	ΥΕ ΗΛΕΚΤΡΟΤΕΧΝΙΤΩΝ	1

Άρθρο 24
Σύσταση οργανικών θέσεων μονίμου προσωπικού στο νομικό πρόσωπο δημοσίου δικαίου με την επωνυμία «Μουσείο Βυζαντινού Πολιτισμού»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Μουσείο Βυζαντινού Πολιτισμού» συστήνονται εξήντα εννέα (69) οργανικές θέσεις μόνιμου προσωπικού, οι οποίες κατανέμονται κατά κατηγορία, κλάδο και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	4
2	ΠΕ ΑΡΧΑΙΟΛΟΓΩΝ	ΒΥΖΑΝΤΙΝΩΝ - ΜΕΤΑΒΥΖΑΝΤΙΝΩΝ	5
3	ΠΕ ΑΡΧΑΙΟΛΟΓΩΝ	ΙΣΤΟΡΙΚΩΝ ΤΕΧΝΗΣ	2
4	ΠΕ ΜΗΧΑΝΙΚΩΝ	ΠΕ ΑΡΧΙΤΕΚΤΟΝΩΝ ΜΗΧΑΝΙΚΩΝ	2
5	ΠΕ ΜΗΧΑΝΙΚΩΝ	ΠΕ ΠΟΛΙΤΙΚΩΝ ΜΗΧΑΝΙΚΩΝ	1
6	ΠΕ ΜΗΧΑΝΙΚΩΝ	ΠΕ ΗΛΕΚΤΡΟΛΟΓΩΝ ΜΗΧΑΝΙΚΩΝ	1
7	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	1
8	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	3
9	ΠΕ ΚΑΛΩΝ ΤΕΧΝΩΝ	ΠΕ ΖΩΓΡΑΦΩΝ	1
10	ΠΕ ΠΕΡΙΒΑΛΛΟΝΤΟΣ	ΠΕ ΠΕΡΙΒΑΛΛΟΝΤΟΣ	1
11	ΠΕ ΠΛΗΡΟΦΟΡΙΚΗΣ	ΠΕ ΠΛΗΡΟΦΟΡΙΚΗΣ
(SOFTWARE-HARDWARE)	1
12	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	2
13	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	3
14	ΤΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	ΘΕΑΤΡΙΚΩΝ ΣΠΟΥΔΩΝ	1
15	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΗΛΕΚΤΡΟΛΟΓΩΝ ΜΗΧΑΝΙΚΩΝ	
	1		
16	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΠΟΛΙΤΙΚΩΝ ΜΗΧΑΝΙΚΩΝ	1
17	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΜΗΧΑΝΟΛΟΓΩΝ ΜΗΧΑΝΙΚΩΝ	1
18	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	3
19	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	3
20	ΔΕ ΤΕΧΝΙΚΟΥ	ΔΕ ΗΛΕΚΤΡΟΤΕΧΝΙΤΩΝ	1
21	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	4
22	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	23
23	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	3
24	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	1

Άρθρο 25
Σύσταση οργανικών θέσεων μονίμου προσωπικού στο νομικό πρόσωπο δημοσίου δικαίου με την επωνυμία «Αρχαιολογικό Μουσείου Ηρακλείου»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Αρχαιολογικό Μουσείο Ηρακλείου» συστήνονται εβδομήντα επτά (77) οργανικές θέσεις μόνιμου προσωπικού, οι οποίες κατανέμονται κατά κατηγορία, κλάδο και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	2
2	ΠΕ ΑΡΧΑΙΟΛΟΓΩΝ	ΠΡΟΪΣΤΟΡΙΚΩΝ - ΚΛΑΣΙΚΩΝ	5
3	ΠΕ ΑΡΧΑΙΟΛΟΓΩΝ	ΙΣΤΟΡΙΚΩΝ ΤΕΧΝΗΣ	1
4	ΠΕ ΑΡΧΑΙΟΛΟΓΩΝ	ΜΟΥΣΕΙΟΛΟΓΩΝ	1
5	ΠΕ ΜΗΧΑΝΙΚΩΝ	ΠΕ ΑΡΧΙΤΕΚΤΟΝΩΝ ΜΗΧΑΝΙΚΩΝ	1
6	ΠΕ ΜΗΧΑΝΙΚΩΝ	ΠΕ ΜΗΧΑΝΟΛΟΓΩΝ ΜΗΧΑΝΙΚΩΝ	1
7	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	1
8	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
9	ΠΕ ΚΑΛΩΝ ΤΕΧΝΩΝ	ΠΕ ΖΩΓΡΑΦΩΝ	1
10	ΠΕ ΠΕΡΙΒΑΛΛΟΝΤΟΣ	ΠΕ ΠΕΡΙΒΑΛΛΟΝΤΟΣ	1
11	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	2
12	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	4
13	ΤΕ ΦΩΤΟΓΡΑΦΙΑΣ	ΤΕ ΦΩΤΟΓΡΑΦΙΑΣ	1
14	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΠΟΛΙΤΙΚΩΝ ΜΗΧΑΝΙΚΩΝ	1
15	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	1
16	ΔΕ ΠΛΗΡΟΦΟΡΙΚΗΣ	ΔΕ ΠΡΟΣΩΠΙΚΟΥ Η/Υ	1
17	ΔΕ ΤΕΧΝΙΚΟΥ	ΔΕ ΔΟΜΙΚΩΝ ΕΡΓΩΝ	1
18	ΔΕ ΤΕΧΝΙΚΟΥ	ΔΕ ΥΔΡΑΥΛΙΚΩΝ	1
19	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	3
20	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	41
21	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	4
22	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	2

Άρθρο 26
Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Εθνικό Αρχαιολογικό Μουσείο»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Εθνικό Αρχαιολογικό Μουσείο» συστήνονται ενενήντα τρεις (93) οργανικές θέσεις με σχέση εργασίας ιδιωτικού δικαίου αορίστου χρόνου, οι οποίες κατανέμονται κατά εκπαιδευτική βαθμίδα και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΑΡΧΑΙΟΛΟΓΩΝ	ΠΡΟΪΣΤΟΡΙΚΩΝ - ΚΛΑΣΙΚΩΝ	13
2	ΠΕ ΑΡΧΑΙΟΛΟΓΩΝ	ΜΟΥΣΕΙΟΛΟΓΩΝ	1
3	ΠΕ ΑΡΧΑΙΟΛΟΓΩΝ	ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	1
4	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	1
5	ΠΕ ΚΑΛΩΝ ΤΕΧΝΩΝ	ΠΕ ΖΩΓΡΑΦΩΝ	1
6	ΠΕ ΠΕΡΙΒΑΛΛΟΝΤΟΣ	ΠΕ ΠΕΡΙΒΑΛΛΟΝΤΟΣ	1
7	ΤΕ ΤΕΧΝΟΛΟΓΙΚΩΝ ΕΦΑΡΜΟΓΩΝ	ΤΕ ΠΟΛΙΤΙΚΩΝ ΜΗΧΑΝΙΚΩΝ	1
8	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	5
9	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	3
10	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	2
11	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	52
12	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	2
13	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
14	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	1
15	ΥΕ ΕΡΓΑΤΩΝ ΤΕΧΝΙΚΩΝ ΕΡΓΑΣΙΩΝ	ΥΕ ΕΡΓΑΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	7
16	ΥΕ ΦΥΛΑΚΩΝ	ΥΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	1

Άρθρο 27
Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Βυζαντινό και Χριστιανικό Μουσείο»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Βυζαντινό και Χριστιανικό Μουσείο» συστήνονται ενενήντα οκτώ (98) οργανικές θέσεις με σχέση εργασίας ιδιωτικού δικαίου αορίστου χρόνου, οι οποίες κατανέμονται κατά εκπαιδευτική βαθμίδα και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΑΡΧΑΙΟΛΟΓΩΝ	ΒΥΖΑΝΤΙΝΩΝ - ΜΕΤΑΒΥΖΑΝΤΙΝΩΝ	14
2	ΠΕ ΑΡΧΑΙΟΛΟΓΩΝ	ΙΣΤΟΡΙΚΩΝ ΤΕΧΝΗΣ	1
3	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	5
4	ΠΕ ΜΗΧΑΝΙΚΩΝ	ΠΕ ΑΡΧΙΤΕΚΤΟΝΩΝ ΜΗΧΑΝΙΚΩΝ	1
5	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	ΠΕ ΕΠΙΚΟΙΝΩΝΙΑΣ, ΕΝΗΜΕΡΩΣΗΣ ΚΑΙ ΔΗΜΟΣΙΩΝ ΣΧΕΣΕΩΝ	1
6	ΠΕ ΙΣΤΟΡΙΚΩΝ	ΠΕ ΙΣΤΟΡΙΚΩΝ	1
7	ΤΕ ΓΡΑΦΙΚΩΝ ΤΕΧΝΩΝ	ΤΕ ΓΡΑΦΙΚΩΝ ΤΕΧΝΩΝ	1
8	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	1
9	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	13
10	ΔΕ ΓΡΑΦΙΚΩΝ ΤΕΧΝΩΝ	ΔΕ ΓΡΑΦΙΚΩΝ ΤΕΧΝΩΝ	1
11	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	5
12	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	2
13	ΔΕ ΤΕΧΝΙΚΟΥ	ΔΕ ΔΟΜΙΚΩΝ ΕΡΓΩΝ	1
14	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	38
15	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	4
16	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	5
17	ΥΕ ΕΡΓΑΤΩΝ ΤΕΧΝΙΚΩΝ ΕΡΓΑΣΙΩΝ	ΥΕ ΕΡΓΑΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	2
18	ΥΕ ΦΥΛΑΚΩΝ	ΥΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	1
19	ΥΕ ΦΥΛΑΚΩΝ	ΥΕ ΦΥΛΑΚΩΝ	1

Άρθρο 28
Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Αρχαιολογικό Μουσείο Θεσσαλονίκης»
Στο νομικό πρόσωπο δημοσίου δικαίου (Ν.Π.Δ.Δ.) δικαίου με την επωνυμία «Αρχαιολογικό Μουσείο Θεσσαλονίκης» συστήνονται σαράντα τέσσερις (44) οργανικές θέσεις με σχέση εργασίας ιδιωτικού δικαίου αορίστου χρόνου, οι οποίες κατανέμονται κατά εκπαιδευτική βαθμίδα και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΑΡΧΑΙΟΛΟΓΩΝ	ΠΡΟΪΣΤΟΡΙΚΩΝ - ΚΛΑΣΙΚΩΝ	3
2	ΠΕ ΑΡΧΑΙΟΛΟΓΩΝ	ΜΟΥΣΕΙΟΛΟΓΩΝ	1
3	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	3
4	ΠΕ ΜΗΧΑΝΙΚΩΝ	ΠΕ ΑΡΧΙΤΕΚΤΟΝΩΝ ΜΗΧΑΝΙΚΩΝ	2
5	ΠΕ ΠΕΡΙΒΑΛΛΟΝΤΟΣ	ΠΕ ΠΕΡΙΒΑΛΛΟΝΤΟΣ	2
6	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	1
7	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	1
8	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
9	ΔΕ ΓΡΑΦΙΚΩΝ ΤΕΧΝΩΝ	ΔΕ ΓΡΑΦΙΚΩΝ ΤΕΧΝΩΝ	1
10	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	2
11	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	2
12	ΔΕ ΤΕΧΝΙΚΟΥ	ΔΕ ΗΛΕΚΤΡΟΛΟΓΩΝ	1
13	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	17
14	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	2
15	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
16	ΥΕ ΕΡΓΑΤΩΝ ΤΕΧΝΙΚΩΝ ΕΡΓΑΣΙΩΝ	ΥΕ ΕΡΓΑΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	3
17	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	ΥΕ ΠΡΟΣΩΠΙΚΟΥ ΚΑΘΑΡΙΟΤΗΤΑΣ ΕΣΩΤΕΡΙΚΩΝ ΧΩΡΩΝ	1

Άρθρο 29
Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Μουσείο Βυζαντινού Πολιτισμού»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Μουσείο Βυζαντινού Πολιτισμού» συστήνονται πενήντα μία (51) οργανικές θέσεις με σχέση εργασίας ιδιωτικού δικαίου αορίστου χρόνου, οι οποίες κατανέμονται κατά εκπαιδευτική βαθμίδα και ειδικότητα ως εξής:
Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΑΡΧΑΙΟΛΟΓΩΝ	ΠΕ ΑΡΧΑΙΟΛΟΓΩΝ	1
2	ΠΕ ΑΡΧΑΙΟΛΟΓΩΝ	ΒΥΖΑΝΤΙΝΩΝ - ΜΕΤΑΒΥΖΑΝΤΙΝΩΝ	4
3	ΠΕ ΑΡΧΑΙΟΛΟΓΩΝ	ΜΟΥΣΕΙΟΛΟΓΩΝ	3
4	ΠΕ ΑΡΧΑΙΟΛΟΓΩΝ	ΑΡΧΑΙΟΖΩΟΛΟΓΩΝ	1
5	ΠΕ ΜΗΧΑΝΙΚΩΝ	ΠΕ ΑΡΧΙΤΕΚΤΟΝΩΝ ΜΗΧΑΝΙΚΩΝ	1
6	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	3
7	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	4
8	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	1
9	ΔΕ ΜΑΡΜΑΡΟΤΕΧΝΙΤΩΝ	ΔΕ ΜΑΡΜΑΡΟΤΕΧΝΙΤΩΝ	1
10	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	30
11	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	1
12	ΔΕ ΤΕΧΝΙΚΟΥ	ΔΕ ΣΧΕΔΙΑΣΤΩΝ	1

Άρθρο 30
Σύσταση οργανικών θέσεων προσωπικού ιδιωτικού δικαίου αορίστου χρόνου στο νομικό πρόσωπο δημοσίου δικαίου με την επωνυμία «Αρχαιολογικό Μουσείο Ηρακλείου»
Στο νομικό πρόσωπο δημοσίου δικαίου (Ν.Π.Δ.Δ.) με την επωνυμία «Αρχαιολογικό Μουσείο Ηρακλείου» συστήνονται σαράντα (40) οργανικές θέσεις με σχέση εργασίας ιδιωτικού δικαίου αορίστου χρόνου, οι οποίες κατανέμονται κατά εκπαιδευτική βαθμίδα και ειδικότητα ως εξής:Α/Α	ΚΛΑΔΟΣ	ΕΙΔΙΚΟΤΗΤΑ	ΑΡΙΘΜΟΣ ΘΕΣΕΩΝ
1	ΠΕ ΑΡΧΑΙΟΛΟΓΩΝ	ΠΡΟΪΣΤΟΡΙΚΩΝ - ΚΛΑΣΙΚΩΝ	6
2	ΠΕ ΑΡΧΑΙΟΛΟΓΩΝ	ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ	2
3	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	ΠΕ ΔΙΟΙΚΗΤΙΚΟΥ-ΟΙΚΟΝΟΜΙΚΟΥ	1
4	ΤΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΤΕ ΛΟΓΙΣΤΙΚΟΥ	1
5	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	1
6	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	ΔΕ ΔΙΟΙΚΗΤΙΚΟΥ-ΛΟΓΙΣΤΙΚΟΥ	2
7	ΔΕ ΕΡΓΑΤΟΤΕΧΝΙΤΩΝ	ΔΕ ΕΡΓΑΤΟΤΕΧΝΙΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	1
8	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΗΜΕΡΗΣΙΩΝ ΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	17
9	ΔΕ ΦΥΛΑΞΗΣ - ΠΛΗΡΟΦΟΡΗΣΗΣ	ΔΕ ΝΥΧΤΟΦΥΛΑΚΩΝ ΜΟΥΣΕΙΩΝ ΚΑΙ ΑΡΧΑΙΟΛΟΓΙΚΩΝ ΧΩΡΩΝ	1
10	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ	3
11	ΔΕ ΧΕΙΡΙΣΤΩΝ ΜΗΧΑΝΗΜΑΤΩΝ ΕΡΓΟΥ	ΔΕ ΧΕΙΡΙΣΤΩΝ ΜΗΧΑΝΗΜΑΤΩΝ ΕΡΓΟΥ	1
12	ΔΕ ΤΕΧΝΙΚΟΥ	ΔΕ ΣΧΕΔΙΑΣΤΩΝ	1
13	ΥΕ ΕΡΓΑΤΩΝ ΤΕΧΝΙΚΩΝ ΕΡΓΑΣΙΩΝ	ΥΕ ΕΡΓΑΤΩΝ ΑΡΧΑΙΟΛΟΓΙΚΩΝ/ΑΝΑΣΤΗΛΩΤΙΚΩΝ ΕΡΓΑΣΙΩΝ	3

Άρθρο 31
Κατάργηση κενών οργανικών θέσεων μόνιμου προσωπικού στο Υπουργείο Πολιτισμού και Αθλητισμού
Στο Υπουργείο Πολιτισμού και Αθλητισμού καταργούνται οι ακόλουθες πεντακόσιες σαράντα (540) κενές οργανικές θέσεις μόνιμου προσωπικού, σύμφωνα με την παρ. 4 του άρθρου 85:
ΠΕ ΓΕΩΤΕΧΝΙΚΩΝ Γεωπόνων 1
ΠΕ ΔΙΟΙΚΗΤΙΚΟΥ - ΟΙΚΟΝΟΜΙΚΟΥ 2
ΠΕ ΕΙΚΑΣΤΙΚΩΝ - ΠΕ Ζωγράφων 7
ΠΕ ΜΗΧΑΝΙΚΩΝ ΑΡΧΙΤΕΚΤΟΝΩΝ 7
ΠΕ ΜΗΧΑΝΙΚΩΝ - ΠΟΛΙΤΙΚΩΝ ΜΗΧΑΝΙΚΩΝ 1
ΠΕ ΜΗΧΑΝΙΚΩΝ Ηλεκτρολόγων Μηχανικών 3
ΠΕ ΜΗΧΑΝΙΚΩΝ Μηχανολόγων Μηχανικών 2
ΠΕ ΜΗΧΑΝΙΚΩΝ Τοπογράφων-Μηχανικών 1
ΠΕ ΙΣΤΟΡΙΚΩΝ 2
ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ Μουσειοπαιδαγωγών 1
ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ Πολιτιστικής Πληροφορικής και Τεχνολογίας 2
ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ Επικοινωνίας και Δημοσίων Σχέσεων 5
ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ Μουσικολόγων 3
ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ Κινηματογράφου 1
ΠΕ ΕΙΚΑΣΤΙΚΩΝ ΠΕ Γλυπτών 4
ΠΕ ΠΕΡΙΒΑΛΛΟΝΤΟΣ - ΧΗΜΙΚΩΝ 7
ΠΕ ΠΕΡΙΒΑΛΛΟΝΤΟΣ Αρχαιομετρών 1
ΠΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ 1
ΠΕ ΑΡΧΑΙΟΛΟΓΩΝ Προϊστορικών - Κλασικών 38
ΠΕ ΑΡΧΑΙΟΛΟΓΩΝ Βυζαντινών - Μεταβυζαντινών 2
ΠΕ ΑΡΧΑΙΟΛΟΓΩΝ Πολιτιστικής Διαχείρισης 3
ΠΕ ΑΡΧΑΙΟΛΟΓΩΝ Μουσειολόγων 5
ΠΕ ΑΡΧΑΙΟΛΟΓΩΝ Ιστορικών Τέχνης 8
ΠΕ ΑΡΧΑΙΟΛΟΓΩΝ Επιγραφολόγων 1
ΠΕ ΑΡΧΑΙΟΛΟΓΩΝ Νομισματολόγων 1
ΠΕ ΑΡΧΑΙΟΛΟΓΩΝ Αρχαιοζωολόγων 3
ΠΕ ΠΕΡΙΒΑΛΛΟΝΤΟΣ Παλαιοανθρωπολόγων 1
ΠΕ ΑΡΧΕΙΟΝΟΜΩΝ ΒΙΒΛΙΟΘΗΚΟΝΟΜΩΝ 1
ΠΕ ΛΑΟΓΡΑΦΩΝ - ΚΟΙΝΩΝΙΚΩΝ ΑΝΘΡΩΠΟΛΟΓΩΝ - ΕΘΝΟΛΟΓΩΝ 2
ΤΕ ΔΙΟΙΚΗΤΙΚΟΥ - ΛΟΓΙΣΤΙΚΟΥ Διοικητικού 2
ΤΕ ΔΙΟΙΚΗΤΙΚΟΥ - ΛΟΓΙΣΤΙΚΟΥ Λογιστικού 11
ΤΕ ΕΡΓΟΔΗΓΩΝ ΣΧΕΔΙΑΣΤΩΝ 2
ΤΕ ΜΗΧΑΝΙΚΩΝ 7
ΤΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ Βιβλιοθηκονόμων 1
ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ 31
ΤΕ ΓΡΑΦΙΚΩΝ ΤΕΧΝΩΝ ΚΑΙ ΚΑΛΛΙΤΕΧΝΙΚΩΝ ΣΠΟΥΔΩΝ Φωτογράφων 3
ΤΕ ΠΛΗΡΟΦΟΡΙΚΗΣ 4
ΔΕ ΔΙΟΙΚΗΤΙΚΩΝ - ΓΡΑΜΜΑΤΕΩΝ 13
ΔΕ ΜΑΡΜΑΡΟΤΕΧΝΙΤΩΝ 1
ΔΕ ΠΡΟΣΩΠΙΚΟΥ Η/Υ 1
ΔΕ ΟΔΗΓΩΝ 1
ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ ΚΑΙ ΕΡΓΩΝ ΤΕΧΝΗΣ 132
ΔΕ ΤΕΧΝΙΚΩΝ 5
ΔΕ ΦΩΤΟΓΡΑΦΩΝ 1
ΔΕ ΕΡΓΑΤΟΤΕΧΝΙΤΩΝ 18
ΔΕ ΥΔΡΑΥΛΙΚΩΝ 2
ΔΕ ΦΥΛΑΞΗΣ ΠΛΗΡΟΦΟΡΗΣΗΣ, ΗΜΕΡΗΣΙΩΝ ΦΥΛΑΚΩΝ ΑΡΧΑΙΟΤΗΤΩΝ 159
ΔΕ ΦΥΛΑΞΗΣ ΠΛΗΡΟΦΟΡΗΣΗΣ, ΝΥΧΤΟΦΥΛΑΚΩΝ ΑΡΧΑΙΟΤΗΤΩΝ 18
ΥΕ ΒΟΗΘΗΤΙΚΟΥ ΠΡΟΣΩΠΙΚΟΥ Προσωπικού Καθαριότητας 9
ΥΕ ΗΛΕΚΤΡΟΤΕΧΝΙΤΩΝ 1
ΥΕ ΜΑΡΜΑΡΟΤΕΧΝΙΤΩΝ 2
Άρθρο 32
Κατάργηση κενών οργανικών θέσεων προσωπικού ιδιωτικού δικαίου στο Υπουργείο Πολιτισμού και Αθλητισμού
Στο Υπουργείο Πολιτισμού και Αθλητισμού καταργούνται οι ακόλουθες εκατόν ενενήντα πέντε (195) κενές οργανικές θέσεις προσωπικού με σχέση εργασίας ιδιωτικού δικαίου αορίστου χρόνου, σύμφωνα με την παρ. 4 του άρθρου 85:
ΠΕ ΓΕΩΤΕΧΝΙΚΩΝ Γεωλόγων 1
ΠΕ ΔΙΟΙΚΗΤΙΚΟΥ - ΟΙΚΟΝΟΜΙΚΟΥ 8
ΠΕ ΕΙΚΑΣΤΙΚΩΝ - ΠΕ Ζωγράφων 1
ΠΕ ΜΗΧΑΝΙΚΩΝ ΑΡΧΙΤΕΚΤΟΝΩΝ 4
ΠΕ ΜΗΧΑΝΙΚΩΝ - ΠΟΛΙΤΙΚΩΝ ΜΗΧΑΝΙΚΩΝ 1
ΠΕ ΙΣΤΟΡΙΚΩΝ 1
ΠΕ ΠΟΛΙΤΙΣΤΙΚΗΣ ΔΙΑΧΕΙΡΙΣΗΣ Επικοινωνίας και Δημοσίων Σχέσεων 1
ΠΕ ΕΙΚΑΣΤΙΚΩΝ ΠΕ Γλυπτών 1
ΠΕ ΠΕΡΙΒΑΛΛΟΝΤΟΣ - ΧΗΜΙΚΩΝ 1
ΠΕ ΑΡΧΑΙΟΛΟΓΩΝ 1
ΠΕ ΑΡΧΑΙΟΛΟΓΩΝ Προϊστορικών - Κλασικών 7
ΠΕ ΑΡΧΑΙΟΛΟΓΩΝ Βυζαντινών - Μεταβυζαντινών 5
ΠΕ ΑΡΧΑΙΟΛΟΓΩΝ Μουσειολόγων 1
ΠΕ ΑΡΧΕΙΟΝΟΜΩΝ ΚΑΙ ΒΙΒΛΙΟΘΗΚΟΝΟΜΩΝ 1
ΤΕ ΔΙΟΙΚΗΤΙΚΟΥ 1
ΤΕ ΛΟΓΙΣΤΙΚΟΥ 3
ΤΕ ΜΗΧΑΝΙΚΩΝ 1
ΤΕ ΣΥΝΤΗΡΗΤΩΝ ΑΡΧΑΙΟΤΗΤΩΝ KAI ΕΡΓΩΝ ΤΕΧΝΗΣ 3
ΔΕ ΔΙΟΙΚΗΤΙΚΩΝ - ΓΡΑΜΜΑΤΕΩΝ 20
ΔΕ ΜΑΡΜΑΡΟΤΕΧΝΙΤΩΝ 1
ΔΕ ΤΕΧΝΙΚΩΝ 3
ΔΕ ΟΔΗΓΩΝ 1
ΔΕ ΣΥΝΤΗΡΗΤΩΝ ΑΡΧΑΙΟΤΗΤΩΝ KAI ΕΡΓΩΝ ΤΕΧΝΗΣ 1
ΔΕ ΕΡΓΑΤΟΤΕΧΝΙΤΩΝ 8
ΔΕ ΦΥΛΑΞΗΣ ΠΛΗΡΟΦΟΡΗΣΗΣ, ΗΜΕΡΗΣΙΩΝ ΦΥΛΑΚΩΝ ΑΡΧΑΙΟΤΗΤΩΝ 88
ΔΕ ΦΥΛΑΞΗΣ ΠΛΗΡΟΦΟΡΗΣΗΣ, ΝΥΧΤΟΦΥΛΑΚΩΝ ΑΡΧΑΙΟΤΗΤΩΝ 11
ΥΕ ΕΝΙΑΙΑΣ ΕΙΔΙΚΟΤΗΤΑΣ ΕΡΓΑΤΟΤΕΧΝΙΚΟΥ ΠΡΟΣΩΠΙΚΟΥ 14
ΥΕ ΗΜΕΡΗΣΙΩΝ ΦΥΛΑΚΩΝ ΑΡΧΑΙΟΤΗΤΩΝ 1
ΥΕ ΦΥΛΑΚΩΝ ΚΤΙΡΙΩΝ 1
ΥΕ ΒΟΗΘΗΤΙΚΟΥ ΠΡΟΣΩΠΙΚΟΥ Προσωπικού Καθαριότητας 2
ΥΕ ΒΟΗΘΗΤΙΚΟΥ ΠΡΟΣΩΠΙΚΟΥ Εργατών 1
ΥΕ ΝΥΧΤΟΦΥΛΑΚΩΝ ΑΡΧΑΙΟΤΗΤΩΝ 1
Άρθρο 33
Εξουσιοδοτικές διατάξεις
1. Με προεδρικό διάταγμα, το οποίο εκδίδεται εντός οκτώ (8) μηνών από τη συγκρότηση του πρώτου Διοικητικού Συμβουλίου (Δ.Σ.) εκάστου Μουσείου, κατόπιν εισήγησης του Δ.Σ. αυτού και πρότασης των Υπουργών Πολιτισμού και Αθλητισμού, Οικονομικών και Εσωτερικών, καταρτίζεται ο Οργανισμός Λειτουργίας του Μουσείου, με τον οποίο καθορίζεται η οργανωτική διάρθρωση αυτού σε τμήματα και γραφεία, οι αρμοδιότητες αυτών και κάθε άλλο ζήτημα που προβλέπει το άρθρο 20 του ν. 4622/2019 (Α’ 133).
2. Με κοινή απόφαση των Υπουργών Πολιτισμού και Αθλητισμού και Οικονομικών, η οποία εκδίδεται μετά από εισήγηση του Δ.Σ. εκάστου μουσείου-νομικού προσώπου δημοσίου δικαίου (Ν.Π.Δ.Δ.) που αναλαμβάνει τις αρμοδιότητες των ειδικών περιφερειακών υπηρεσιών της Γενικής Διεύθυνσης Αρχαιοτήτων και Πολιτιστικής Κληρονομιάς της Γενικής Γραμματείας Πολιτισμού του Υπουργείου Πολιτισμού και Αθλητισμού του άρθρου 28 του π.δ. 4/2018 (Α’ 7), καθορίζονται οι προϋποθέσεις και η διαδικασία επιβολής και καταβολής των ποσών της παρ. 2 του άρθρου 5, τα κριτήρια ή οι συντελεστές, η διαδικασία και το όργανο καθορισμού του ύψους αυτών, το περιεχόμενο των λειτουργικών δαπανών και προσφερόμενων υπηρεσιών και κάθε άλλο σχετικό θέμα.
3. Με προεδρικό διάταγμα, που εκδίδεται μετά από πρόταση των Υπουργών Πολιτισμού και Αθλητισμού, Οικονομικών και Εσωτερικών, κατόπιν γνώμης του Συμβουλίου Μουσείων μετά από εισήγηση του Διοικητικού Συμβουλίου του Μουσείου, δύνανται να ιδρύονται τα παραρτήματα της περ. ιβ) της παρ. 2 του άρθρου 4 και να καθορίζονται τα ζητήματα διοίκησης, εποπτείας και λειτουργίας αυτών.
4. Με απόφαση του Υπουργού Πολιτισμού και Αθλητισμού συγκροτείται η Ειδική Επιτροπή του άρθρου 16 για την αξιολόγηση των υποψηφίων για τη θέση του Γενικού Διευθυντή εκάστου Μουσείου, ορίζεται ο Γραμματέας αυτής από τους υπαλλήλους ΠΕ Αρχαιολόγων και ΠΕ Διοικητικού του Υπουργείου Πολιτισμού και Αθλητισμού και καθορίζονται τα ζητήματα της σύγκλησης, συζήτησης και ψηφοφορίας, καθώς και κάθε άλλο ζήτημα σχετικά με τη λειτουργία αυτής.
5. Με κοινή απόφαση των Υπουργών Πολιτισμού και Αθλητισμού και Οικονομικών καθορίζονται οι όροι, οι προϋποθέσεις και η διαδικασία καταβολής του επιδόματος της παρ. 5 του άρθρου 18.
6. Με κοινή απόφαση των Υπουργών Πολιτισμού και Αθλητισμού και Οικονομικών καθορίζεται, σύμφωνα με την παρ. 3 του άρθρου 22 του ν. 4354/2015 (Α’ 176), η μηνιαία αποζημίωση που καταβάλλεται στον Πρόεδρο του Δ.Σ. και τον Γενικό Διευθυντή των μουσείων - Ν.Π.Δ.Δ. που αναλαμβάνουν τις αρμοδιότητες των ειδικών περιφερειακών υπηρεσιών της Γενικής Διεύθυνσης Αρχαιοτήτων και Πολιτιστικής Κληρονομιάς της Γενικής Γραμματείας Πολιτισμού του Υπουργείου Πολιτισμού και Αθλητισμού του άρθρου 28 του π.δ. 4/2018.
7. Με κοινή απόφαση των Υπουργών Πολιτισμού και Αθλητισμού και Οικονομικών καθορίζεται, σύμφωνα με την παρ. 3 του άρθρου 22 του ν. 4354/2015, η αποζημίωση ανά συνεδρίαση που καταβάλλεται στον Αντιπρόεδρο, τα μέλη και τον γραμματέα του Δ.Σ. των μουσείων - Ν.Π.Δ.Δ. που αναλαμβάνουν τις αρμοδιότητες των ειδικών περιφερειακών υπηρεσιών της Γενικής Διεύθυνσης Αρχαιοτήτων και Πολιτιστικής Κληρονομιάς της Γενικής Γραμματείας Πολιτισμού του Υπουργείου Πολιτισμού και Αθλητισμού του άρθρου 28 του π.δ. 4/2018.
8. Με κοινή απόφαση των Υπουργών Πολιτισμού και Αθλητισμού και Οικονομικών δύναται να καθορίζεται ποσοστό υπέρ του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) επί των εσόδων των μουσείων - Ν.Π.Δ.Δ. που αναλαμβάνουν τις αρμοδιότητες των ειδικών περιφερειακών υπηρεσιών της Γενικής Διεύθυνσης Αρχαιοτήτων και Πολιτιστικής Κληρονομιάς της Γενικής Γραμματείας Πολιτισμού του Υπουργείου Πολιτισμού και Αθλητισμού του άρθρου 28 του π.δ. 4/2018.
9. Με κοινή απόφαση των Υπουργών Πολιτισμού και Αθλητισμού και Οικονομικών, ρυθμίζεται η απόδοση από τον Οργανισμό Διαχείρισης και Ανάπτυξης Πολιτιστικών Πόρων (Ο.Δ.Α.Π.), προς τα Μουσεία, του συνόλου των εσόδων από το αντίτιμο της επίσκεψης της παρ. 12 του άρθρου 34, καθώς και η διαδικασία, τα όργανα, ο χρόνος απόδοσης και κάθε άλλο σχετικό ζήτημα.
10. Με κοινή απόφαση των Υπουργών Πολιτισμού και Αθλητισμού και Οικονομικών, ρυθμίζεται η απόδοση από τον Ο.Δ.Α.Π., προς τα Μουσεία, των εσόδων από τα πωλητήρια αυτών, η διαδικασία, τα όργανα, ο χρόνος απόδοσης εσόδων και κάθε άλλο σχετικό ζήτημα. Με την ίδια απόφαση καθορίζεται ποσοστό της διαχειριστικής δαπάνης που αντιστοιχεί στα σχετικά έσοδα, το οποίο παραμένει στον Ο.Δ.Α.Π., όπως η δαπάνη αυτή προκύπτει από αναλυτική και αιτιολογημένη οικονομική έκθεση που υποβάλλει η αρμόδια υπηρεσία του Ο.Δ.Α.Π. προς τους συναρμόδιους Υπουργούς του πρώτου εδαφίου.
11. Με κοινή απόφαση των Υπουργών Πολιτισμού και Αθλητισμού και Οικονομικών, ρυθμίζεται η απόδοση από τον Ο.Δ.Α.Π., προς τα Μουσεία, του συνόλου των εσόδων, από την εκμίσθωση αναψυκτηρίων και εστιατορίων της παρ. 14 του άρθρου 34, η διαδικασία, τα όργανα, ο χρόνος απόδοσης εσόδων και κάθε άλλο σχετικό ζήτημα. Με την ίδια απόφαση καθορίζεται η διαχειριστική δαπάνη που αντιστοιχεί στα σχετικά έσοδα, η οποία παραμένει στον Ο.Δ.Α.Π., όπως η δαπάνη αυτή προκύπτει από αναλυτική και αιτιολογημένη οικονομική έκθεση που υποβάλλει η αρμόδια υπηρεσία του Ο.Δ.Α.Π. προς τους συναρμόδιους Υπουργούς του πρώτου εδαφίου.
Άρθρο 34
Μεταβατικές διατάξεις
1. Κατά την πρώτη εφαρμογή του παρόντος, ο Γενικός Διευθυντής εκάστου Μουσείου διορίζεται με απόφαση του Υπουργού Πολιτισμού και Αθλητισμού, η οποία εκδίδεται εντός τριάντα (30) ημερολογιακών ημερών από την έναρξη ισχύος του παρόντος, χωρίς την τήρηση της διαδικασίας της παρ. 1 του άρθρου 14. Η θητεία του πρώτου Γενικού Διευθυντή ορίζεται έως τον διορισμό του Γενικού Διευθυντή του Μουσείου, κατά την παρ. 1 του άρθρου 14, και πάντως δεν μπορεί να υπερβεί τα τρία (3) έτη. Για τον διορισμό του πρώτου Γενικού Διευθυντή εφαρμόζεται η υπ’ αρ. 33/2006 Πράξη του Υπουργικού Συμβουλίου (Α’ 280).
2. Κατά την πρώτη εφαρμογή του παρόντος, τα μέλη του Διοικητικού Συμβουλίου (Δ.Σ.) εκάστου Μουσείου διορίζονται με απόφαση του Υπουργού Πολιτισμού και Αθλητισμού, η οποία εκδίδεται εντός τριάντα (30) ημερολογιακών ημερών από την έναρξη ισχύος του παρόντος. Η θητεία του πρώτου Δ.Σ. δεν μπορεί να υπερβεί τα τρία (3) έτη. Ως προς τον Πρόεδρο και τον Αντιπρόεδρο εφαρμόζεται η παρ. 2 του άρθρου 22 του ν. 4735/2020 (Α’ 197). Εντός δέκα (10) ημερολογιακών ημερών από την έναρξη ισχύος της απόφασης του πρώτου εδαφίου, το Δ.Σ. εκάστου Μουσείου συγκροτείται σε σώμα.
3. Έκαστο Μουσείο λειτουργεί κατά τη διάρθρωση της αντίστοιχης ειδικής περιφερειακής υπηρεσίας των περ. α) έως ε) του άρθρου 28 του π.δ. 4/2018 (Α’ 7) έως την τοποθέτηση του προσωπικού, σύμφωνα με το δεύτερο εδάφιο της παρ. 4 του παρόντος, προΐσταται δε αυτού ο Προϊστάμενος της αντίστοιχης ειδικής περιφερειακής υπηρεσίας και, μετά από τον διορισμό του, ο Γενικός Διευθυντής της παρ. 1 του παρόντος.
4. Οι οργανικές θέσεις των μονίμων υπαλλήλων και των υπαλλήλων με σχέση εργασίας ιδιωτικού δικαίου αορίστου χρόνου, οι οποίοι, κατά την έναρξη ισχύος του παρόντος, σύμφωνα με την παρ. 1 του άρθρου 85, υπηρετούν στις ειδικές περιφερειακές υπηρεσίες των περ. α) έως ε) του άρθρου 28 του π.δ. 4/2018, διατηρούνται στο Υπουργείο Πολιτισμού και Αθλητισμού, κατανέμονται δε σε άλλες οργανικές μονάδες της ίδιας Γενικής Διεύθυνσης στην οποία ανήκουν και εντός της ίδιας Περιφερειακής Ενότητας, με απόφαση του Υπηρεσιακού Γραμματέα του Υπουργείου Πολιτισμού και Αθλητισμού, μετά από εισήγηση του προϊσταμένου Γενικής Διεύθυνσης ή Διεύθυνσης και με βάση τις υπηρεσιακές ανάγκες. Οι υπάλληλοι του πρώτου εδαφίου συνεχίζουν να παρέχουν υπηρεσία στο αντίστοιχο Μουσείο, θεωρούμενοι αυτοδίκαια ως αποσπασμένοι από το Υπουργείο Πολιτισμού και Αθλητισμού στο αντίστοιχο Μουσείο, χωρίς άλλη διοικητική διαδικασία έως τη δήλωσή τους, σύμφωνα με την παρ. 5.
5. Εντός τριάντα (30) ημερολογιακών ημερών από την έναρξη ισχύος του Οργανισμού εκάστου Μουσείου, σύμφωνα με την παρ. 1 του άρθρου 33, το μόνιμο προσωπικό και το προσωπικό με σχέση εργασίας ιδιωτικού δικαίου αορίστου χρόνου που υπηρετεί σε αυτό κατά την αυτοδίκαιη απόσπαση της παρ. 4, δηλώνει, αν επιθυμεί να στελεχώσει υπηρεσιακά το Μουσείο. Για τους υπαλλήλους που δηλώνουν θετικά, θεωρείται ότι παρατείνεται η απόσπαση της παρ. 4 αυτοδίκαια και χωρίς άλλη διοικητική διαδικασία. Με απόφαση του Γενικού Διευθυντή του Μουσείου, που εκδίδεται εντός τεσσάρων (4) μηνών από το πέρας των τριάντα (30) ημερολογιακών ημερών του πρώτου εδαφίου, οι υπάλληλοι αυτοί τοποθετούνται στις θέσεις του Οργανισμού του Μουσείου και παρέχουν υπηρεσία σε αυτές, ως αποσπασμένοι από το Υπουργείο Πολιτισμού και Αθλητισμού στο αντίστοιχο Μουσείο. Οι υπάλληλοι αυτοί υπάγονται στα αρμόδια πειθαρχικά και υπηρεσιακά όργανα του Υπουργείου Πολιτισμού και Αθλητισμού και συνεχίζουν να ασκούν καθήκοντα ευθύνης στις νέες αντίστοιχες οργανικές μονάδες του Μουσείου, εφόσον τα καθήκοντα αυτά ασκούνταν, μέχρι την έναρξη ισχύος του νόμου κατόπιν επιλογής. Οι υπάλληλοι που δηλώνουν αρνητικά, τοποθετούνται στις θέσεις της Γενικής Διεύθυνσης του Υπουργείου Πολιτισμού και Αθλητισμού, όπου κατανεμήθηκαν οι οργανικές τους θέσεις, σύμφωνα με την παρ. 4, με απόφαση του Υπηρεσιακού Γραμματέα του Υπουργείου Πολιτισμού που εκδίδεται εντός τεσσάρων (4) μηνών από το πέρας των τριάντα (30) ημερολογιακών ημερών του πρώτου εδαφίου. Όσοι από τους υπαλλήλους αυτούς, ασκούν, μέχρι την έναρξη ισχύος του παρόντος, καθήκοντα προϊσταμένου κατόπιν επιλογής, επιτρέπεται να τοποθετηθούν ως προϊστάμενοι σε αντίστοιχου επιπέδου οργανική μονάδα των περιφερειακών υπηρεσιών της Γενικής Διεύθυνσης Αρχαιοτήτων και Πολιτιστικής Κληρονομιάς και της Γενικής Διεύθυνσης Αναστήλωσης και Τεχνικών Έργων του Υπουργείου Πολιτισμού και Αθλητισμού, σε περίπτωση κένωσης ή σύστασης θέσης προϊσταμένου, κατ’ ανάλογη εφαρμογή του άρθρου 18 του ν. 4492/2017 (Α’ 156).
6. Ο χρόνος της αυτοδίκαιης προσωρινής απόσπασης των υπαλλήλων, κατά το δεύτερο εδαφίου της παρ. 4, καθώς και ο χρόνος της παράτασης της απόσπασης αυτής, μετά τη θετική δήλωση των υπαλλήλων, κατά το δεύτερο εδάφιο της παρ. 5 λογίζεται για κάθε συνέπεια, ως χρόνος υπηρεσίας στην οργανική θέση των υπαλλήλων στο Υπουργείο Πολιτισμού και Αθλητισμού και οι κάθε είδους αποδοχές και οι συναφείς ασφαλιστικές υποχρεώσεις επιβαρύνουν αποκλειστικά τον προϋπολογισμό αυτού. Το τέταρτο εδάφιο της παρ. Γ3 του άρθρου 20 του ν. 4354/2015 (Α’ 176), περί ωριαίας αμοιβής για εργασία πέραν του πενθημέρου, καθώς και η περ. ιζ) της παρ. 1 του άρθρου 16 του ν. 4761/2020 (Α’ 248), περί αμοιβών, επιδομάτων ή αποζημιώσεων για την πέραν του πενθημέρου απασχόληση, την υπερωριακή απασχόληση καθ’ υπέρβαση του υποχρεωτικού ωραρίου, την εργασία κατά τις νυχτερινές ώρες ή κατά τις Κυριακές και εξαιρέσιμες ημέρες και πέραν των μηνιαίων τακτικών αποδοχών, καταλαμβάνουν και το προσωπικό αυτό για την αντίστοιχη απασχόληση.
7. Έως τη στελέχωση των κενών οργανικών θέσεων του Οργανισμού εκάστου Μουσείου με προσλήψεις νέου προσωπικού, είναι δυνατή η κάλυψη αυτών για διάστημα δύο (2) ετών, δυνάμενο να παραταθεί για επιπλέον έξι (6) μήνες, με αποσπάσεις μονίμου προσωπικού και προσωπικού με σχέση εργασίας ιδιωτικού δικαίου αορίστου χρόνου των φορέων της Γενικής Κυβέρνησης, όπως αυτή ορίζεται στην περ. β’ της παρ. 1 του άρθρου 14 του ν. 4270/2014 (Α’ 143), σύμφωνα με τον ν. 4440/2016 (Α’ 224). Το προσωπικό αυτό διατηρεί το μισθολογικό και συνταξιοδοτικό καθεστώς που το διέπει προ της απόσπασης. Ειδικά για την κάλυψη των οργανικών θέσεων του πρώτου εδαφίου με αποσπάσεις υπαλλήλων Οργανισμών Τοπικής Αυτοδιοίκησης (Ο.Τ.Α.) α’ ή β’ βαθμού, εφαρμόζεται το άρθρο 35 του ν. 4873/2021 (Α’ 248), περί διαφύλαξης της στελέχωσης των Ο.Τ.Α. α’ βαθμού, σε συνδυασμό με την παρ. 1 του άρθρου 177 του ν. 4876/2021 (Α’ 251) για τους Ο.Τ.Α. β’ βαθμού.
8. Κάθε φύσης εκκρεμείς δίκες ή δικαστικές υποθέσεις του ελληνικού Δημοσίου, οι οποίες αφορούν σε εκάστη των ειδικών περιφερειακών υπηρεσιών των περ. α) έως ε) του άρθρου 28 του π.δ. 4/2018 σε οποιοδήποτε δικονομικό στάδιο και αν βρίσκονται, συνεχίζονται από τα Μουσεία των περ. α) έως ε) της παρ. 1 του άρθρου 3 του παρόντος, αντίστοιχα, χωρίς καμία άλλη διατύπωση και χωρίς να επέρχεται διακοπή τους.
9. Εγκεκριμένα επιστημονικά, εκπαιδευτικά ή άλλα προγράμματα ή έργα σε εξέλιξη που έχουν αναληφθεί από ή αφορούν στις ειδικές περιφερειακές υπηρεσίες των περ. α) έως ε) του άρθρου 28 του π.δ. 4/2018 ή στην υλοποίηση των οποίων συμμετέχουν αυτές, συνεχίζονται χωρίς διακοπή και με τους ίδιους όρους από τα Μουσεία των περ. α) έως ε) της παρ. 1 του άρθρου 3 του παρόντος, αντίστοιχα, έως την προγραμματισμένη ημερομηνία λήξης τους. Ο Γενικός Διευθυντής εκάστου Μουσείου διασφαλίζει τη συνέχεια των προγραμμάτων αυτών με την ανάθεση καθηκόντων σε μέλη του προσωπικού του δευτέρου εδαφίου της παρ. 4. Έκαστο των Μουσείων των περ. α) έως ε) της παρ. 1 του άρθρου 3 του παρόντος υπεισέρχεται στη θέση της αντίστοιχης ειδικής περιφερειακής υπηρεσίας των περ. α) έως ε) του άρθρου 28 του π.δ. 4/2018 ως δικαιούχου πάσης φύσεως επιχορήγησης ή χρηματοδότησης από δημόσιους, ιδιωτικούς, εθνικούς, διεθνείς ή ευρωπαϊκούς πόρους, καθώς και σε όλες τις συμβατικές και εξωσυμβατικές υποχρεώσεις ή δικαιώματα του ελληνικού δημοσίου, στον βαθμό που αφορούν σε αυτή την ειδική περιφερειακή υπηρεσία.
10. Διοικητικές διαδικασίες ή ρυθμίσεις που έχουν εκκινήσει ή με οποιονδήποτε τρόπο προβλεφθεί ή δρομολογηθεί σχετικά με την πρόσληψη μόνιμου προσωπικού ή προσωπικού ιδιωτικού δικαίου αορίστου χρόνου ή Ιδιωτικού Δικαίου Ορισμένου Χρόνου για την κάλυψη αναγκών των ειδικών περιφερειακών υπηρεσιών των περ. α) έως ε) του άρθρου 28 του π.δ. 4/2018, συνεχίζονται χωρίς άλλη διαδικασία από τα αρμόδια όργανα και με τους ίδιους όρους υπέρ των Μουσείων των περ. α) έως ε) της παρ. 1 του άρθρου 3 του παρόντος, αντίστοιχα.
11. Τα προς διάθεση αντικείμενα που ευρίσκονται, κατά την έναρξη ισχύος του παρόντος, στα πωλητήρια των ειδικών περιφερειακών υπηρεσιών των περ. α) έως ε) του άρθρου 28 του π.δ. 4/2018 παραμένουν στην κυριότητα του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.), προς τον οποίο αποδίδονται τα σχετικά έσοδα από τη διάθεσή τους, κατά το διάστημα που ο Ο.Δ.Α.Π. παραμένει αρμόδιος για τη λειτουργία των πωλητηρίων των μουσείων, σύμφωνα με την παρ. 13. Για την απόδοση στον Ο.Δ.Α.Π. των αντικειμένων του πρώτου εδαφίου που δεν διατέθηκαν εντός του χρονικού διαστήματος της παρ. 13, συντάσσεται πρωτόκολλο παράδοσης και παραλαβής μεταξύ εκάστου Μουσείου και του Ο.Δ.Α.Π.. Το προσωπικό Ιδιωτικού Δικαίου Ορισμένου Χρόνου του Ο.Δ.Α.Π. που απασχολείται στα πωλητήρια του πρώτου εδαφίου, κατά την έναρξη ισχύος του παρόντος, συνεχίζει να απασχολείται σ’ αυτά μέχρι τη λήξη της σύμβασής του.
12. Για την πρώτη εφαρμογή του παρόντος και για διάστημα ενός (1) έτους από την έναρξη ισχύος του Οργανισμού εκάστου Μουσείου, η αρμοδιότητα για την ηλεκτρονική και έντυπη έκδοση του αντίτιμου της επίσκεψης στα Μουσεία, συνεχίζει να ασκείται από τον Ο.Δ.Α.Π., ο οποίος αποδίδει το σύνολο των σχετικών εσόδων στο αντίστοιχο Μουσείο, σύμφωνα με την παρ. 9 του άρθρου 33.
13. Ο Ο.Δ.Α.Π. παραμένει αρμόδιος για την πρόσληψη προσωπικού Ιδιωτικού Δικαίου Ορισμένου Χρόνου που απασχολείται στα πωλητήρια των Μουσείων και την εν γένει λειτουργία των πωλητηρίων αυτών, έως την 1η.11.2024. Τα έσοδα των πωλητηρίων του διαστήματος του πρώτου εδαφίου αποδίδονται από τον Ο.Δ.Α.Π. στα αντίστοιχα Μουσεία, σύμφωνα με την παρ. 10 του άρθρου 33.
14. Ο Ο.Δ.Α.Π. παραμένει αρμόδιος για την εκμίσθωση αναψυκτήριων ή εστιατορίων των Μουσείων για διάστημα έξι (6) ετών, κατ’ ανώτατο όριο, από την έναρξη ισχύος του Οργανισμού εκάστου των Μουσείων. Το σύνολο των εσόδων από την εκμίσθωση του πρώτου εδαφίου, αποδίδεται από τον Ο.Δ.Α.Π. στα αντίστοιχα Μουσεία, σύμφωνα με την παρ. 11 του άρθρου 33.
15. Οι υπηρεσίες του Υπουργείου Πολιτισμού και Αθλητισμού ή των νομικών προσώπων που εποπτεύονται από αυτό, οι οποίες στεγάζονται στα ακίνητα που παραχωρούνται κατά χρήση στα Μουσεία, κατά την παρ. 1 του άρθρου 20, δύνανται να εξακολουθήσουν να στεγάζονται σε αυτά για περίοδο πέντε (5) ετών από την έναρξη ισχύος του παρόντος.
Άρθρο 35
Καταργούμενες διατάξεις
Καταργούνται οι εξής διατάξεις του π.δ. 4/2018 (Α’ 7), σύμφωνα με το άρθρο 85 του παρόντος:
α) οι υποπερ. 3 έως 7 της περ. Γ’ της παρ. 2 του άρθρου 16, σύμφωνα με τις οποίες, οι πέντε (5) ειδικές περιφερειακές υπηρεσίες των περ. α) έως ε) του άρθρου 28 του π.δ. 4/2018 περιλαμβάνονται στις υπηρεσίες που ανήκουν στη Γενική Διεύθυνση Αρχαιοτήτων και Πολιτιστικής Κληρονομιάς του Υπουργείου Πολιτισμού και Αθλητισμού,
β) οι περ. α) έως ε) του άρθρου 28, που προβλέπουν μουσεία ανήκοντα στη Γενική Διεύθυνση Αρχαιοτήτων και Πολιτιστικής Κληρονομιάς του Υπουργείου Πολιτισμού και Αθλητισμού,
γ) τα άρθρα 29 έως 33, στα οποία αναφέρονται οι στόχοι, τα τμήματα και οι αρμοδιότητες των τμημάτων των πέντε (5) ειδικών περιφερειακών υπηρεσιών των περ. α) έως ε) του άρθρου 28 του π.δ. 4/2018, και
δ) οι παρ. 10, 11, 14, 15 και 17 του άρθρου 80, περί των προϊστάμενων των πέντε (5) ειδικών περιφερειακών υπηρεσιών των περ. α) έως ε) του άρθρου 28 του π.δ. 4/2018, καθώς και των προϊσταμένων των τμημάτων αυτών.
ΜΕΡΟΣ Β’
ΑΝΑΛΗΨΗ ΕΓΓΥΗΤΙΚΗΣ ΥΠΟΧΡΕΩΣΗΣ ΤΟΥ ΕΛΛΗΝΙΚΟΥ ΔΗΜΟΣΙΟΥ ΓΙΑ ΤΗΝ ΚΑΤΑΒΟΛΗ ΑΠΟΖΗΜΙΩΣΗΣ ΣΕ ΠΕΡΙΠΤΩΣΗ ΕΠΕΛΕΥΣΗΣ ΚΙΝΔΥΝΟΥ ΚΑΤΑ ΤΗΝ ΚΙΝΗΤΙΚΟΤΗΤΑ ΠΟΛΙΤΙΣΤΙΚΩΝ ΑΓΑΘΩΝ
Άρθρο 36
Σκοπός
Με τις διατάξεις του παρόντος Μέρους επιδιώκεται ο εκσυγχρονισμός του πλαισίου διενέργειας των περιοδικών εκθέσεων που διοργανώνουν τα μουσεία της χώρας, μέσω της ανάληψης από το Κράτος της εγγυητικής υποχρέωσης αποζημίωσης, για την περίπτωση απώλειας ή φθοράς των πολιτιστικών αγαθών και της απαλλαγής των μουσείων από το βάρος των ιδιωτικών ασφαλίστρων.
Άρθρο 37
Αντικείμενο
Αντικείμενο του παρόντος Μέρους είναι η προσθήκη κανόνων στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), σχετικά με τις προϋποθέσεις και τη διαδικασία της, εκ μέρους του ελληνικού δημοσίου, ανάληψης της εγγυητικής υποχρέωσης για την περίπτωση απώλειας ή φθοράς των πολιτιστικών αγαθών κατά την κινητικότητα των πολιτιστικών αγαθών και της καταβολής της σχετικής αποζημίωσης στην περίπτωση επέλευσης του ασφαλιστικού κινδύνου, τηρουμένων των κανόνων περί κρατικών ενισχύσεων.
Άρθρο 38
Αντικατάσταση του τίτλου του Τμήματος V του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Ο τίτλος του Τμήματος V του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), αντικαθίσταται ως εξής:
«Μουσεία - Εγγυητική υποχρέωση του ελληνικού δημοσίου κατά την κινητικότητα των πολιτιστικών αγαθών.».
Άρθρο 39
Ανάληψη εγγυητικής υποχρέωσης του ελληνικού
δημοσίου - Αντικατάσταση άρθρου 45Α του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
1. Το άρθρο 45Α του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), περί παροχής εγγύησης του ελληνικού δημοσίου για την καταβολή αποζημίωσης σε περίπτωση απώλειας ή φθορών κινητών μνημείων και έργων τέχνης, αντικαθίσταται ως εξής:
«Άρθρο 45Α Ανάληψη εγγυητικής υποχρέωσης του ελληνικού δημοσίου
1. Με κοινή απόφαση των Υπουργών Πολιτισμού και Αθλητισμού και Οικονομικών, η οποία εκδίδεται μετά από γνώμη της επιτροπής του άρθρου 45Γ, είναι δυνατή η ανάληψη, εκ μέρους του ελληνικού δημοσίου της εγγυητικής υποχρέωσης να καταβάλει χρηματική αποζημίωση για τη ζημιά που ενδέχεται να προκληθεί σε κινητά μνημεία, έργα τέχνης και εν γένει αγαθά τα οποία, κατά τη νομοθεσία του δανείζοντος κράτους, έχουν πολιτιστική, ιστορική ή καλλιτεχνική αξία και ανήκουν κατά κυριότητα στα κράτη ή στα μουσεία που δανείζουν («καλυπτόμενα αγαθά»), σε περίπτωση επέλευσης των καλυπτόμενων κινδύνων του άρθρου 45ΣΤ.
2. Η ανάληψη της εγγυητικής υποχρέωσης της παρ. 1 αφορά στα καλυπτόμενα αγαθά, τα οποία:
α) Εκτίθενται στην ημεδαπή, μεμονωμένα ή ως μέρος συνόλου, δυνάμει συμβάσεων δανεισμού, παρακαταθήκης ή ανταλλαγής από μουσεία της αλλοδαπής, σε εκθέσεις οι οποίες διοργανώνονται από μουσεία της ημεδαπής, τα οποία:
αα) αποτελούν ειδικές περιφερειακές υπηρεσίες του Υπουργείου Πολιτισμού και Αθλητισμού ή μουσεία αρμοδιότητας των περιφερειακών ή ειδικών περιφερειακών υπηρεσιών του Υπουργείου Πολιτισμού και Αθλητισμού ή έχουν ιδρυθεί με απόφαση του Υπουργού Πολιτισμού και Αθλητισμού,
αβ) αποτελούν νομικά πρόσωπα δημοσίου δικαίου, που εποπτεύονται και επιχορηγούνται από το Υπουργείο Πολιτισμού και Αθλητισμού, ή
αγ) συνιστούν ή ανήκουν σε νομικά πρόσωπα ιδιωτικού δικαίου.
β) Εκτίθενται στην αλλοδαπή, μεμονωμένα ή ως μέρος συνόλου, δυνάμει συμβάσεων δανεισμού, παρακαταθήκης ή ανταλλαγής από τα ημεδαπά μουσεία της περ. α). Η εγγύηση της παρούσας χορηγείται μόνο αν τα καλυπτόμενα αγαθά δεν δύνανται να καλυφθούν από σύστημα εγγύησης του αλλοδαπού κράτους ή του αλλοδαπού μουσείου καθόλου ή για το σύνολο του χρονικού διαστήματος από τη στιγμή της αφαίρεσής τους από τον χώρο του ημεδαπού μουσείου και έως την επιστροφή τους σε αυτόν ή κατά ποσοστό εκατό τοις εκατό (100%) της καλυπτόμενης αξίας τους, όπως αυτή προσδιορίζεται στο άρθρο 45Ζ, καθώς και σε κάθε άλλη περίπτωση που το κρίνουν αιτιολογημένα αναγκαίο, με κοινό τους αίτημα, οι συναρμόδιοι Υπουργοί της παρ. 1, ύστερα από γνώμη της επιτροπής του άρθρου 45Γ.
γ) Εκτίθενται στην ημεδαπή, μεμονωμένα ή ως μέρος συνόλου, δυνάμει συμβάσεων δανεισμού μεταξύ των ημεδαπών μουσείων της περ. α) σε εκθέσεις, οι οποίες διοργανώνονται από τα μουσεία αυτά.».
Άρθρο 40
Προϋποθέσεις ανάληψης εγγυητικής υποχρέωσης - Προσθήκη άρθρου 45Β στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Α του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220) προστίθεται άρθρο 45Β ως εξής:
«Άρθρο 45Β
Προϋποθέσεις ανάληψης εγγυητικής υποχρέωσης
1. Οι εκθέσεις της παρ. 2 του άρθρου 45Α αποσκοπούν στην προβολή του ελληνικού πολιτισμού, ή έχουν ιδιαίτερη αξία για τον εμπλουτισμό της πολιτιστικής, ιστορικής ή καλλιτεχνικής ζωής, ή αποβλέπουν στην εκπλήρωση υποχρεώσεων που απορρέουν από διεθνείς συμβάσεις πολιτιστικού χαρακτήρα και, πάντως, συμβάλλουν στην πολιτιστική ή επιστημονική προβολή και δράση της χώρας. Αν η πραγματοποίηση των εκθέσεων προϋποθέτει προηγούμενη γνώμη ή έγκριση εκ μέρους του αρμοδίου οργάνου του Υπουργείου Πολιτισμού και Αθλητισμού, η γνώμη ή έγκριση αυτή αποτελεί προϋπόθεση για την ανάληψη της υποχρέωσης της παρ. 1 του άρθρου 45Α.
2. Για την ανάληψη της εγγυητικής υποχρέωσης της παρ. 1 του άρθρου 45Α απαιτείται η καλυπτόμενη αξία του συνόλου των καλυπτόμενων αγαθών, όπως αυτή προσδιορίζεται στο άρθρο 45Ζ, να μην υπολείπεται του ποσού των είκοσι πέντε χιλιάδων (25.000,00) ευρώ και να μην υπερβαίνει το ποσό των τετρακοσίων εκατομμυρίων (400.000.000,00) ευρώ. Αν η καλυπτόμενη αξία υπερβαίνει το ανώτατο ποσό του πρώτου εδαφίου, είναι δυνατόν να αποφασισθεί η ανάληψη εγγυητικής υποχρέωσης και για την αξία πέραν του ανώτατου ορίου, σε εξαιρετικές περιπτώσεις εκθέσεων, κατόπιν ειδικά αιτιολογημένης γνώμης της επιτροπής του άρθρου 45Γ.».
Άρθρο 41
Γνωμοδοτική Επιτροπή για τα ζητήματα της εγγυητικής υποχρέωσης - Προσθήκη άρθρου 45Γ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Β του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220) προστίθεται άρθρο 45Γ ως εξής:
«Άρθρο 45Γ
Γνωμοδοτική Επιτροπή για τα ζητήματα της εγγυητικής υποχρέωσης
1. Στο Υπουργείο Πολιτισμού και Αθλητισμού συστήνεται Επιτροπή Εγγυητικής Υποχρέωσης (ΕΠ.Ε.Υ.), η οποία διατυπώνει αιτιολογημένη γνώμη, ανάλογα με κάθε εξεταζόμενη περίπτωση, σχετικά με:
α) τη συνδρομή των προϋποθέσεων ανάληψης της εγγυητικής υποχρέωσης του άρθρου 45Α, την επάρκεια των προδιαγραφών και μέτρων του άρθρου 45Η, τη μη στοιχειοθέτηση λόγων για την άρνηση του σχετικού αιτήματος, τον προσδιορισμό του περιεχομένου και της διάρκειάς της, καθώς και την καλυπτόμενη αξία, σύμφωνα με τα άρθρα 45Ε και 45Ζ,
β) τη διαπίστωση της επέλευσης και της έκτασης καλυπτόμενου κινδύνου του άρθρου 45ΣΤ, της τήρησης των όρων της εγγύησης και των προδιαγραφών και μέτρων του άρθρου 45Η, καθώς και τον προσδιορισμό του ύψους της αποζημίωσης που αναλογεί,
γ) κάθε άλλο ζήτημα, το οποίο παραπέμπουν προς αυτή με κοινό αίτημά τους, οι συναρμόδιοι Υπουργοί της παρ. 1 του άρθρου 45Α.
2. Για τη διαμόρφωση της γνώμης της, η ΕΠ.Ε.Υ. λαμβάνει υπόψη, μεταξύ άλλων, την κατάσταση διατήρησης των καλυπτόμενων αγαθών, δύναται δε να ζητεί από τα εμπλεκόμενα μουσεία κάθε σχετικό έγγραφο και στοιχείο, καθώς και τη γνώμη των αρμόδιων υπηρεσιών του Υπουργείου Πολιτισμού και Αθλητισμού ή και ειδικών εμπειρογνωμόνων.
3. Η ΕΠ.Ε.Υ. συγκροτείται με απόφαση του Υπουργού Πολιτισμού και Αθλητισμού και αποτελείται από:
α) τον Νομικό Σύμβουλο του Κράτους που υπηρετεί στο Γραφείο Νομικού Συμβούλου του Κράτους στο Υπουργείο Πολιτισμού και Αθλητισμού, ως Πρόεδρο, με αναπληρωτή του άλλον Νομικό Σύμβουλο ή Πάρεδρο που υπηρετεί στο Γραφείο του Νομικού Συμβούλου του Κράτους στο Υπουργείο Πολιτισμού και Αθλητισμού,
β) τον Προϊστάμενο της Γενικής Διεύθυνσης Αρχαιοτήτων και Πολιτιστικής Κληρονομιάς, με τον αναπληρωτή του,
γ) τον Προϊστάμενο της Γενικής Διεύθυνσης Σύγχρονου Πολιτισμού, με τον αναπληρωτή του,
δ) τον Προϊστάμενο της Γενικής Διεύθυνσης Οικονομικών Υπηρεσιών, με τον αναπληρωτή του,
ε) τον Προϊστάμενο της Διεύθυνσης Συντήρησης Αρχαίων και Νεότερων Μνημείων της Γενικής Διεύθυνσης Αρχαιοτήτων και Πολιτιστικής Κληρονομιάς, με τον αναπληρωτή του,
στ) δύο (2) Γενικούς Διευθυντές μουσείων που είναι νομικά πρόσωπα δημοσίου δικαίου ή νομικά πρόσωπα ιδιωτικού δικαίου, εποπτεύονται και επιχορηγούνται από το Υπουργείο Πολιτισμού και Αθλητισμού και τα μέλη του Διοικητικού Συμβουλίου αυτών διορίζονται με απόφαση του Υπουργού Πολιτισμού και Αθλητισμού, με τους αναπληρωτές τους, και
ζ) δύο (2) υπαλλήλους του Υπουργείου Οικονομικών, με τους αναπληρωτές τους, οι οποίοι υποδεικνύονται από τον Υπουργό Οικονομικών για τριετή θητεία.
Με την ίδια ή όμοια απόφαση ορίζεται ο Γραμματέας της ΕΠ.Ε.Υ., με τον αναπληρωτή του, από τους υπαλλήλους ΠΕ Αρχαιολόγων και ΠΕ Διοικητικού του Υπουργείου Πολιτισμού και Αθλητισμού και καθορίζονται τα ζητήματα της σύγκλησης, συζήτησης και ψηφοφορίας, καθώς και κάθε άλλο ζήτημα σχετικά με τη λειτουργία της επιτροπής.».
Άρθρο 42
Διαδικασία ανάληψης της εγγυητικής υποχρέωσης και καταβολής της αποζημίωσης - Προσθήκη άρθρου 45Δ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Γ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 45Δ ως εξής:
«Άρθρο 45Δ
Διαδικασία ανάληψης της εγγυητικής υποχρέωσης και καταβολής της αποζημίωσης
1. Η απόφαση της παρ. 1 του άρθρου 45Α για την ανάληψη της εγγυητικής υποχρέωσης εκδίδεται:
α) για καλυπτόμενα αγαθά της περ. α) της παρ. 2 του άρθρου 45Α, μετά από αίτηση του ημεδαπού μουσείου που φιλοξενεί τα καλυπτόμενα αγαθά, υπέρ του αλλοδαπού μουσείου που τα δανείζει,
β) για καλυπτόμενα αγαθά των περ. β) και γ) της παρ. 2 του άρθρου 45Α, μετά από αίτηση του ημεδαπού μουσείου που δανείζει τα καλυπτόμενα αγαθά, υπέρ του ιδιοκτήτη του αγαθού.
Η απόφαση της παρ. 1 του άρθρου 45Α παράγει αποτελέσματα από την περιέλευση στο Υπουργείο Πολιτισμού και Αθλητισμού, με κάθε πρόσφορο τρόπο, της έγγραφης αποδοχής του προσώπου υπέρ του οποίου χορηγείται η εγγύηση.
2. Με κοινή απόφαση των Υπουργών Πολιτισμού και Αθλητισμού και Οικονομικών, η οποία εκδίδεται μετά από αίτηση των αιτούντων μουσείων της παρ. 1 και μετά από γνώμη της επιτροπής του άρθρου 45Γ, αποφασίζεται η καταβολή της αποζημίωσης προς τους αιτούντες και υπέρ των δικαιούχων αυτής, σύμφωνα με την παρ. 1, προσδιορίζεται το ύψος αυτής σε ευρώ και τίθενται, αν κριθεί αναγκαίο, ειδικότερες προβλέψεις. Η κοινή απόφαση του πρώτου εδαφίου κοινοποιείται με κάθε πρόσφορο τρόπο προς τους αιτούντες και τους δικαιούχους της εγγύησης.
3. Ποσοστό ένα τοις εκατό (1%) της αποζημίωσης της παρ. 2, βαρύνει, στις εκθέσεις των περ. α) και γ) της παρ. 2 του άρθρου 45Α, τα δανειζόμενα μουσεία με ίδια νομική προσωπικότητα και, στις εκθέσεις της περ. β) της παρ. 2 του άρθρου 45Α, τα δανείζοντα μουσεία με ίδια νομική προσωπικότητα. Τα βαρυνόμενα μουσεία του πρώτου εδαφίου οφείλουν να καταβάλλουν το σχετικό ποσοστό απευθείας προς τους δικαιούχους της εγγύησης από ίδια έσοδα, εντός της προθεσμίας της παρ. 5.
4. Το ποσό της αποζημίωσης που βαρύνει το ελληνικό δημόσιο καταβάλλεται εντός προθεσμίας τεσσάρων (4) μηνών από την επομένη της κοινοποίησης προς τους αιτούντες, της απόφασης καταβολής της παρ. 2, οφείλουν δε αυτοί να το αποδώσουν αμελλητί προς τους δικαιούχους.
5. Οι συμβάσεις δανεισμού, παρακαταθήκης και ανταλλαγής της παρ. 2 του άρθρου 45Α προβλέπουν ότι, σε περίπτωση επέλευσης καλυπτόμενου κινδύνου, τα μουσεία που φιλοξενούν τα καλυπτόμενα αγαθά οφείλουν αμελλητί να ενημερώσουν εγγράφως το Υπουργείο Πολιτισμού και Αθλητισμού, καθώς και τα μουσεία που δάνεισαν αυτά, καθώς και ότι, χωρίς την έγγραφη συγκατάθεση των μουσείων που δάνεισαν, δεν επιτρέπεται καμία εργασία αποκατάστασης ή συντήρησης ή άλλη ενέργεια επί των καλυπτόμενων αγαθών.
6. Με κοινή απόφαση των Υπουργών Πολιτισμού και Αθλητισμού και Οικονομικών καθορίζεται το ειδικότερο περιεχόμενο των αιτήσεων των παρ. 1 και 2, καθώς και ο χρόνος, ο τρόπος και η αρμόδια υπηρεσία προς υποβολή αυτών.».
Άρθρο 43
Χρονικό και χωρικό περιεχόμενο της εγγυητικής υποχρέωσης - Προσθήκη άρθρου 45Ε στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Δ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 45Ε ως εξής:
«Άρθρο 45Ε
Χρονικό και χωρικό περιεχόμενο της εγγυητικής υποχρέωσης
1. Η εγγυητική υποχρέωση του ελληνικού δημοσίου δύναται να αναλαμβάνεται για το χρονικό διάστημα από τη στιγμή της αφαίρεσης των καλυπτόμενων αγαθών από τον χώρο όπου ευρίσκονται κατά την ανάληψη της υποχρέωσης και έως την επιστροφή τους σε αυτόν, ή μόνο από την έλευσή τους σε ελληνικό έδαφος ή μόνο κατά τη διάρκεια της έκθεσης ή μόνο κατά τη μεταφορά τους από τον χώρο της έκθεσης προς επιστροφή στον αρχικό τους χώρο ή για άλλο χρονικό διάστημα, ανάλογα με την εξεταζόμενη περίπτωση. Στην περίπτωση εκθέσεων της περ. α) της παρ. 2 του άρθρου 45Α, οι οποίες περιοδεύουν, η εγγυητική υποχρέωση του ελληνικού Δημοσίου δεν καλύπτει οποιαδήποτε κινητικότητα των καλυπτόμενων αγαθών σε έδαφος εκτός της χώρας προέλευσής τους και της ημεδαπής.
2. Η ανάληψη της εγγυητικής υποχρέωσης του ελληνικού δημοσίου αναλαμβάνεται για χρονικό διάστημα τριών (3) ετών, κατ’ ανώτατο όριο. Αν ο δανεισμός ή η παρακαταθήκη της παρ. 2 του άρθρου 45Α συμφωνείται για χρονικό διάστημα που υπερβαίνει τα τρία (3) έτη, η εγγυητική υποχρέωση του ελληνικού δημοσίου δεν καλύπτει διάστημα πέραν της τριετίας.».
Άρθρο 44
Καλυπτόμενοι κίνδυνοι - Προσθήκη άρθρου 45ΣΤ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Ε του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 45ΣΤ ως εξής:
«Άρθρο 45ΣΤ
Καλυπτόμενοι κίνδυνοι
1. Η εγγυητική υποχρέωση του ελληνικού δημοσίου αναλαμβάνεται για τους κινδύνους από μερική ή ολική απώλεια, φθορά και καταστροφή των καλυπτόμενων αγαθών, κατά το χρονικό διάστημα και με τους όρους που προβλέπει η σχετική απόφαση χορήγησης εγγύησης («καλυπτόμενοι κίνδυνοι»).
2. Εξαιρείται και αποτελεί λόγο μη καταβολής αποζημίωσης, η περίπτωση κατά την οποία η επέλευση του καλυπτόμενου κινδύνου προκαλείται, προέρχεται, απορρέει ή με οποιονδήποτε τρόπο συνδέεται με:
α) φυσιολογική φθορά, παλαιότητα, προοδευτική αλλοίωση ή χαρακτηριστικά του ίδιου του καλυπτόμενου αγαθού,
β) αθέμιτη πράξη από πρόθεση ή αμέλεια οργάνου του φορέα που φιλοξενεί τα καλυπτόμενα αγαθά, είτε σε συνεργασία είτε άνευ συνεργασίας με τον φορέα προέλευσης αυτών ή οποιονδήποτε συνεταίρο, συνεργάτη, υπάλληλο, πράκτορα, εντεταλμένο μεταφορέα ή άλλο πρόσωπο του κύκλου δράσης του φορέα προέλευσης,
γ) δήμευση, κατάσχεση, εθνικοποίηση ή εντολή οποιασδήποτε κυβέρνησης ή αρχής,
δ) ελαττωματική ή ανεπαρκή συσκευασία,
ε) ελαττώματα του καλυπτόμενου αγαθού που προϋπήρχαν της χορήγησης της εγγύησης, ή εμφανίστηκαν, προκλήθηκαν, ή επήλθαν εκτός του χρονικού διαστήματος της εγγύησης,
στ) εργασίες καθαρισμού, επισκευής, αποκατάστασης ή συντήρησης που ενεργούνται επί του καλυπτόμενου αγαθού με εντολή, συμφωνία ή έγκριση των προσώπων της περ. β) και
ζ) πόλεμο, κήρυξη πολέμου, πολεμική ή εχθρική πράξη, στάση, εξέγερση, επανάσταση, εισβολή, τρομοκρατική ενέργεια, αεροπειρατεία, πολιτικές αναταραχές και πυρηνική ή ραδιενεργή αντίδραση ή ακτινοβολία.».
Άρθρο 45
Καλυπτόμενη αξία - Προσθήκη άρθρου 45Ζ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά το άρθρο 45ΣΤ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 45Ζ ως εξής:
«Άρθρο 45Ζ
Καλυπτόμενη αξία
1. Η χρηματική αξία των καλυπτόμενων αγαθών προσδιορίζεται από το δανείζον μουσείο και δηλώνεται κατά την υποβολή της αίτησης της παρ. 1 του άρθρου 45Δ. Στις περιπτώσεις εκθέσεων των περ. β) και γ) της παρ. 2 του άρθρου 45Α, η χρηματική αξία των καλυπτόμενων αγαθών που είναι μνημεία, καθορίζεται από την επιτροπή του πρώτου εδαφίου της περ. 11 του άρθρου 73.
2. Η ανάληψη της εγγυητικής υποχρέωσης της παρ. 1 του άρθρου 45Α μπορεί να καλύπτει όλη την αξία που δηλώνεται από το δανείζον μουσείο, ή καθορίζεται από την επιτροπή του δευτέρου εδαφίου της παρ. 1 ή μόνο ένα μέρος αυτής («καλυπτόμενη αξία»).
3. Η απόφαση της παρ. 1 του άρθρου 45Α περί ανάληψης της εγγυητικής υποχρέωσης ορίζει το ύψος της καλυπτόμενης αξίας για την περίπτωση της ολικής απώλειας. Σε περίπτωση φθοράς, η αποζημίωση περιλαμβάνει, εντός των ορίων της καλυπτόμενης αξίας, τις εύλογες δαπάνες αποκατάστασης και την υποτίμηση που υπέστη το καλυπτόμενο αγαθό.
4. Η εγγυητική υποχρέωση του ελληνικού Δημοσίου δεν αναλαμβάνεται για κινδύνους, διάρκεια και ζητήματα που καλύπτονται από ιδιωτική ασφάλιση των καλυπτόμενων αγαθών, εκ μέρους των ημεδαπών μουσείων της παρ. 2 του άρθρου 45Α, η δε ήδη αναληφθείσα υποχρέωση δεν παράγει αποτελέσματα.».
Άρθρο 46
Προδιαγραφές ασφάλειας - Προσθήκη άρθρου 45Η στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Ζ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 45Η ως εξής:
«Άρθρο 45Η
Προδιαγραφές ασφάλειας
1. Για την ανάληψη της εγγυητικής υποχρέωσης του ελληνικού δημοσίου και την καταβολή της αποζημίωσης είναι απαραίτητο να τηρούνται οι διεθνείς προδιαγραφές ασφαλείας για τα καλυπτόμενα αγαθά σχετικά, ιδίως, με τους όρους συσκευασίας, αποσυσκευασίας, μεταφοράς, εγκατάστασης, τοποθέτησης, επιθεώρησης, διαμόρφωσης ειδικών περιβαλλοντικών συνθηκών, πυρασφάλειας και συστημάτων φύλαξης και συναγερμού, καθώς και οι όροι καταλληλότητας της κατάστασης των εκθεμάτων. Μεταξύ των μουσειολογικών προδιαγραφών προστασίας και ασφάλειας, που πρέπει να πληρούν τα μουσεία που φιλοξενούν τα καλυπτόμενα αγαθά, περιλαμβάνονται υποχρεωτικά τα προσήκοντα συστήματα μέτρησης υγρασίας, θερμοκρασίας και φωτισμού, πυρανίχνευσης και πυροπροστασίας, καθώς και εικοσιτετράωρης παρακολούθησης και συναγερμού.
2. Για την πιστοποίηση της συνδρομής των προδιαγραφών της παρ. 1 υποβάλλεται, προς την επιτροπή του άρθρου 45Γ, σχετική αναφορά, η οποία περιλαμβάνει υποχρεωτικά το ειδικό δελτίο ειδικών υποδομών του μουσείου που φιλοξενεί τα καλυπτόμενα αγαθά, καθώς και το ειδικό δελτίο κατάστασης αυτών.
3. Με κοινή απόφαση των Υπουργών Πολιτισμού και Αθλητισμού και Οικονομικών καθορίζονται τα κάθε είδους πιστοποιητικά, έγγραφα και στοιχεία που συνοδεύουν υποχρεωτικά την αναφορά της παρ. 2.».
Άρθρο 47
Απόσβεση της εγγυητικής υποχρέωσης - Δικαίωμα αναγωγής - Αξιώσεις τρίτων - Προσθήκη άρθρου 45Θ στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Η του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 45Θ ως εξής:
«Άρθρο 45Θ
Απόσβεση της εγγυητικής υποχρέωσης
1. Η καταβολή εκ μέρους του ελληνικού δημοσίου προς τους αιτούντες, σύμφωνα με την παρ. 4 του άρθρου 45Δ, επιφέρει την πλήρη απόσβεση της εγγυητικής του υποχρέωσης.
2. Το ελληνικό δημόσιο διατηρεί, σε κάθε περίπτωση, δικαίωμα αναγωγής κατά οποιουδήποτε υπευθύνου για την επέλευση του ασφαλιστικού κινδύνου.
3. Αξιώσεις τρίτων που επικαλούνται εμπράγματο ή ενοχικό δικαίωμα επί των καλυπτόμενων αγαθών δεν προβάλλονται κατά του ελληνικού δημοσίου.».
Άρθρο 48
Λοιπές περιπτώσεις ανάληψης της εγγυητικής υποχρέωσης - Προσθήκη άρθρου 45Ι στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 45Θ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 45Ι ως εξής:
«Άρθρο 45Ι
Λοιπές περιπτώσεις ανάληψης της εγγυητικής υποχρέωσης
1. Η εγγυητική υποχρέωση εκ μέρους του ελληνικού Δημοσίου δύναται να αναλαμβάνεται και για την περίπτωση επέλευσης των καλυπτόμενων κινδύνων κατά τις ακόλουθες περιπτώσεις:
α) κατά τη μεταφορά προς επαναπατρισμό πολιτιστικών αγαθών της χώρας που ευρίσκονται στο εξωτερικό,
β) κατά τη μεταφορά προς το εξωτερικό, παραμονή εκεί και επιστροφή στην ημεδαπή πολιτιστικών αγαθών της χώρας, προκειμένου, ιδίως, για εργασίες συντήρησης που δεν μπορούν να πραγματοποιηθούν στην Ελλάδα.
2. Με κοινή απόφαση των Υπουργών Πολιτισμού και Αθλητισμού και Οικονομικών καθορίζονται το όργανο, οι προϋποθέσεις, η διαδικασία, η καλυπτόμενη αξία, οι καλυπτόμενοι κίνδυνοι και κάθε άλλο θέμα σχετικά με την ανάληψη εγγυητικής υποχρέωσης και την καταβολή της σχετικής αποζημίωσης στις περιπτώσεις της παρ. 1.».
ΜΕΡΟΣ Γ’
ΡΥΘΜΙΣΕΙΣ ΘΕΜΑΤΩΝ ΤΟΥ ΟΡΓΑΝΙΣΜΟΥ ΔΙΑΧΕΙΡΙΣΗΣ ΚΑΙ ΑΝΑΠΤΥΞΗΣ ΠΟΛΙΤΙΣΤΙΚΩΝ ΠΟΡΩΝ
Άρθρο 49
Σκοπός
Με τις διατάξεις του παρόντος Μέρους επιδιώκεται η αποδοτικότερη λειτουργία του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) ως προς τις δράσεις εκσυγχρονισμού της εμπορικής του πολιτικής, την υπηρεσιακή δομή και τη δικαστική του εκπροσώπηση.
Άρθρο 50
Αντικείμενο
Αντικείμενο του παρόντος Μέρους είναι η θέσπιση κανόνων σχετικά με: α) την πρόταση και υλοποίηση των δράσεων του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) που έχουν ενταχθεί στο Πρόγραμμα «Ελλάδα 2.0» και αφορούν στον εκσυγχρονισμό της εμπορικής του πολιτικής, β) τη διάρθρωση των τμημάτων και των θέσεων προσωπικού του Ο.Δ.Α.Π., γ) τη δικαστική υποστήριξη του Ο.Δ.Α.Π. από λειτουργούς του Νομικού Συμβουλίου του Κράτους ενώπιον των περιφερειακών δικαστηρίων και δ) τη συμπλήρωση των ρυθμίσεων σχετικά με την επίσκεψη και την πραγματοποίηση εκδηλώσεων σε μνημεία, αρχαιολογικούς χώρους, ιστορικούς τόπους και μουσεία. Περαιτέρω, αντικείμενο του παρόντος Μέρους είναι η τροποποίηση διατάξεων του ν. 4761/2020 (Α’ 248) που περιέχουν αναφορές σε αδειοδότηση ακριβών αντιγράφων και παραπομπές στον ν. 3028/2002 (Α’ 153), ώστε να είναι συμβατές με τις σχετικές προβλέψεις του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220). Επιπλέον, αντικείμενο του παρόντος Μέρους είναι η ρύθμιση περί της αμοιβής των τρίτων εξωτερικών παρόχων, που συμβάλλονται με τον Ο.Δ.Α.Π., είτε κατ’ αποκοπή είτε με ποσοστό επί των συναλλαγών και η θέσπιση ρυθμίσεων για την παράταση της θητείας ή της απόσπασης προσωπικού που υπηρετεί στον Ο.Δ.Α.Π., κατ’ εφαρμογή του άρθρου 43 του ν. 4761/2020, περί των μεταβατικών διατάξεων του νόμου αυτού.
Άρθρο 51
Παραγωγή απλών αντιγράφων - Αντικατάσταση άρθρου 3 και τροποποίηση παρ. 1 άρθρου 14 ν. 4761/2020 - Ερμηνευτική διάταξη επί της περ. γ) της παρ. 1 του άρθρου 14 του ν. 4761/2020
1. Το άρθρο 3 του ν. 4761/2020 (Α’ 248), περί της παραγωγής και διάθεσης ακριβών αντιγράφων μνημείων, αντικαθίσταται ως εξής:
«Άρθρο 3
Παραγωγή και διάθεση ακριβών αντιγράφων
Το Υπουργείο Πολιτισμού και Αθλητισμού και ο Ο.Δ.Α.Π. είναι οι αποκλειστικά αρμόδιοι για τη δημιουργία εκμαγείων και ακριβών αντιγράφων κατά την έννοια της περ. γ’ της παρ. 4Δ του άρθρου 46 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220). Τα ακριβή αντίγραφα παράγονται στα εργαστήρια του Ο.Δ.Α.Π., με ίδια μέσα ή με προσφυγή σε εξωτερικό ανάδοχο, σύμφωνα με τον ν. 4412/2016 (Α’ 147) και διατίθενται από τα πωλητήρια του Ο.Δ.Α.Π. προς πώληση, με την επιφύλαξη του Κώδικα Φόρου Προστιθέμενης Αξίας (ν. 2859/2000, Α’ 248). Τα ακριβή αντίγραφα μπορούν να διατίθενται προς πώληση και από ιδιώτες εμπόρους, κατόπιν απόφασης του Δ.Σ. του Ο.Δ.Α.Π., ο οποίος προμηθεύει τα αντίγραφα αυτά, έναντι τιμήματος που καθορίζεται από το Δ.Σ. του Ο.Δ.Α.Π., η οποία εκδίδεται μετά από εισήγηση της Διεύθυνσης Πολιτιστικών Παραγωγών, Πωλήσεων και Προβολής.».
2. Η περ. θ) της παρ. 1 του άρθρου 14 του ν. 4761/2020, περί των πόρων του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) τροποποιείται, ώστε να διαγραφεί η αναφορά στην επιβολή τέλους για την παραγωγή και χρήση απλών αντιγράφων, και διαμορφώνεται ως εξής:
«θ) Τα έσοδα από την επιβολή τέλους για την παραγωγή και χρήση απεικονίσεων μνημείων, εκθεμάτων μουσείων και συλλογών, τέλους κινηματογράφησης ή φωτογράφησης εντός των μουσείων, των μνημείων, των αρχαιολογικών χώρων και των ιστορικών τόπων και τέλους δημοσίευσης φωτογραφιών και χρήσης οπτικοακουστικού υλικού αρχαιολογικού περιεχομένου για εμπορική εκμετάλλευση, σε έντυπη ή ψηφιακή μορφή.».
3. Τα έσοδα από είδη, ψηφιακές ή μη εφαρμογές και συναφή είδη ή υπηρεσίες, αντικείμενα και λοιπά καταναλωτικά είδη, καθώς και τυποποιημένα - πιστοποιημένα προϊόντα της αγροδιατροφικής αλυσίδας της περ. γ) της παρ. 1 του άρθρου 14 του ν. 4761/2020 (Α’ 248) μπορεί να προκύπτουν, είτε εν όλω ή εν μέρει, από σχετική σύμβαση που συνάπτει ο Ο.Δ.Α.Π. με τρίτους εξωτερικούς παρόχους, οι οποίοι αμείβονται είτε κατ’ αποκοπή είτε με ποσοστό επί των συναλλαγών. Η ισχύς του πρώτου εδαφίου άρχεται από την έναρξη ισχύος του ν. 4761/2020.
Άρθρο 52
Αξιοποίηση της ακίνητης περιουσίας του Οργανισμού Διαχείρισης και Ανάπτυξης Πολιτιστικών Πόρων - Συμβάσεις μίσθωσης αναψυκτηρίων - Τροποποίηση παρ. 2, 3, 4 και 5 άρθρου 4 ν. 4761/2020
Στο άρθρο 4 του ν. 4761/2020 (Α’ 248), περί της αξιοποίησης της ακίνητης περιουσίας του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.), επέρχονται οι ακόλουθες τροποποιήσεις:
α) Η παρ. 2 τροποποιείται, ώστε να αναφέρεται στο άρθρο 46 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), και όχι του ν. 3028/2002 (Α’ 153), και διαμορφώνεται ως εξής:
«2. Για την επίτευξη του άνω σκοπού, ο Οργανισμός προβαίνει στην παροχή υπηρεσιών εστίασης, στη διοργάνωση πολιτιστικών εκδηλώσεων εντός και στον περιβάλλοντα χώρο των ακινήτων και των αναψυκτηρίων με σκοπό την ανάδειξη της άυλης πολιτιστικής κληρονομιάς και δράσεων προβολής και προώθησης της τοπικής γαστρονομίας εντός αρχαιολογικών χώρων, ιστορικών τόπων και μνημείων και στον περιβάλλοντα χώρο αυτών, εφαρμοζομένου του άρθρου 46 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220).»,
β) το δεύτερο εδάφιο της παρ. 3 τροποποιείται, ώστε να αναφέρεται στο αρμόδιο Κεντρικό Συμβούλιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021), και όχι του ν. 3028/2002, και η παρ. 3 διαμορφώνεται ως εξής:
«3. Ο Ο.Δ.Α.Π. υλοποιεί τις ανωτέρω δραστηριότητες με δικά του μέσα, ή μέσω συμβάσεων μίσθωσης του π.δ. 715/1979 (Α’ 212) που διέπει την εκμίσθωση ακινήτων των Ν.Π.Δ.Δ. ή δημόσιων συμβάσεων του ν. 4412/2016 (Α’ 147), ή συμβάσεων παραχώρησης του ν. 4413/2016 (Α’ 148), ή μέσω παραχώρησης σε φορείς Κοινωνικής και Αλληλέγγυας Οικονομίας του ν. 4430/2016 (Α’ 205). Το πρόγραμμα αξιοποίησης των ακινήτων και των αναψυκτηρίων, συνολικά ή τμηματικά, καθώς και το πρόγραμμα αξιοποίησης αρχαιολογικών χώρων, ιστορικών τόπων και μνημείων για τη διοργάνωση εκδηλώσεων ή δράσεων που σχετίζονται με την προαγωγή της τοπικής γαστρονομίας και οι γενικοί και ειδικοί όροι λειτουργίας προς διασφάλιση της ποιότητας των παρεχόμενων υπηρεσιών και προϊόντων καταρτίζονται από το Δ.Σ. του Ο.Δ.Α.Π., και εγκρίνονται με απόφαση του Υπουργού Πολιτισμού και Αθλητισμού, μετά από γνώμη του αρμόδιου Κεντρικού Συμβουλίου του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, σύμφωνα με την προβλεπόμενη από τον ίδιο νόμο διαδικασία. Με την ίδια διαδικασία εγκρίνεται και η παραχώρηση στον Ο.Δ.Α.Π. της χρήσης των συγκεκριμένων ακινήτων και αναψυκτηρίων, όπου απαιτείται. Το πρόγραμμα αξιοποίησης και οι γενικοί και ειδικοί όροι μπορούν να τροποποιούνται με την ίδια διαδικασία. Με μόνη την ανωτέρω έγκριση, ο Ο.Δ.Α.Π. προβαίνει σε κάθε αναγκαία ενέργεια για την εκτέλεση του εγκεκριμένου προγράμματος αξιοποίησης και των όρων λειτουργίας. Οι συμβάσεις μίσθωσης της παρούσας δεν υπάγονται στις διατάξεις της νομοθεσίας για τις εμπορικές μισθώσεις, με εξαίρεση το άρθρο 15 του ν. 4013/2011 (Α’ 204).»,
γ) στο πέμπτο εδάφιο της παρ. 4 διαγράφονται οι λέξεις «με εξαίρεση το άρθρο 15 του ν. 4013/2011 (Α’ 204)» και η παρ. 4 διαμορφώνεται ως εξής:
«4. Για τα αναψυκτήρια, όταν υφίσταται άμεση ανάγκη για την εξυπηρέτηση των επισκεπτών των ως άνω χώρων και μέχρι την εγκατάσταση μισθωτών - διαχειριστών που προκύπτουν από τις διαδικασίες της παρ. 3, είναι δυνατή η εφάπαξ σύναψη συμβάσεων μίσθωσης χωρίς διαγωνισμό, με συνολική διάρκεια που δεν μπορεί να υπερβαίνει συνολικά τους δεκαοκτώ (18) μήνες, κατόπιν δημοσίευσης δημόσιας πρόσκλησης εκδήλωσης ενδιαφέροντος. Εφόσον το μηνιαίο μίσθωμα είναι χαμηλότερο από συγκεκριμένο ύψος που καθορίζεται με απόφαση του Δ.Σ., η σύναψη των άνω συμβάσεων μίσθωσης μπορεί να γίνεται και κατόπιν διαδικασίας διαπραγμάτευσης με έναν ή περισσότερους ενδιαφερομένους σε ειδικώς αιτιολογημένες περιπτώσεις και υπό την προϋπόθεση προηγούμενης εκτίμησης από ανεξάρτητο εκτιμητή για το ύψος του εύλογου μηνιαίου μισθώματος. Οι ειδικότεροι όροι εφαρμογής της διάταξης ρυθμίζονται με απόφαση του Δ.Σ. του Ο.Δ.Α.Π.. Σε περίπτωση λύσης της σύμβασης πριν από τη λήξη της συμβατικής διάρκειας, ο Ο.Δ.Α.Π. δύναται να συνάψει νέα σύμβαση για το εναπομείναν χρονικό διάστημα μέχρι τη συμπλήρωση των δεκαοκτώ (18) μηνών. Οι συμβάσεις μίσθωσης της παρούσας δεν υπάγονται στις διατάξεις της νομοθεσίας για τις εμπορικές μισθώσεις.»
και
δ) το πρώτο εδάφιο της παρ. 5 τροποποιείται, ώστε να αναφέρεται στο αρμόδιο Κεντρικό Συμβούλιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021), και όχι του ν. 3028/2002, και η παρ. 5 διαμορφώνεται ως εξής:
«5. Ειδικά για τη διοργάνωση εκδηλώσεων ή δράσεων που σχετίζονται με την προαγωγή της τοπικής γαστρονομίας της περιοχής, στην οποία ευρίσκονται οι αρχαιολογικοί χώροι, ιστορικοί τόποι και τα μνημεία, ο Ο.Δ.Α.Π. μπορεί, με βάση το πρόγραμμα αξιοποίησης της παρ. 3, να προβαίνει σε παραχώρηση της χρήσης αρχαιολογικών χώρων, ιστορικών τόπων και μνημείων, με απόφαση του αρμοδίου οργάνου του Υπουργείου Πολιτισμού και Αθλητισμού, η οποία εκδίδεται μετά από πρόταση του Δ.Σ. και γνώμη του αρμόδιου Κεντρικού Συμβουλίου του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, σύμφωνα με την προβλεπόμενη από τον ίδιο νόμο διαδικασία. Τα αναλογούντα τέλη καθορίζονται με κοινή απόφαση των Υπουργών Οικονομικών και Πολιτισμού και Αθλητισμού.».
Άρθρο 53
Αρμοδιότητες του Διοικητικού Συμβουλίου του Οργανισμού Διαχείρισης και Ανάπτυξης Πολιτιστικών Πόρων - Τροποποίηση παρ. 2 και αντικατάσταση παρ. 5 άρθρου 10 ν. 4761/2020
Στο άρθρο 10 του ν. 4761/2020 (Α’ 248), περί των αρμοδιοτήτων του Διοικητικού Συμβουλίου (Δ.Σ.) του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.), επέρχονται οι ακόλουθες τροποποιήσεις:
α) η περ. δε) του δεύτερου εδαφίου της παρ. 2 τροποποιείται, ώστε να διορθωθεί η παραπεμπόμενη διάταξη, και διαμορφώνεται ως εξής:
«δε) την επιβολή των προστίμων που προβλέπονται στις παρ. 5 και 6 του άρθρου 15,»
και
β) η παρ. 5 αντικαθίσταται ως εξής:
«5. Με απόφαση του Δ.Σ. του Ο.Δ.Α.Π. είναι δυνατή η ανάθεση στον Αντιπρόεδρο ή σε μέλος του Δ.Σ. η υποβολή προτάσεων και ο συντονισμός, η παρακολούθηση και η υλοποίηση των αποφάσεων του Δ.Σ. σχετικά με την υλοποίηση των δράσεων του Ο.Δ.Α.Π. που έχουν ενταχθεί στο Πρόγραμμα «Ελλάδα 2.0», το οποίο χρηματοδοτείται από το Ταμείο Ανάκαμψης και Ανθεκτικότητας, και αφορούν στον εκσυγχρονισμό της εμπορικής πολιτικής και της πολιτικής πωλήσεων του Ο.Δ.Α.Π., για όσο χρόνο διαρκεί η υλοποίηση των σχετικών δράσεων, σύμφωνα με το χρονοδιάγραμμα που ορίζεται στις αντίστοιχες αποφάσεις ένταξης. Στην περίπτωση αυτή, η προβλεπόμενη στην παρ. 4 του άρθρου 9 μηνιαία αποζημίωση καθορίζεται με κοινή απόφαση των Υπουργών Οικονομικών και Πολιτισμού και Αθλητισμού, σύμφωνα με την παρ. 3 του άρθρου 22 του ν. 4354/2015 (Α’ 176) και δύναται να καταβάλλεται μετά την ημερομηνία έναρξης ισχύος της απόφασης ένταξης των δράσεων του πρώτου εδαφίου.».
Άρθρο 54
Καθορισμός ωραρίου επίσκεψης σε αρχαιολογικούς χώρους και μουσεία - Πολιτιστικές εκδηλώσεις εκτός ωραρίου λειτουργίας μνημείων, αρχαιολογικών χώρων, ιστορικών τόπων και μουσείων - Ποσοστό υπέρ του Οργανισμού Διαχείρισης και Ανάπτυξης Πολιτιστικών Πόρων από τα έσοδα των νομικών προσώπων δημοσίου δικαίου που εποπτεύονται από το Υπουργείο Πολιτισμού και Αθλητισμού - Τροποποίηση παρ. 2 και 4 και προσθήκη παρ. 10 στο άρθρο 15 ν. 4761/2020
Στο άρθρο 15 του ν. 4761/2020 (Α’ 248), περί της διαδικασίας καθορισμού των εσόδων του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.), επέρχονται οι ακόλουθες τροποποιήσεις:
α) στην παρ. 2, αα) προστίθεται νέο πρώτο εδάφιο και αβ) τροποποιείται το υφιστάμενο εδάφιο, ώστε να αναφέρεται στο αρμόδιο Κεντρικό Συμβούλιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), και όχι του ν. 3028/2002 (Α’ 153) και η παρ. 2 διαμορφώνεται ως εξής:
«2. Οι ημέρες και οι ώρες επίσκεψης στους αρχαιολογικούς χώρους και τα μουσεία των περ. στ) έως ι) του άρθρου 28 του π.δ. 4/2018 (Α’ 7) καθορίζονται ενιαία ή μεμονωμένα. Η τιμή και ο τύπος, μεμονωμένα ή ενιαία, των εισιτηρίων εισόδου σε μουσεία, αρχαιολογικούς χώρους και μνημεία, οι κατηγορίες των προσώπων που απαλλάσσονται εν όλω ή εν μέρει της πληρωμής εισιτηρίου, οι ημέρες της ελεύθερης επίσκεψης του κοινού και το αντίτιμο των τελικών χρηστών από την παροχή υπηρεσιών στο κοινό σε αρχαιολογικούς χώρους, μουσεία και μνημεία με φυσική παρουσία ή μέσω διαδικτύου καθορίζονται με κοινή απόφαση των Υπουργών Οικονομικών και Πολιτισμού και Αθλητισμού, η οποία εκδίδεται ύστερα από πρόταση του Δ.Σ. του Ο.Δ.Α.Π. και γνώμη του αρμοδίου Κεντρικού Συμβουλίου του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), σύμφωνα με την προβλεπόμενη από τις διατάξεις του ίδιου νόμου διαδικασία.»,
β) το πρώτο εδάφιο της παρ. 4 τροποποιείται, ώστε: βα) να διορθωθεί η παραπομπή στις περιπτώσεις της παρ. 1 του άρθρου 14 του ίδιου νόμου, ββ) να προβλέπεται για την έκδοση της κοινής απόφασης των Υπουργών Οικονομικών και Πολιτισμού και Αθλητισμού, με την οποία καθορίζονται τα τέλη των περ. θ) έως ι) της παρ. 1 του άρθρου 14 του ίδιου νόμου, όχι μόνο γνώμη του αρμόδιου Κεντρικού Συμβουλίου, αλλά και πρόταση του Διοικητικού Συμβουλίου του Ο.Δ.Α.Π., βγ) να αναφέρεται στο αρμόδιο Κεντρικό Συμβούλιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021), και όχι του ν. 3028/2002, και η παρ. 4 διαμορφώνεται ως εξής:
«4. Τα τέλη που προβλέπονται στις περ. θ) έως ι) της παρ. 1 του άρθρου 14 καθορίζονται με κοινή απόφαση των Υπουργών Οικονομικών και Πολιτισμού και Αθλητισμού, μετά από πρόταση του Δ.Σ. του Ο.Δ.Α.Π. και γνώμη του αρμοδίου Κεντρικού Συμβουλίου του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς. Στην απόφαση για τη χορήγηση άδειας χρήσης των περιπτώσεων αυτών καθορίζεται το ύψος των καταβλητέων τελών.»,
και
γ) προστίθεται παρ. 10 ως εξής:
«10. Για την πραγματοποίηση πολιτιστικών εκδηλώσεων και ομαδικών επισκέψεων σε μνημεία, αρχαιολογικούς χώρους, ιστορικούς τόπους και μουσεία εκτός του προκαθορισμένου ωραρίου λειτουργίας τους, πέραν του τέλους που προβλέπεται στις παρ. 1 και 2 του άρθρου 46 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, προκαταβάλλεται, από τους ενδιαφερόμενους διοργανωτές στον Ο.Δ.Α.Π. ποσό για την κάλυψη των απαιτούμενων λειτουργικών δαπανών καθώς και για την αποζημίωση του προσωπικού που απαιτείται να απασχοληθεί.».
Άρθρο 55
Μεταβολή της διάρθρωσης της Διεύθυνσης Διαχείρισης Οικονομικών Πόρων του Οργανισμού Διαχείρισης και Ανάπτυξης Πολιτιστικών Πόρων - Τροποποίηση παρ. 1, αντικατάσταση παρ. 3 και προσθήκη παρ. 4 στο άρθρο 25 ν. 4761/2020
Στο άρθρο 25 του ν. 4761/2020 (Α’ 248), περί της διάΣτο άρθρο 25 του ν. 4761/2020 (Α’ 248), περί της διάρθρωσης της Διεύθυνσης Διαχείρισης Οικονομικών Πόρων του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.), επέρχονται οι ακόλουθες τροποποιήσεις:
α) στην παρ. 1, αα) το εισαγωγικό εδάφιο τροποποιείται, ώστε να αναφέρεται σε τρία (3), και όχι σε δύο (2) Τμήματα, αβ) η περ. β) τροποποιείται, ώστε το Τμήμα Εκτέλεσης Προϋπολογισμού, Πληρωμών και Εκκαθάρισης Μισθοδοσίας να μετονομαστεί σε Τμήμα Εκτέλεσης Προϋπολογισμού και Εκκαθάρισης Μισθοδοσίας, αγ) προστίθεται περ. γ), και η παρ. 1 διαμορφώνεται ως εξής:
«1. Η Διεύθυνση Διαχείρισης Οικονομικών Πόρων διαρθρώνεται σε τρία (3) Τμήματα ως εξής:
α) Τμήμα Κατάρτισης Προϋπολογισμού, Δημοσιονομικών Αναφορών και Λογιστηρίου.
β) Τμήμα Εκτέλεσης Προϋπολογισμού και Εκκαθάρισης Μισθοδοσίας.
γ) Τμήμα Εισπράξεων - Πληρωμών.».
β) η παρ. 3 αντικαθίσταται ως εξής:
«3. Το Τμήμα Εκτέλεσης Προϋπολογισμού και Εκκαθάρισης Μισθοδοσίας είναι αρμόδιο για την εκτέλεση του προϋπολογισμού, για την εκκαθάριση της μισθοδοσίας και των πάσης φύσεως δαπανών, καθώς και για τη διασφάλιση της τήρησης και της ορθής εφαρμογής των δημοσιολογιστικών κανόνων, στο πλαίσιο του Μ.Π.Δ.Σ..»,
και
γ) προστίθεται παρ. 4 ως εξής:
«4. Το Τμήμα Εισπράξεων - Πληρωμών αποτελεί το Ειδικό Ταμείο του Ο.Δ.Α.Π. και είναι αρμόδιο για την είσπραξη των εσόδων από όλες τις πηγές, καθώς και για την έγκαιρη πληρωμή των υποχρεώσεων του Ο.Δ.Α.Π., πλην των δαπανών μισθοδοσίας, σύμφωνα με την ενωσιακή και εθνική νομοθεσία, καθώς και για τη διασφάλιση της νομιμότητας και κανονικότητας των δαπανών αυτών.».
Άρθρο 56
Δικαστικό Γραφείο του Νομικού Συμβουλίου του Κράτους του Οργανισμού Διαχείρισης και Ανάπτυξης Πολιτιστικών Πόρων - Δικαστική εκπροσώπηση του Οργανισμού Διαχείρισης και Ανάπτυξης Πολιτιστικών Πόρων εκτός Περιφέρειας Αττικής - Τροποποίηση παρ. 3, 5, 8 και προσθήκη παρ. 10 στο άρθρο 33 ν. 4761/2020
Στο άρθρο 33 του ν. 4761/2020 (Α’ 248), περί του Δικαστικού Γραφείου του Νομικού Συμβουλίου του Κράτους (Ν.Σ.Κ.) του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.), επέρχονται οι ακόλουθες τροποποιήσεις:
α) το πρώτο εδάφιο της παρ. 3 τροποποιείται, ώστε: αα) να αναφέρεται στον ν. 4831/2021 (Α’ 170), και όχι στον ν. 3086/2002 (Α’ 324), και αβ) να μην αναφέρεται στο π.δ. 238/2003 (Α’ 214), και η παρ. 3 διαμορφώνεται ως εξής:
«3. Η γνωμοδοτική αρμοδιότητα της περ. β’ της παρ. 2 ασκείται σύμφωνα με τον ν. 4831/2021 (Α’ 170). Η αποδοχή των γνωμοδοτήσεων γίνεται από τον Πρόεδρο του Δ.Σ.. Η δικαστική εκπροσώπηση και γενικότερα η υποστήριξη του Ο.Δ.Α.Π. διενεργείται είτε από τον Προϊστάμενο του Δικαστικού Γραφείου είτε από δικηγόρους του Ο.Δ.Α.Π., στους οποίους αναθέτει τις υποθέσεις.»,
β) το δεύτερο εδάφιο της παρ. 5 τροποποιείται, ώστε να αναφέρεται στο άρθρο 30 του ν. 4831/2021, και όχι στο άρθρο 24 του ν. 3086/2002, και η παρ. 5 διαμορφώνεται ως εξής:
«5. Ο Πρόεδρος του Δ.Σ. του Ο.Δ.Α.Π., ύστερα από έγκριση του Δ.Σ. και σύμφωνη γνώμη του Προϊσταμένου του Δικαστικού Γραφείου, μπορεί να αναθέτει την εκπροσώπηση του Ο.Δ.Α.Π. σε οποιουδήποτε βαθμού δικαστήριο της Ελλάδας ή της αλλοδαπής, για συγκεκριμένη υπόθεση, σε δικηγόρο ή δικηγόρους που δεν ανήκουν στον Ο.Δ.Α.Π., αν αυτό επιβάλλεται από τον φόρτο των υποθέσεων που εκκρεμούν στο Δικαστικό Γραφείο ή τη βαρύτητα της υπόθεσης και την πολυπλοκότητα των νομικών ζητημάτων της. Για την αμοιβή των παραπάνω δικηγόρων εφαρμόζεται το άρθρο 30 του ν. 4831/2021.»,
γ) η παρ. 8 τροποποιείται, ώστε να αναφέρεται στο άρθρο 23 του ν. 4831/2021, και όχι στο άρθρο 20 του ν. 3086/2002, και διαμορφώνεται ως εξής:
«8. Η παρ. 1 του άρθρου 23 του ν. 4831/2021 εφαρμόζεται και για τον Προϊστάμενο του Δικαστικού Γραφείου, όσον αφορά στη νομική εκπροσώπηση και υπεράσπιση του Ο.Δ.Α.Π. ενώπιον όλων των δικαστηρίων και αρχών.»,
και
δ) προστίθεται παρ. 10 ως εξής:
«10. Σε υποθέσεις ενώπιον δικαστηρίων εκτός της Περιφέρειας Αττικής, ο Ο.Δ.Α.Π. μπορεί να εκπροσωπείται από μέλος του Ν.Σ.Κ, που υπηρετεί στην οικεία υπηρεσιακή μονάδα του Ν.Σ.Κ., μετά από αίτημα του Προϊσταμένου του Δικαστικού Γραφείου του Ο.Δ.Α.Π.. Στην περίπτωση αυτή, οι παρ. 4 και 8 εφαρμόζονται αναλόγως.».
Άρθρο 57
Κατανομή οργανικών θέσεων μονίμου προσωπικού του Οργανισμού Διαχείρισης και Ανάπτυξης Πολιτιστικών Πόρων κατά κατηγορία, κλάδο και ειδικότητα - Τροποποίηση άρθρου 37 ν. 4761/2020
Το άρθρο 37 του ν. 4761/2020 (Α’ 248), περί της κατανομής των οργανικών θέσεων του μόνιμου προσωπικού του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) κατά κατηγορία, κλάδο και ειδικότητα, τροποποιείται, ως προς τον αριθμό των θέσεων προσωπικού κατηγορίας πανεπιστημιακής εκπαίδευσης κλάδων ΠΕ Διοικητικού - Οικονομικού και ΠΕ Μηχανικών (ειδικότητας ΠΕ μηχανολόγων) και δευτεροβάθμιας εκπαίδευσης κλάδων ΔΕ Διοικητικού - Λογιστικού, ΔΕ Τεχνιτών Εκμαγείων, ΔΕ Φύλαξης - Πληροφόρησης (ειδικότητα ΔΕ Ημερήσιων Φυλάκων Αρχαιοτήτων), ΔΕ Προσωπικού Ασφαλείας και ΔΕ Τεχνικού (ειδικότητα ΔΕ Κατασκευών), και διαμορφώνεται ως εξής:
«Άρθρο 37
Κατανομή οργανικών θέσεων μονίμου προσωπικού κατά κατηγορία κλάδο και ειδικότητα
Οι οργανικές θέσεις του μόνιμου προσωπικού ανέρχονται σε διακόσιες πενήντα τρεις (253) και κατανέμονται κατά κατηγορία, κλάδο και ειδικότητα ως εξής:
ΚΑΤΗΓΟΡΙΑ ΠΑΝΕΠΙΣΤΗΜΙΑΚΗΣ ΕΚΠΑΙΔΕΥΣΗΣ
1. Κλάδος ΠΕ Οικονομικού: 7
2. Κλάδος ΠΕ Διοικητικού - Οικονομικού: 30
3. Κλάδος ΠΕ Αρχαιολόγων: 12
Ειδικότητες:
Προϊστορικών - Κλασικών: 7
Βυζαντινών - Μεταβυζαντινών: 5
4. Κλάδος ΠΕ Μηχανικών: 20
Ειδικότητες:
Πολιτικών Μηχανικών: 6
Αρχιτεκτόνων: 4
Μηχανολόγων: 3
Ηλεκτρολόγων: 2
Αγρονόμων - Τοπογράφων: 5
5. Κλάδος ΠΕ Πληροφορικής: 8
6. Κλάδος ΠΕ Γλυπτών: 8
7. Κλάδος ΠΕ Ζωγράφων: 8
Ειδικότητες:
Ζωγράφοι: 6
Αγιογράφοι: 2
8. Κλάδος ΠΕ Πολιτιστικής Διαχείρισης: 9
Ειδικότητες:
Πολιτιστικής Διαχείρισης: 3
Πολιτιστικής Πληροφορικής και Τεχνολογίας: 3
Μουσειολόγων: 1
Επικοινωνίας και Δημοσίων Σχέσεων: 2
ΚΑΤΗΓΟΡΙΑ ΤΕΧΝΟΛΟΓΙΚΗΣ ΕΚΠΑΙΔΕΥΣΗΣ
1. Κλάδος ΤΕ Μηχανικών: 4
Ειδικότητες:
Δομικών Έργων: 1
Τεχνολόγων Πολιτικών Μηχανικών: 1
Τεχνολόγοι - Τοπογράφοι: 2
2. ΤΕ Διοικητικού - Λογιστικού: 9
3. ΤΕ Γραφικών Τεχνών και Καλλιτεχνικών Σπουδών: 7
Ειδικότητες:
Γραφιστών: 5
Τεχνολόγων Γραφικών Τεχνών: 2
4. ΤΕ Συντηρητών Αρχαιοτήτων και Έργων Τέχνης: 10
ΚΑΤΗΓΟΡΙΑ ΔΕΥΤΕΡΟΒΑΘΜΙΑΣ ΕΚΠΑΙΔΕΥΣΗΣ
1. ΔΕ Διοικητικού - Λογιστικού: 18
2. ΔΕ Οδηγών: 2
3. ΔΕ Τεχνιτών Εκμαγείων: 26
4. ΔΕ Συντηρητών Αρχαιοτήτων και Έργων Τέχνης: 2
5. ΔΕ Φύλαξης - Πληροφόρησης: 34
Ειδικότητες:
ΔΕ Ημερήσιων Φυλάκων Αρχαιοτήτων: 33
ΔΕ Νυχτοφυλάκων Αρχαιοτήτων: 1
6. ΔΕ Προσωπικού Ασφαλείας: 20
7. ΔΕ Τεχνικού: 3
Ειδικότητες:
ΔΕ Ηλεκτρολογικού: 2
ΔΕ Κατασκευών: 1
ΚΑΤΗΓΟΡΙΑ ΥΠΟΧΡΕΩΤΙΚΗΣ ΕΚΠΑΙΔΕΥΣΗΣ
1. ΥΕ Κλητήρων: 2
2. ΥΕ Προσωπικού καθαριότητας: 2
3. ΥΕ Εργατών: 12.».
Άρθρο 58
Νομοτεχνικές αλλαγές στον ν. 4761/2020 - Τροποποίηση παρ. 1 άρθρου 14 και άρθρου 16 ν. 4761/2020
1. Η περ. ιγ) της παρ. 1 του άρθρου 14 του ν. 4761/2020 (Α’ 248), περί των πόρων του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.), τροποποιείται, ώστε να αναφέρεται στο άρθρο 72 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), και όχι του ν. 3028/2002 (Α’ 153), και διαμορφώνεται ως εξής:
«ιγ) Χρηματικές ποινές ή πρόστιμα που επιβάλλονται σύμφωνα με τις παρ. 5 και 6 του άρθρου 15 του παρόντος νόμου και σύμφωνα με το άρθρο 72 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220).».
2. Στο άρθρο 16 του ν. 4761/2020, περί των δαπανών στις οποίες προβαίνει ο Ο.Δ.Α.Π. για την εκπλήρωση των σκοπών του, επέρχονται οι ακόλουθες τροποποιήσεις:
α) στο εισαγωγικό εδάφιο διαγράφεται ο αριθμός «1» και το σημείο στίξης «.», ώστε η παρ. 1 να αποτελεί τη μόνη παράγραφο του άρθρου, και το εισαγωγικό εδάφιο διαμορφώνεται ως εξής:
«Ο Ο.Δ.Α.Π. προβαίνει σε δαπάνες για την εκπλήρωση των σκοπών του, ιδίως για:»
και
β) η περ. δ) τροποποιείται, ώστε να αναφέρεται στο άρθρο 19 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021), και όχι του ν. 3028/2002, και διαμορφώνεται ως εξής:
«δ) Την καταβολή αποζημιώσεων για απαλλοτριώσεις ή απευθείας εξαγορές ακινήτων υπέρ του ελληνικού Δημοσίου, για πολιτιστικούς σκοπούς, καθώς και την καταβολή αποζημίωσης στέρησης χρήσης στις περιπτώσεις του άρθρου 19 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), και την κάλυψη εξόδων κατεδάφισης των κτισμάτων που ευρίσκονται σε αυτά.».
Άρθρο 59
Ρυθμίσεις για την παράταση της θητείας ή της απόσπασης προσωπικού που υπηρετεί στον Οργανισμό Διαχείρισης και Ανάπτυξης Πολιτιστικών Πόρων, κατ’ εφαρμογή του άρθρου 43 του ν. 4761/2020
1. Με απόφαση του Διοικητικού Συμβουλίου (Δ.Σ.) του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) δύναται να παρατείνεται από τη λήξη της, η θητεία των προϊσταμένων που έχουν καταλάβει θέσεις ευθύνης στον Ο.Δ.Α.Π., δυνάμει των παρ. 3 και 4 του άρθρου 43 του ν. 4761/2020 (Α’ 248), μέχρι την πλήρωση των θέσεων αυτών με την εφαρμογή της διαδικασίας των άρθρων 85 και 86 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26).
2. Σε περίπτωση κένωσης θέσης ευθύνης που είχε καλυφθεί με τη διαδικασία της παρ. 1, μπορεί να εκδίδεται νέα πρόσκληση από τον Ο.Δ.Α.Π., κατ’ εφαρμογή της παρ. 4 του άρθρου 43 του ν. 4761/2020, μέχρι τη θέση σε ισχύ του προεδρικού διατάγματος της παρ. 18 του ίδιου άρθρου.
3. Η διάρκεια της απόσπασης των υπαλλήλων του Ο.Δ.Α.Π. που διενεργήθηκε σύμφωνα με την παρ. 6 του άρθρου 43 του ν. 4761/2020, παρατείνεται για επιπλέον ένα (1) έτος από τη λήξη της, κατόπιν αιτήματός τους που υποβάλλεται τουλάχιστον είκοσι (20) ημέρες πριν από τη λήξη της.
Άρθρο 60
Εξουσιοδοτικές διατάξεις - Αντικατάσταση παρ. 1 και 16, τροποποίηση παρ. 2, 4, και 18 και προσθήκη παρ. 17β στο άρθρο 45 ν. 4761/2020
Στο άρθρο 45 του ν. 4761/2020 (Α’ 248), περί των εξουσιοδοτικών διατάξεων του Μέρους Α’ του νόμου αυτού, επέρχονται οι ακόλουθες τροποποιήσεις:
α) η παρ. 1 αντικαθίσταται ως εξής:
«1. Με κοινή απόφαση των Υπουργών Πολιτισμού και Αθλητισμού και Οικονομικών, η οποία εκδίδεται μετά από εισήγηση του Προϊσταμένου της Γενικής Διεύθυνσης Αρχαιοτήτων και Πολιτιστικής Κληρονομιάς, καθορίζονται οι προϋποθέσεις και η διαδικασία επιβολής και καταβολής των ποσών της παρ. 10 του άρθρου 15, η διαδικασία, το όργανο, ο τρόπος, τα κριτήρια ή οι συντελεστές καθορισμού του ύψους αυτών, το περιεχόμενο των λειτουργικών δαπανών και προσφερόμενων υπηρεσιών και κάθε άλλο σχετικό θέμα»,
β) η παρ. 2 τροποποιείται, ώστε να αναφέρεται στο αρμόδιο Κεντρικό Συμβούλιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), και όχι του ν. 3028/2002 (Α’ 153), και διαμορφώνεται ως εξής:
«2. Για την εφαρμογή της παρ. 3 του άρθρου 4, με απόφαση του Υπουργού Πολιτισμού και Αθλητισμού, μετά από γνώμη του αρμοδίου Κεντρικού Συμβουλίου του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220) εγκρίνεται το πρόγραμμα αξιοποίησης ακινήτων και αναψυκτηρίων, αρμοδιότητας Υπουργείου Πολιτισμού και Αθλητισμού, που καταρτίζεται από το Δ.Σ. του Ο.Δ.Α.Π., συνολικά ή μερικά, καθώς και οι γενικοί και ειδικοί όροι λειτουργίας προς διασφάλιση της ποιότητας των παρεχόμενων υπηρεσιών και προϊόντων, καθώς και η παραχώρηση χρήσης των ακινήτων αυτών προς τον Ο.Δ.Α.Π.»,
γ) στην παρ. 4, επέρχονται οι ακόλουθες τροποποιήσεις: γα) το πρώτο εδάφιο τροποποιείται, ώστε να αναφέρεται στο αρμόδιο Κεντρικό Συμβούλιο του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021), και όχι του ν. 3028/2002, γβ) το δεύτερο εδάφιο τροποποιείται, ώστε το Υπουργείο Πολιτισμού και Αθλητισμού να καταστεί επισπεύδον υπουργείο για την έκδοση της κοινής υπουργικής απόφασης με την οποία καθορίζονται τα τέλη, και η παρ. 4 διαμορφώνεται ως εξής:
«4. Για την εφαρμογή της παρ. 5 του άρθρου 4, με πρόταση του Δ.Σ. του Ο.Δ.Α.Π. και απόφαση του αρμοδίου οργάνου του Υπουργείου Πολιτισμού και Αθλητισμού, μετά από γνώμη του αρμόδιου Κεντρικού Συμβουλίου του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, μπορεί να παραχωρούνται κατά χρήση για τους σκοπούς του άρθρου 4, αρχαιολογικοί χώροι, ιστορικοί τόποι και μνημεία, υπό όρους και προϋποθέσεις που τίθενται στην απόφαση αυτή. Τα τέλη που καταβάλλονται για την παραχώρηση της παρούσας, καθορίζονται με κοινή απόφαση των Υπουργών Πολιτισμού και Αθλητισμού και Οικονομικών»,
δ) η παρ. 16 αντικαθίσταται ως εξής:
«16. Για την εφαρμογή της παρ. 4 του άρθρου 15, με κοινή απόφαση των Υπουργών Πολιτισμού και Αθλητισμού και Οικονομικών, μετά από πρόταση του Δ.Σ. του Ο.Δ.Α.Π. και γνώμη του αρμόδιου Συμβουλίου του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, καθορίζεται το ύψος των τελών των περ. θ) έως ι) της παρ. 1 του άρθρου 14»,
ε) προστίθεται παρ. 17β ως εξής:
«17β. Με απόφαση του Υπουργού Πολιτισμού και Αθλητισμού καθορίζονται, ενιαία ή μεμονωμένα, οι ημέρες και οι ώρες επίσκεψης του πρώτου εδαφίου της παρ. 2 του άρθρου 15»,
και
στ) η παρ. 18, τροποποιείται, ώστε: στα) να προταχθεί το Υπουργείο Πολιτισμού και Αθλητισμού ως επισπεύδον υπουργείο για την έκδοση της κοινής υπουργικής απόφασης, με την οποία καθορίζονται το ύψος και οι προϋποθέσεις χορήγησης της αποζημίωσης στα μέλη του Κεντρικού Αρχαιολογικού Συμβουλίου και του Κεντρικού Συμβουλίου Νεοτέρων Μνημείων, στβ) να αναφέρεται στα μέλη του Κεντρικού Αρχαιολογικού Συμβουλίου και του Κεντρικού Συμβουλίου Νεοτέρων Μνημείων του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, και όχι του ν. 3028/2002, και διαμορφώνεται ως εξής:
«18. Για την εφαρμογή της περ. κ’ του άρθρου 16, με κοινή απόφαση των Υπουργών Πολιτισμού και Αθλητισμού και Οικονομικών, καθορίζονται το ύψος και οι προϋποθέσεις χορήγησης της αποζημίωσης στα μέλη του Κεντρικού Αρχαιολογικού Συμβουλίου και του Κεντρικού Συμβουλίου Νεοτέρων Μνημείων του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, για τη συμμετοχή τους στις συνεδριάσεις των οργάνων.».
ΜΕΡΟΣ Δ’
ΛΟΙΠΕΣ ΔΙΑΤΑΞΕΙΣ ΤΟΥ ΥΠΟΥΡΓΕΙΟΥ ΠΟΛΙΤΙΣΜΟΥ ΚΑΙ ΑΘΛΗΤΙΣΜΟΥ
Άρθρο 61
Σκοπός
Με τις διατάξεις του παρόντος Μέρους επιδιώκεται: α) η αποτελεσματικότερη λειτουργία του Μουσείου Ακρόπολης, β) η ταχεία και αποτελεσματική εξέταση των ζητημάτων πολεοδομικής φύσης, αρμοδιότητας του Τοπικού Συμβουλίου Μνημείων Νοτίου Αιγαίου και η συμμετοχή των διευθυντών των μουσείων - νομικών προσώπων δημοσίου δικαίου του άρθρου 3 στο Συμβούλιο Μουσείων, γ) η αντιμετώπιση των δυσμενών συνεπειών της πανδημίας στον χώρο του πολιτισμού, δ) η αποτελεσματική πρόληψη και αντιμετώπιση των εγκλημάτων σε βάρος της πολιτιστικής κληρονομιάς και ε) η εφαρμογή της διαδικασίας πρόσληψης προσωπικού αρχαιολογικών έργων μέσω του Μητρώου Προσωπικού Αρχαιολογικών Εργασιών.
Άρθρο 62
Αντικείμενο
Αντικείμενο των ρυθμίσεων του παρόντος Μέρους είναι η θέσπιση κανόνων σχετικά με:
α) την αντιμετώπιση των δυσμενών συνεπειών της πανδημίας με πρόβλεψη δυνατότητας αα) παράτασης της ισχύος των εισιτηρίων για επίσκεψη σε αρχαιολογικούς χώρους, ιστορικούς τόπους, μνημεία και μουσεία και αβ) απαλλαγής από την υποχρέωση καταβολής ποσοστού τελών υπέρ του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) για τη συγκεκριμένη περίοδο,
β) τη συμπλήρωση των διατάξεων του ν. 3711/2008 (Α’ 224), σχετικά με: βα) τους τρόπους εκπλήρωσης των σκοπών του νομικού προσώπου δημοσίου δικαίου με την επωνυμία «Μουσείο Ακρόπολης», ββ) τις αρμοδιότητες και την ανανέωση της θητείας του Προϊσταμένου της Γενικής Διεύθυνσης του μουσείου, βγ) την καταβολή διαχειριστικού επιδόματος στους υπαλλήλους του μουσείου που ασκούν καθήκοντα διαχειριστή εσόδων, βδ) την κάλυψη από τους ιδιώτες-διοργανωτές των λειτουργικών δαπανών και της αποζημίωσης του προσωπικού που απασχολείται σε εκδηλώσεις στο μουσείο, πέραν του ωραρίου λειτουργίας του, και βε) την πρόσληψη δικηγόρων του μουσείου κατά τη διαδικασία που προβλέπει ο Κώδικας Δικηγόρων (ν. 4194/2013, Α’ 208),
γ) την παραχώρηση της κυριότητας δημοσίου ακινήτου του Υπουργείου Αγροτικής Ανάπτυξης και Τροφίμων, με σκοπό την επέκταση του Αρχαιολογικού Μουσείου Κιλκίς,
δ) τη συμπλήρωση των διατάξεων του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220) σχετικά με: δα) την κήρυξη απαλλοτριώσεων για αρχαιολογικούς σκοπούς με απόφαση του Υπουργού Πολιτισμού και Αθλητισμού ή με κοινή απόφαση των Υπουργών Πολιτισμού και Αθλητισμού και Οικονομικών, σύμφωνα με τις περ. α’ και γ’ της παρ. 1 του άρθρου 1 του Κώδικα Αναγκαστικών Απαλλοτριώσεων Ακινήτων (ν. 2882/2001, Α’ 17), δβ) την ενίσχυση της σύνθεσης και της συχνότητας των συνεδριάσεων του Τοπικού Συμβουλίου Μνημείων Νοτίου Αιγαίου (Κυκλάδες), δγ) τη σύνθεση του Κεντρικού Αρχαιολογικού Συμβουλίου και του Συμβουλίου Μουσείων, δδ) την εισαγωγή στην Ελλάδα, πολιτιστικών αγαθών κατά παράβαση του Κανονισμού (ΕΕ) 2019/880 του Ευρωπαϊκού Κοινοβουλίου και του Συμβουλίου, της 17ης Απριλίου 2019, σχετικά με την είσοδο και την εισαγωγή πολιτιστικών αγαθών (L151), δε) τον ορισμό ενός εισαγγελέα στην Εισαγγελία Πλημμελειοδικών Θεσσαλονίκης ως καθ’ ύλην αρμόδιου για την προστασία των πολιτιστικών αγαθών και δστ) την πρόβλεψη ανάλογης εφαρμογής των άρθρων 218 και 254 του Κώδικα Ποινικής Δικονομίας (ν. 4620/2019, Α’ 96) για τα κακουργήματα του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς και ε) τα ζητήματα της διαδικασίας πρόσληψης προσωπικού μέσω του Μητρώου Προσωπικού Αρχαιολογικών Εργασιών, καθώς και την έναρξη λειτουργίας αυτού από την 1η.1.2024.
ΚΕΦΑΛΑΙΟ Α’
ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΩΝ ΑΡΝΗΤΙΚΩΝ ΣΥΝΕΠΕΙΩΝ ΤΗΣ ΠΑΝΔΗΜΙΑΣ ΣΤΟΝ ΠΟΛΙΤΙΣΜΟ
Άρθρο 63
Παράταση της διάρκειας ισχύος των εισιτηρίων για την επίσκεψη μνημείων, αρχαιολογικών χώρων, ιστορικών τόπων και μουσείων
Η διάρκεια ισχύος των μεμονωμένων και ενιαίων εισιτηρίων για την επίσκεψη μνημείων, αρχαιολογικών χώρων, ιστορικών τόπων και μουσείων που εκδόθηκαν από την 1η.3.2020 και δεν χρησιμοποιήθηκαν μέχρι και την 22α.3.2021 παρατείνεται χρονικά έως και την 31η.3.2023, χωρίς επαύξηση του ποσού αγοράς αυτών, σύμφωνα με τους όρους της απόφασης του άρθρου 79.
Άρθρο 64
Απαλλαγή ποσοστού από τα τέλη εκδηλώσεων σε μνημεία, αρχαιολογικούς χώρους, ιστορικούς τόπους και μουσεία - Απαλλαγή ποσοστού επί των εισιτηρίων του Μουσείου Ακρόπολης
1. Εκδηλώσεις που πραγματοποίησαν φυσικά πρόσωπα, ιδιωτικοί φορείς με οποιαδήποτε νομική μορφή, δημοτικά περιφερειακά θέατρα και δημοτικές κοινωφελείς επιχειρήσεις σε μνημεία, αρχαιολογικούς χώρους, ιστορικούς τόπους και μουσεία, από την 1η.3.2021 έως και την 31η.10.2021, απαλλάσσονται από την καταβολή τελών υπέρ του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) κατά ποσοστό πενήντα τοις εκατό (50%).
2. Το νομικό πρόσωπο δημοσίου δικαίου με την επωνυμία «Μουσείο Ακρόπολης» απαλλάσσεται από την καταβολή, υπέρ του Ο.Δ.Α.Π., ποσοστού τριάντα τοις εκατό (30%) επί των εσόδων των εισιτηρίων για τη χρονική περίοδο από την 1η.4.2020 έως και την 31η.10.2021.
ΚΕΦΑΛΑΙΟ Β’
ΡΥΘΜΙΣΕΙΣ ΓΙΑ ΤΟ ΜΟΥΣΕΙΟ ΑΚΡΟΠΟΛΗΣ
Άρθρο 65
Σκοποί και τρόποι εκπλήρωσης των σκοπών του Μουσείου Ακρόπολης - Τροποποίηση άρθρου 2 ν. 3711/2008
Στο άρθρο 2 του ν. 3711/2008 (Α’ 224), περί των σκοπών του νομικού προσώπου δημοσίου δικαίου με την επωνυμία «Μουσείο Ακρόπολης», επέρχονται οι ακόλουθες τροποποιήσεις:
α) το τέταρτο εδάφιο της παρ. 1 τροποποιείται, ώστε να αναφέρεται σε άτομα με αναπηρία, και όχι σε άτομα με ειδικές ανάγκες, β) στην παρ. 2, βα) οι περ. α), ιβ) και ιδ) αντικαθίστανται, ββ) προστίθενται περ. ιστ), ιζ), ιη), ιθ), κ) και κα), και το άρθρο 2 διαμορφώνεται ως εξής:
«Άρθρο 2
Σκοπός
1. Σκοπός του Μουσείου είναι η συγκέντρωση, προστασία, μελέτη, ανάδειξη και προβολή των μνημείων του Ιερού Βράχου της Ακρόπολης σε εθνικό και διεθνές επίπεδο. Τα κινητά αρχαία μνημεία και τα αρχιτεκτονικά και λοιπά μέλη των μνημείων του Ιερού Βράχου της Ακρόπολης που έχουν αποσπαστεί ή θα αποσπαστούν στο μέλλον, στεγάζονται στο κτίριο του Μουσείου για φύλαξη, προστασία, συντήρηση, τεκμηρίωση, έρευνα, μελέτη, δημοσίευση, έκθεση και παρουσίαση στο ελληνικό και διεθνές κοινό. Το Μουσείο φροντίζει να γίνουν προσιτοί οι παγκόσμιας σημασίας αρχαιολογικοί θησαυροί του στους επισκέπτες του, τους ειδικούς επιστήμονες και κάθε ενδιαφερόμενο και συμβάλλει στην προώθηση της ιστορικής και αρχαιολογικής γνώσης, στην αισθητική καλλιέργεια, τη δημιουργική σκέψη και εν γένει τη σύγχρονη αντίληψη περί κλασσικής παιδείας. Το Μουσείο λαμβάνει τα ενδεδειγμένα μέτρα για τη διευκόλυνση της πρόσβασης στα πολιτιστικά αγαθά του σε άτομα με αναπηρία, φροντίζει για την ανάπτυξη εκπαιδευτικών προγραμμάτων και νεωτερικών παιδευτικών λειτουργιών, για την εφαρμογή συστημάτων ψηφιακής τεχνολογίας προς ενημέρωση του κοινού και για την ανάδειξη του διεθνούς χαρακτήρα του, σε συνεργασία με άλλα μουσεία του κόσμου.
2. Ο σκοπός του Μουσείου εκπληρώνεται ιδίως με:
α) τη φύλαξη, συντήρηση, έκθεση και προβολή των συλλογών του, σύμφωνα με τις σύγχρονες μουσειολογικές, μουσειογραφικές, περιβαλλοντικές και ενεργειακές προδιαγραφές, καθώς και τα σύγχρονα και προσήκοντα μέτρα ασφάλειας,
β) την αρχειοθέτηση και τεκμηρίωση των συλλογών με τη χρήση των σύγχρονων ηλεκτρονικών μέσων, τη σύνταξη καταλόγων των έργων και τη δημοσίευση επιστημονικών μελετών που συμβάλλουν στην προώθηση της έρευνας και την ανάπτυξη της επιστήμης της Ιστορίας της Τέχνης,
γ) τη συγκρότηση συλλογής κινητών μνημείων, έργων ζωγραφικής, γλυπτικής και αντικειμένων τέχνης, χαρακτικής, νέων μορφών τέχνης και σπάνιων καλλιτεχνικών εκδόσεων, είτε με αγορές είτε με δωρεές και κληροδοτήματα,
δ) την έκθεση, σε μόνιμη βάση, των συλλογών, σύμφωνα με σύγχρονες επιστημονικές μεθόδους,
ε) τη διοργάνωση περιοδικών εκθέσεων, αυτοτελώς ή σε συνεργασία με άλλα Μουσεία ή παρεμφερείς έγκυρους πολιτιστικούς ή επιστημονικούς οργανισμούς,
στ) την εκπόνηση εκπαιδευτικών προγραμμάτων και τη δημιουργία καλλιτεχνικών εργαστηρίων, την πραγματοποίηση ξεναγήσεων και σεμιναρίων, καθώς και την παραγωγή κάθε είδους εντύπων και ηλεκτρονικών εκδόσεων για το κοινό,
ζ) τη συμμετοχή σε κάθε είδους ερευνητικά και εκπαιδευτικά προγράμματα, μεμονωμένα ή και από κοινού με ελληνικά και διεθνή ακαδημαϊκά ιδρύματα και οργανισμούς που σχετίζονται με τους τομείς δραστηριοποίησης του Μουσείου, καθώς και την προώθηση και την προαγωγή της επιστήμης της αρχαιολογίας, ιδίως στους τομείς της μελέτης και συντήρησης,
η) τη δημιουργία εθνικής βάσης δεδομένων σε ψηφιακή μορφή για τη συγκέντρωση, καταγραφή και μελέτη των αρχαιολογικών δεδομένων της προϊστορικής και κλασικής αρχαιολογίας, τη διασύνδεση της με διεθνή πανεπιστημιακά ιδρύματα, καθώς και την ανταλλαγή στοιχείων και ερευνητικών πορισμάτων,
θ) τη δημιουργία προτύπων εργαστηρίων συντήρησης και επιστημονικής μελέτης αρχαιολογικών ευρημάτων και έργων τέχνης, με απόκτηση, χρήση και αξιοποίηση τεχνολογικού εξοπλισμού και μεθόδων υψηλής τεχνολογίας, την παραγωγή εκμαγείων, την έκδοση φωτογραφιών, δελτίων, διαφανειών, αντιγράφων με κάθε μορφή και σε κάθε υλικό φορέα αρχαίων αντικειμένων των συλλογών του και εκθεμάτων του από το ίδιο το Μουσείο,
ι) τη διοργάνωση διαλέξεων, συνεδρίων, προβολών, παραστάσεων, συναυλιών και άλλων αφιερωμάτων καλλιτεχνικού και διεπιστημονικού χαρακτήρα, για την υποστήριξη των εκθέσεων ή άλλων συναφών προς το σκοπό του θεμάτων,
ια) τη χρήση σύγχρονων τεχνολογικών μέσων, συμπεριλαμβανομένου του διαδικτύου, καθώς και την ανάπτυξη και εμπλουτισμό κατάλληλου ιστοχώρου με διαδραστικό περιεχόμενο που απευθύνεται στο παγκόσμιο κοινό,
ιβ) την ίδρυση, με προεδρικό διάταγμα που εκδίδεται μετά από πρόταση των Υπουργών Πολιτισμού και Αθλητισμού, Οικονομικών και Εσωτερικών, κατόπιν γνώμης του Συμβουλίου Μουσείων μετά από εισήγηση του Διοικητικού Συμβουλίου του Μουσείου, παραρτημάτων, στο εσωτερικό και το εξωτερικό, τα οποία πληρούν τις επιστημονικές, καλλιτεχνικές, τεχνικές και φυλακτικές μουσειακές προδιαγραφές για την καλή και ασφαλή λειτουργία τους και τα οποία διοικούνται, λειτουργούν και εποπτεύονται σύμφωνα με τις προβλέψεις της κοινής απόφασης ίδρυσής τους,
ιγ) τη συμμετοχή σε ευρωπαϊκά και διεθνή προγράμματα,
ιδ) την ενθάρρυνση δημιουργίας φορέων Φίλων του Μουσείου, με ή χωρίς νομική προσωπικότητα, στο εσωτερικό και διεθνώς,
ιε) την παροχή συνδρομής προς το Υπουργείο Πολιτισμού και Αθλητισμού για τη διεκδίκηση και επιστροφή των Μαρμάρων του Παρθενώνα,
ιστ) τη συμμετοχή, φιλοξενία, υποδοχή και διοργάνωση διαλέξεων, ημερίδων, συνεδρίων, σεμιναρίων, προβολών, παραστάσεων, συναυλιών, εκδηλώσεων πολιτιστικού, καλλιτεχνικού και διεπιστημονικού χαρακτήρα και άλλων δράσεων προσβάσιμων σε άτομα με αναπηρία, καθώς και την πραγματοποίηση ξεναγήσεων και σεμιναρίων προσβάσιμων σε άτομα με αναπηρία, που εκπληρώνουν την επιστημονική και παιδευτική αποστολή του, την επικοινωνιακή του διάσταση και την ανάπτυξη και ενίσχυση των δεσμών του με την κοινωνία,
ιζ) την προβολή των συλλογών και των δράσεων του Μουσείου, καθώς και την προσέλκυση ατόμων και κοινωνικών οµάδων, μέσω, ιδίως, των παραστατικών τεχνών, της εξυπηρέτησης και διάδρασης του κοινού, της επιμόρφωσης του προσωπικού, της δημιουργίας χώρων άνετης περιήγησης και παρατήρησης των εκθεμάτων, χώρων πραγματοποίησης των εκδηλώσεων, χώρων ανάπαυσης και βιβλιοθηκών, του εφοδιασμού του κοινού με ενημερωτικό υλικό για τις συλλογές και τις δράσεις του, της τοποθέτησης ενημερωτικών σημάνσεων και της παροχής πρόσβασης στις συλλογές και δράσεις του προς τους επισκέπτες, τους ειδικούς επιστήμονες και κάθε ενδιαφερόμενο, λαμβάνοντας μέριμνα για τα άτομα με αναπηρία,
ιη) την εκπόνηση, υλοποίηση, ανάπτυξη και παρουσίαση εκπαιδευτικών προγραμμάτων, λειτουργιών και δράσεων, αυτοτελώς ή σε συνεργασία με άλλα μουσεία, πολιτιστικά ιδρύματα και φορείς στο εσωτερικό και διεθνώς για το γενικό κοινό και για ειδικές εκπαιδευτικές, επιστημονικές, επαγγελματικές και άλλες κοινωνικές ομάδες,
ιθ) τη σύναψη μνημονίων διεθνών συνεργασιών με τη συμμετοχή ή την έγκριση του Υπουργείου Πολιτισμού και Αθλητισμού,
κ) τη σύναψη προγραμματικών συμβάσεων του άρθρου 100 του ν. 3852/2010 (Α’ 87) και μνημονίων συνεργασίας για την επίτευξη των σκοπών του, και
κα) την ενθάρρυνση και δημιουργική αξιοποίηση της προσφοράς εθελοντικής εργασίας στο πλαίσιο των δράσεων του Μουσείου.».
Άρθρο 66
Πραγματοποίηση πολιτιστικών εκδηλώσεων στο Μουσείο Ακρόπολης εκτός του προκαθορισμένου ωραρίου λειτουργίας - Επίδομα διαχειριστή εσόδων - Τροποποίηση άρθρου 4 ν. 3711/2008
Στο άρθρο 4 του ν. 3711/2008 (Α’ 224), περί των πόρων και άλλων διαχειριστικών θεμάτων του νομικού προσώπου δημοσίου δικαίου με την επωνυμία «Μουσείο Ακρόπολης», επέρχονται οι ακόλουθες τροποποιήσεις:
α) ο τίτλος βελτιώνεται νομοτεχνικά, ώστε να αναφέρεται και στις εξουσιοδοτικές διατάξεις που περιέχονται στο συγκεκριμένο άρθρο, και διαμορφώνεται ως εξής:
«Άρθρο 4
Πόροι - Διαχειριστικά θέματα - Εξουσιοδοτικές διατάξεις»,
και
β) προστίθενται παρ. 4 και 5 ως εξής:
«4. Για την πραγματοποίηση πολιτιστικών εκδηλώσεων και ομαδικών επισκέψεων στο Μουσείο εκτός του προκαθορισμένου ωραρίου λειτουργίας του, προκαταβάλλεται προς το Μουσείο από τους ενδιαφερόμενους διοργανωτές ποσό για την κάλυψη των απαιτούμενων λειτουργικών δαπανών, καθώς και ποσό για την αποζημίωση του απαιτούμενου να απασχοληθεί προσωπικού, το ύψος των οποίων καθορίζεται με απόφαση του Διοικητικού Συμβουλίου (Δ.Σ.) του Μουσείου, η οποία εκδίδεται μετά από εισήγηση του προϊσταμένου της Γενικής Διεύθυνσης του Μουσείου. Με κοινή απόφαση των Υπουργών Πολιτισμού και Αθλητισμού και Οικονομικών, η οποία εκδίδεται μετά από εισήγηση του Δ.Σ. του Μουσείου, καθορίζονται τα κριτήρια και οι συντελεστές για τον καθορισμό του ύψους των ποσών του πρώτου εδαφίου, το περιεχόμενο των λειτουργικών δαπανών και προσφερόμενων υπηρεσιών και κάθε άλλο σχετικό θέμα.
5. Στους υπαλλήλους του Μουσείου που ασκούν χρέη διαχειριστή εσόδων καταβάλλεται από τους πόρους του Μουσείου επίδομα ύψους εκατό (100) ευρώ μηνιαίως. Με κοινή απόφαση των Υπουργών Πολιτισμού και Αθλητισμού και Οικονομικών, καθορίζονται οι όροι, οι προϋποθέσεις και η διαδικασία καταβολής του επιδόματος του πρώτου εδαφίου.».
Άρθρο 67
Αρμοδιότητες του Διοικητικού Συμβουλίου του Μουσείου Ακρόπολης - Διαδικασία επιλογής και πρόσληψης δικηγόρων - Τροποποίηση παρ. 1 άρθρου 8 ν. 3711/2008
Στην παρ. 1 του άρθρου 8 του ν. 3711/2008 (Α’ 224), περί των αρμοδιοτήτων του Διοικητικού Συμβουλίου (Δ.Σ.) του νομικού προσώπου δημοσίου δικαίου με την επωνυμία «Μουσείο Ακρόπολης», επέρχονται οι ακόλουθες τροποποιήσεις: α) στην περ. β) οι λέξεις «σε δεύτερο βαθμό» αντικαθίστανται από τη φράση «, σύμφωνα με τον Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26)», β) το τελευταίο εδάφιο αντικαθίσταται και η παρ. 1 του άρθρου 8 διαμορφώνεται ως εξής:
«1. Το Δ.Σ. είναι αρμόδιο για τη υλοποίηση της πολιτικής του Μουσείου, στο πλαίσιο της κείμενης νομοθεσίας, του οργανισμού του και της πολιτικής που χαράσσεται από το Υπουργείο Πολιτισμού και Αθλητισμού, η συνομολόγηση, υπογραφή και εκτέλεση, με τους όρους και προϋποθέσεις που προβλέπονται στην κείμενη νομοθεσία, κάθε σύμβασης απαραίτητης για σύσταση δικαιωμάτων ή υποχρεώσεων του Μουσείου, η αποδοχή δωρεών, εισφορών ή χορηγιών, η σύναψη δανείων, η ρύθμιση των θεμάτων του προσωπικού του Μουσείου, η κατάρτιση του ετήσιου προϋπολογισμού, η σύνταξη της ετήσιας έκθεσης και του ισολογισμού και η διενέργεια στο τέλος κάθε διαχειριστικής χρήσης ελέγχου του έργου όλων των οργάνων διοίκησης του Μουσείου και του απολογισμού του έργου του προϊσταμένου της Γενικής Διεύθυνσης του Μουσείου.
Ειδικότερα το Δ.Σ., μετά από εισήγηση του προϊσταμένου της Γενικής Διεύθυνσης του Μουσείου ή και των καθ’ ύλην προϊσταμένων των διευθύνσεων του Μουσείου:
α) αποφασίζει για τις προμήθειες, τις συμβάσεις, τις δαπάνες και τη διάθεση των πόρων του Μουσείου,
β) αποφασίζει για την υπηρεσιακή κατάσταση του προσωπικού του Μουσείου και ασκεί την πειθαρχική εξουσία, σύμφωνα με τον Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26),
γ) αποφασίζει για την αποδοχή δωρεών, χορηγιών, κληρονομιών, κληροδοσιών και κάθε είδους τακτικών ή έκτακτων εισφορών,
δ) εισηγείται στον Υπουργό Πολιτισμού και Αθλητισμού για κάθε θέμα της αρμοδιότητάς του, που αφορά το Μουσείο,
ε) στο τέλος κάθε έτους υποβάλλει στον Υπουργό Πολιτισμού και Αθλητισμού απολογισμό, ισολογισμό και έκθεση πεπραγμένων. Ο Υπουργός Πολιτισμού και Αθλητισμού μπορεί να ζητήσει τον έλεγχο της νομιμότητας της διαχείρισης κάθε χρήσης από ορκωτούς ελεγκτές,
στ) αποφασίζει για τη συγκρότηση μόνιμων και έκτακτων επιτροπών και ομάδων εργασίας, για την εξέταση και έρευνα επί θεμάτων ειδικού ενδιαφέροντος, που σχετίζονται με το σκοπό του Μουσείου και τη δράση του. Στις επιτροπές και ομάδες εργασίας μπορούν να συμμετέχουν και πρόσωπα που δεν είναι μέλη του Δ.Σ. ή δεν ανήκουν στο προσωπικό του Μουσείου. Το έργο των έκτακτων επιτροπών ή ομάδων εργασίας εποπτεύεται από μέλη του Δ.Σ. ή από τον προϊστάμενο της Γενικής Διεύθυνσης του Μουσείου. Οι εισηγήσεις και γνωμοδοτήσεις των επιτροπών και ομάδων εργασίας υποβάλλονται στα αρμόδια όργανα του Μουσείου και το Δ.Σ. αποφασίζει για την τυχόν δημόσια ανακοίνωση των συμπερασμάτων και
ζ) εγκρίνει την απόφαση του προϊσταμένου της Γενικής Διεύθυνσης του Μουσείου για τη σύναψη συμβάσεων ανεξάρτητων υπηρεσιών με φυσικά πρόσωπα. Η επιλογή και η πρόσληψη νομικών συμβούλων και δικηγόρων γίνονται με απόφαση του Δ.Σ. του Μουσείου, σύμφωνα με τον Κώδικα Δικηγόρων (ν. 4194/2013, Α’ 208) και κατά τη διαδικασία του άρθρου 43 του ίδιου Κώδικα.».
Άρθρο 68
Ανανέωση της θητείας του προϊσταμένου της Γενικής Διεύθυνσης του Μουσείου Ακρόπολης - Τροποποίηση παρ. 1 άρθρου 9 ν. 3711/2008
Στην παρ. 1 του άρθρου 9 του ν. 3711/2008 (Α’ 224), περί του προϊσταμένου της Γενικής Διεύθυνσης του νομικού προσώπου δημοσίου δικαίου με την επωνυμία «Μουσείο Ακρόπολης», επέρχονται οι ακόλουθες τροποποιήσεις: α) το δεύτερο εδάφιο τροποποιείται, ώστε η θητεία του προϊσταμένου της Γενικής Διεύθυνσης του μουσείου να δύναται να ανανεωθεί για επιπλέον δύο (2) θητείες τριετούς διάρκειας έκαστη, β) προστίθεται τρίτο εδάφιο, και η παρ. 1 του άρθρου 9 διαμορφώνεται ως εξής:
«1. Συνιστάται θέση προϊσταμένου της Γενικής Διεύθυνσης του Μουσείου. Η θητεία του είναι τριετής και μπορεί να ανανεωθεί για επιπλέον δύο (2) θητείες τριετούς διάρκειας έκαστη. Για την επίδοση του Μουσείου στην επίτευξη των ειδικότερων στόχων που τίθενται με τα σχέδια της περ. ιε) της παρ. 2 του άρθρου 10, συντάσσεται έκθεση από το Διοικητικό Συμβούλιο (Δ.Σ.), η οποία συνεκτιμάται για την ανανέωση της θητείας του Προϊσταμένου της Γενικής Διεύθυνσης.».
Άρθρο 69
Αρμοδιότητες του προϊσταμένου της Γενικής Διεύθυνσης του Μουσείου Ακρόπολης - Τροποποίηση παρ. 1 και 2 άρθρου 10 ν. 3711/2008
Στο άρθρο 10 του ν. 3711/2008 (Α’ 224), περί των αρμοδιοτήτων του προϊσταμένου της Γενικής Διεύθυνσης του νομικού προσώπου δημοσίου δικαίου με την επωνυμία «Μουσείο Ακρόπολης», επέρχονται οι ακόλουθες τροποποιήσεις:
α) η περ. δ) του δεύτερου εδαφίου της παρ. 1 τροποποιείται, ώστε ο προϊστάμενος της Γενικής Διεύθυνσης του Μουσείου Ακρόπολης να είναι αρμόδιος για την υποβολή προτάσεων οργανωτικού και επιχειρησιακού χαρακτήρα προς έγκριση από το Διοικητικό Συμβούλιο (Δ.Σ.) του Μουσείου Ακρόπολης και η παρ. 1 διαμορφώνεται ως εξής:
«1. Ο προϊστάμενος της Γενικής Διεύθυνσης εποπτεύει και συντονίζει τη λειτουργία των υπηρεσιών του Μουσείου και είναι υπεύθυνος έναντι του Δ.Σ. για την εύρυθμη λειτουργία του. Ειδικότερα είναι αρμόδιος για:
α) τον προγραμματισμό δραστηριοτήτων, την οργάνωση της λειτουργίας των υπηρεσιών και τη σύγκληση τακτικών συσκέψεων με τους αρμόδιους προϊσταμένους για την εύρυθμη λειτουργία του Μουσείου,
β) την προώθηση της συνεργασίας μεταξύ των υπηρεσιών, για την καλύτερη λειτουργία τους,
γ) την αξιολόγηση του έργου των υπηρεσιών και την υποβολή σχετικών εκθέσεων στο Δ.Σ. και
δ) την προετοιμασία και εισήγηση των θεμάτων και την υποβολή προτάσεων οργανωτικού και επιχειρησιακού χαρακτήρα προς έγκριση από το Δ.Σ..»
και
β) στην παρ. 2: βα) στην περ. ι) οι λέξεις «σε πρώτο βαθμό» διαγράφονται, ββ) μετά από τη λέξη «Μουσείου» προστίθεται η φράση «, σύμφωνα με τον Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26)» και βγ) προστίθενται περ. ιγ), ιδ), ιε), ιστ) και ιζ) και η παρ. 2 διαμορφώνεται ως εξής:
«2. Ο προϊστάμενος της Γενικής Διεύθυνσης ασκεί επίσης τις εξής αρμοδιότητες:
α) εξειδικεύει και εφαρμόζει την πολιτική του Μουσείου με βάση τις γενικές κατευθύνσεις του Δ.Σ.,
β) επιβλέπει την εκτέλεση των αποφάσεων του Δ.Σ. και του Οργανισμού,
γ) σχεδιάζει τα επιστημονικά και διοικητικά προγράμματα, σύμφωνα με τον σκοπό και την πολιτική του Μουσείου και μεριμνά για την πραγματοποίησή τους,
δ) εισηγείται στο Δ.Σ. κάθε θέμα σχετικό με το προσωπικό του Μουσείου,
ε) εκτελεί τις λειτουργικές δαπάνες στο πλαίσιο του εγκεκριμένου από το Δ.Σ, ετήσιου προϋπολογισμού,
στ) ενημερώνει το Δ.Σ. για όλα τα θέματα της αρμοδιότητάς του και συντάσσει και υποβάλλει στο Δ.Σ. σχέδιο προϋπολογισμού και ισολογισμού,
ζ) εισηγείται στο Δ.Σ. τον εμπλουτισμό των συλλογών με αγορές, καθώς και την αποδοχή δωρεών, κληρονομιών, κληροδοσιών,
η) αποδέχεται δωρεές, εισφορές ή χορηγίες μέχρι του ποσού των τριάντα χιλιάδων ευρώ,
θ) συνάπτει συμβάσεις για λογαριασμό του Μουσείου μέχρι του ποσού που ορίζεται με απόφαση του Δ.Σ.,
ι) ασκεί πειθαρχική εξουσία στο προσωπικό του Μουσείου, σύμφωνα με τον Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26),
ια) ασκεί κάθε άλλη αρμοδιότητα που του ανατίθεται από το Δ.Σ.,
ιβ) εισηγείται στο Δ.Σ. την εκχώρηση επί μέρους αρμοδιοτήτων του στους προϊσταμένους Διευθύνσεων, Γραφείων ή Τμημάτων του Μουσείου,
ιγ) σχεδιάζει και υποβάλλει προς έγκριση από το Δ.Σ. επιστημονικά προγράμματα και προτάσεις για τη διοργάνωση εκθέσεων και εκδηλώσεων, σύμφωνα με τον σκοπό και την πολιτική του Μουσείου και σε συνεργασία με τις Διευθύνσεις του Μουσείου,
ιδ) εισηγείται προς έγκριση από το Δ.Σ. προγράμματα επιδοτήσεων, χρηματοδοτήσεων και άλλους τρόπους και μέσα προώθησης της οικονομικής ανάπτυξης του Μουσείου,
ιε) συντάσσει και υποβάλλει προς έγκριση από το Δ.Σ. τριετές σχέδιο δράσης του Μουσείου, καθώς και επιχειρησιακό σχέδιο του επόμενου έτους, το αργότερο εντός του Νοεμβρίου κάθε έτους,
ιστ) εποπτεύει και συντονίζει τη λειτουργία των υπηρεσιών του Μουσείου και τη βελτίωση του τρόπου λειτουργίας τους, με την υποβολή προτάσεων οργανωτικού και επιχειρησιακού χαρακτήρα προς έγκριση από το Δ.Σ.,
ιζ) μεριμνά για την καταχώριση στο Εθνικό Αρχείο Μνημείων των αντικειμένων των συλλογών του Μουσείου και για την ενημέρωση της αρμόδιας υπηρεσίας του Υπουργείου Πολιτισμού και Αθλητισμού για κάθε μεταβολή του αριθμού και της κατάστασης αυτών, σύμφωνα με τις παρ. 8 και 9 του άρθρου 45 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), αντίστοιχα.».
ΚΕΦΑΛΑΙΟ Γ’
ΠΡΟΣΘΗΚΕΣ -ΤΡΟΠΟΠΟΙΗΣΕΙΣ ΣΤΟΝ ΚΩΔΙΚΑ ΝΟΜΟΘΕΣΙΑΣ ΓΙΑ ΤΗΝ ΠΡΟΣΤΑΣΙΑ ΤΩΝ ΑΡΧΑΙΟΤΗΤΩΝ ΚΑΙ ΕΝ ΓΕΝΕΙ ΤΗΣ ΠΟΛΙΤΙΣΤΙΚΗΣ ΚΛΗΡΟΝΟΜΙΑΣ
Άρθρο 70
Αρμόδιο όργανο για την κήρυξη απαλλοτριώσεων - Αντικατάσταση παρ. 1 άρθρου 18 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Η παρ. 1 του άρθρου 18 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), περί απαλλοτριώσεων, αντικαθίσταται ως εξής:
«1. Το Δημόσιο μπορεί να προβαίνει είτε στην ολική ή τη μερική απαλλοτρίωση είτε στην απευθείας εξαγορά μνημείου ή οποιουδήποτε ακινήτου μέσα στο οποίο υπάρχουν μνημεία, καθώς και παρακείμενων ακινήτων ή μνημείων, εάν αυτό κρίνεται απαραίτητο για την προστασία των μνημείων. Η απαλλοτρίωση του πρώτου εδαφίου κηρύσσεται με απόφαση του Υπουργού Πολιτισμού και Αθλητισμού, ύστερα από γνώμη του Συμβουλίου, ή με κοινή απόφαση των Υπουργών Πολιτισμού και Αθλητισμού και Οικονομικών, ύστερα από γνώμη του Συμβουλίου, σύμφωνα με τις περ. α’ και γ’ της παρ. 1 του άρθρου 1 του Κώδικα Αναγκαστικών Απαλλοτριώσεων Ακινήτων (ν. 2882/2001, Α’ 17), αντίστοιχα.».
Άρθρο 71
Αρμόδια κεντρική αρχή για την εφαρμογή των άρθρων 34Α έως 34Θ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς - Τροποποίηση άρθρου 34Γ Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Στο εισαγωγικό εδάφιο του άρθρου 34Γ του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), περί της αρμόδιας κεντρικής αρχής για την επιστροφή πολιτιστικών αγαθών, μετά από τη λέξη «Διεύθυνσης» διαγράφονται οι λέξεις «Διαχείρισης Εθνικού Αρχείου Μνημείων», καθώς και το σημείο στίξης «,» μετά από τη λέξη «Μνημείων», και το άρθρο 34Γ διαμορφώνεται ως εξής:
«Άρθρο 34Γ
Αρμόδια κεντρική αρχή
(άρθρα 4 εδάφιο πρώτο, 5 περ. 1 έως 6, 17 παρ. 1 της Οδηγίας 2014/60/ΕΕ)
Αρμόδια κεντρική αρχή του Ελληνικού Κράτους για την εφαρμογή των άρθρων 34Α έως 34Θ ορίζεται το Τμήμα Τεκμηρίωσης και Προστασίας Πολιτιστικών Αγαθών της Διεύθυνσης Τεκμηρίωσης και Προστασίας Πολιτιστικών Αγαθών του Υπουργείου Πολιτισμού και Αθλητισμού, το οποίο έχει τις εξής αρμοδιότητες:
α) Αναζητά, μετά από αίτηση κράτους μέλους, συγκεκριμένο πολιτιστικό αγαθό που έχει απομακρυνθεί παράνομα από το έδαφός του, καθώς επίσης την ταυτότητα του νομέα ή του κατόχου του. Η αίτηση αυτή πρέπει να περιλαμβάνει κάθε πληροφορία χρήσιμη προς διευκόλυνση της έρευνας σχετικά, ιδίως, με το πού βρίσκεται πράγματι ή εικάζεται ότι βρίσκεται το πολιτιστικό αγαθό.
β) Απευθύνει κοινοποίηση στα ενδιαφερόμενα κράτη μέλη σε περίπτωση ανακάλυψης πολιτιστικού αγαθού στην Ελληνική Επικράτεια, εάν ευλόγως μπορεί να συναχθεί ότι το εν λόγω αγαθό απομακρύνθηκε παράνομα από το έδαφος άλλου κράτους μέλους.
γ) Διευκολύνει τις αρμόδιες αρχές του αιτούντος κράτους μέλους να εξακριβώσουν αν το εν λόγω αγαθό αποτελεί πολιτιστικό αγαθό. Εάν η εξακρίβωση δεν γίνει μέσα σε προθεσμία έξι (6) μηνών από την κοινοποίηση στο ενδιαφερόμενο κράτος μέλος, που προβλέπεται στην παρ. 2, δεν εφαρμόζονται οι παρ. 4 και 5.
δ) Λαμβάνει, αν χρειαστεί, και σε συνεργασία με το ενδιαφερόμενο κράτος μέλος, τα αναγκαία μέτρα για την υλική συντήρηση του πολιτιστικού αγαθού.
ε) Εμποδίζει με την λήψη ασφαλιστικών μέτρων, κάθε πράξη με την οποία το πολιτιστικό αγαθό μπορεί να διαφύγει από τη διαδικασία επιστροφής.
στ) Μεσολαβεί μεταξύ του νομέα ή του κατόχου και του αιτούντος κράτους μέλους για την επιστροφή του πολιτιστικού αγαθού. Για τον σκοπό αυτόν μπορεί, με την επιφύλαξη του άρθρου 34Δ, να υποβληθεί η αίτηση στην κρίση διαιτητικής επιτροπής, εφόσον το αιτούν κράτος μέλος και ο νομέας ή ο κάτοχος δώσουν ρητή συγκατάθεση. Η Επιτροπή αποτελείται από τον νομικό σύμβουλο του Υπουργείου Πολιτισμού και Αθλητισμού ή άλλον νομικό σύμβουλο, υποδεικνυόμενο από τον Πρόεδρο του Νομικού Συμβουλίου του Κράτους ως πρόεδρο και από δύο διαιτητές, εκ των οποίων ο ένας υποδεικνύεται από το αιτούν κράτος μέλος, και ο άλλος από τον νομέα ή κάτοχο και αποφασίζει, σύμφωνα με τις περί διαιτησίας διατάξεις του Κώδικα Πολιτικής Δικονομίας, όπως ισχύουν. Τα έξοδα της διαιτησίας και η αμοιβή του προέδρου, των διαιτητών και του γραμματέα ορίζονται με απόφαση της Επιτροπής, προκαταβάλλονται δε από το επισπεύδον μέρος και επιβάλλονται εν όλω ή εν μέρει τελικώς στο ηττώμενο μέρος.
ζ) Απευθύνει αίτηση προς τα κράτη μέλη, αναζητώντας συγκεκριμένο πολιτιστικό αγαθό που έχει απομακρυνθεί παράνομα από το ελληνικό έδαφος, καθώς επίσης και την ταυτότητα του νομέα ή του κατόχου του.
η) Διευκολύνει το κράτος μέλος, το οποίο γνωστοποίησε στις ελληνικές αρχές την ύπαρξη στο έδαφός του πολιτιστικού αγαθού, που έχει απομακρυνθεί παράνομα από το ελληνικό έδαφος, να εξακριβώσει, εάν το εν λόγω αγαθό αποτελεί πολιτιστικό αγαθό, που υπάγεται στο πεδίο εφαρμογής του παρόντος νόμου.
θ) Προβαίνει στις απαραίτητες ενέργειες για την άσκηση αγωγής ενώπιον του αρμόδιου δικαστηρίου του κράτους μέλους, στο έδαφος του οποίου βρίσκεται πολιτιστικό αγαθό, που έχει παράνομα απομακρυνθεί από το ελληνικό έδαφος.
ι) Υποβάλλει στην Επιτροπή της Ευρωπαϊκής Ένωσης έως τις 18.12.2020 και στη συνέχεια κάθε πέντε (5) έτη έκθεση σχετικά με την εφαρμογή των άρθρων 34Α-34Θ και της Οδηγίας 2014/60/ΕΕ.».
Άρθρο 72
Σύνθεση των Τοπικών Συμβουλίων Μνημείων - Τροποποίηση άρθρου 49 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Στο άρθρο 49 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), περί των Τοπικών Συμβουλίων Μνημείων, επέρχονται οι ακόλουθες τροποποιήσεις: α) στο πρώτο εδάφιο της παρ. 1, οι λέξεις «διοικητικής περιφέρειας» αντικαθίστανται από τη λέξη «Περιφέρειας», β) στην περ. ε) του πρώτου εδαφίου της παρ. 1, μετά από τη φράση «τον οποίο ορίζει ο Υπουργός Περιβάλλοντος και Ενέργειας» προστίθεται η φράση «ή, αν δηλωθεί αδυναμία ορισμού αναπληρωματικού μέλους, από έναν (1) αρχιτέκτονα υπάλληλο της οικείας Περιφέρειας, τον οποίο ορίζει ο οικείος Περιφερειάρχης», γ) προστίθεται παρ. 1Α, και το άρθρο 49 διαμορφώνεται ως εξής:
«Άρθρο 49
Τοπικά Συμβούλια Μνημείων
1. Με απόφαση του Υπουργού Πολιτισμού και Αθλητισμού, συγκροτούνται Τοπικά Συμβούλια Μνημείων (Τ.Σ.Μ.) στην έδρα κάθε Περιφέρειας και στις νησιωτικές περιοχές, όπου αυτό κρίνεται αναγκαίο. Τα Τοπικά Συμβούλια Μνημείων αποτελούνται από έντεκα (11) μέλη ως εξής:
α) Έναν (1) Πάρεδρο του Νομικού Συμβουλίου του Κράτους, που αναπληρώνεται από άλλον Πάρεδρο, ως Πρόεδρο.
β) Τρεις (3) αρχαιολόγους υπαλλήλους του Υπουργείου Πολιτισμού και Αθλητισμού, που αναπληρώνονται από υπαλλήλους της ίδιας ειδικότητας.
γ) Έναν (1) αρχιτέκτονα υπάλληλο του Υπουργείου Πολιτισμού και Αθλητισμού, που αναπληρώνεται από υπάλληλο της ίδιας ειδικότητας.
δ) Έναν (1) συντηρητή (ΠΕ ή ΤΕ) υπάλληλο του Υπουργείου Πολιτισμού και Αθλητισμού, που αναπληρώνεται από υπάλληλο της ίδιας ειδικότητας.
ε) Έναν (1) αρχιτέκτονα υπάλληλο του Υπουργείου Περιβάλλοντος και Ενέργειας, που αναπληρώνεται από υπάλληλο της ίδιας ειδικότητας, τον οποίο ορίζει ο Υπουργός Περιβάλλοντος και Ενέργειας ή, αν δηλωθεί αδυναμία ορισμού αναπληρωματικού μέλους, από έναν (1) αρχιτέκτονα υπάλληλο της οικείας Περιφέρειας, τον οποίο ορίζει ο οικείος Περιφερειάρχης.
στ) Τρία (3) μέλη Δ.Ε.Π. Ανώτατων Εκπαιδευτικών Ιδρυμάτων ή ερευνητές σε αναγνωρισμένα ερευνητικά κέντρα ή ειδικούς επιστήμονες με πενταετή τουλάχιστον ερευνητική εμπειρία μετά την απόκτηση του διδακτορικού διπλώματος στο πεδίο της αρχαιολογίας, της αρχιτεκτονικής, της εθνολογίας, της λαογραφίας, της κοινωνικής ανθρωπολογίας, της ιστορίας της τέχνης ή άλλο κλάδο που σχετίζεται με την προστασία της πολιτιστικής κληρονομιάς, που αναπληρώνονται από πρόσωπα με τα ίδια προσόντα.
ζ) Έναν (1) εκπρόσωπο της Κεντρικής Ένωσης Δήμων Ελλάδος, που ορίζεται με τον αναπληρωτή του.
Στις περ. β), γ) και δ), ως μέλη των Τοπικών Συμβουλίων Μνημείων, μπορούν να ορίζονται και οι αρμόδιοι για την έκδοση των σχετικών εκτελεστών διοικητικών πράξεων Προϊστάμενοι των Περιφερειακών ή Ειδικών Περιφερειακών Υπηρεσιών του Υπουργείου Πολιτισμού και Αθλητισμού ή οι νόμιμοι αναπληρωτές τους, οι οποίοι σε κάθε περίπτωση επιτρέπεται να εισηγούνται και τα σχετικά θέματα.
1Α. Στη σύνθεση του Τοπικού Συμβουλίου Μνημείων Νοτίου Αιγαίου (Κυκλάδων) μετέχουν επιπλέον ένας (1) αρχιτέκτονας υπάλληλος του Υπουργείου Περιβάλλοντος και Ενέργειας, που αναπληρώνεται από υπάλληλο της ίδιας ειδικότητας, και ένας (1) υπάλληλος της Διεύθυνσης Τεχνικών Υπηρεσιών της Περιφέρειας Νοτίου Αιγαίου, που αναπληρώνεται από υπάλληλο της ίδιας Διεύθυνσης. Ζητήματα οικοδομικών αδειών και πολεοδομικού ενδιαφέροντος συζητούνται και αποφασίζονται απαραιτήτως με την παρουσία των δύο (2) μελών του πρώτου εδαφίου, στις συνεδριάσεις του συμβουλίου του πρώτου εδαφίου και εφόσον απαιτηθεί, και σε ιδιαίτερη συνεδρίαση που συγκαλείται, επιπλέον των τακτικών συνεδριάσεών του, αποκλειστικά για τα ζητήματα αυτά από τον Πρόεδρο άπαξ μηνιαίως.
2. Τα Τ.Σ.Μ. είναι αρμόδια να γνωμοδοτούν για όλα τα ζητήματα που αφορούν σε μνημεία, χώρους και τόπους της περιφέρειάς τους, εκτός από εκείνα που αναφέρονται στην περ. γ) της παρ. 5 του άρθρου 50. Τα Τοπικά Συμβούλια είναι δυνατόν να εξετάζουν εκ νέου, μετά από αίτηση του ενδιαφερομένου, ένα ζήτημα που έχει ήδη κριθεί, μόνο εάν διαπιστώνουν ότι προέκυψαν εκ των υστέρων νέα ουσιώδη στοιχεία.».
Άρθρο 73
Σύνθεση Κεντρικού Αρχαιολογικού Συμβουλίου και Συμβουλίου Μουσείων - Τροποποίηση περ. ε) παρ. 1 άρθρου 50 και παρ. 1 άρθρου 51 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
1. Η περ. ε) της παρ. 1 του άρθρου 50 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), περί του Κεντρικού Αρχαιολογικού Μουσείου, τροποποιείται, με την προσθήκη της φράσης «εν ενεργεία ή επίτιμο Γενικό Διευθυντή ή επίτιμο Διευθυντή», και διαμορφώνεται ως εξής:
«ε) Έναν αρχιτέκτονα υπάλληλο εν ενεργεία ή επίτιμο Γενικό Διευθυντή ή επίτιμο Διευθυντή του Υπουργείου Περιβάλλοντος και Ενέργειας, αναπληρούμενο από υπάλληλο με την ίδια ειδικότητα, οριζόμενο από τον Υπουργό Περιβάλλοντος και Ενέργειας.».
2. Η παρ. 1 του άρθρου 51 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς, περί του Συμβουλίου Μουσείων, αντικαθίσταται ως εξής:
«1. Στο Υπουργείο Πολιτισμού και Αθλητισμού συστήνεται Συμβούλιο Μουσείων που συγκροτείται με απόφαση του Υπουργού Πολιτισμού και Αθλητισμού και αποτελείται από δεκαεννέα (19) τακτικά μέλη ως εξής: α) τον Γενικό Γραμματέα του Υπουργείου Πολιτισμού και Αθλητισμού, ως Πρόεδρο, β) τον Νομικό Σύμβουλο του Κράτους που υπηρετεί στο Γραφείο Νομικού Συμβουλίου του Κράτους στο Υπουργείο Πολιτισμού και Αθλητισμού, ο οποίος αναπληρώνεται από άλλον Νομικό Σύμβουλο ή Πάρεδρο που υπηρετεί στο Γραφείο του Νομικού Συμβουλίου του Κράτους στο Υπουργείο Πολιτισμού και Αθλητισμού, γ) δύο (2) επιστήμονες αρχαιολόγους ή αρχιτέκτονες ή μουσειολόγους ή ιστορικούς τέχνης, κατόχους διδακτορικών διπλωμάτων, υπαλλήλους του Υπουργείου Πολιτισμού και Αθλητισμού ή μέλη Διδακτικού Ερευνητικού Προσωπικού (Δ.Ε.Π.) των Ανώτατων Εκπαιδευτικών Ιδρυμάτων (Α.Ε.Ι.) ή μέλη των Ερευνητικών Ιδρυμάτων, οι οποίοι αναπληρώνονται από πρόσωπα με ανάλογα προσόντα, δ) τον Προϊστάμενο της αρμόδιας υπηρεσίας του Υπουργείου Πολιτισμού και Αθλητισμού, ο οποίος αναπληρώνεται από πρόσωπα με ανάλογα προσόντα, ε) έξι (6) διευθυντές μουσείων, διαφόρων κατηγοριών, από τους οποίους οι δύο (2) τουλάχιστον προέρχονται από τους Γενικούς Διευθυντές των Ν.Π.Δ.Δ. «Εθνικό Αρχαιολογικό Μουσείο», «Αρχαιολογικό Μουσείο Θεσσαλονίκης», «Αρχαιολογικό Μουσείο Ηρακλείου» και ο ένας (1) τουλάχιστον προέρχεται από τους Γενικούς Διευθυντές των Ν.Π.Δ.Δ. «Βυζαντινό και Χριστιανικό Μουσείο» και «Μουσείο Βυζαντινού Πολιτισμού», οι οποίοι αναπληρώνονται από πρόσωπα με τα ίδια προσόντα, στ) δύο (2) πρόσωπα με επιστημονική ειδίκευση ή επαγγελματική εμπειρία σε θέματα οργάνωσης και λειτουργίας μουσείων, τα οποία αναπληρώνονται από πρόσωπα με τα ίδια προσόντα, ζ) έναν (1) εκπρόσωπο του Ελληνικού Τμήματος του Διεθνούς Συμβουλίου Μουσείων («International Council of Museums», ICOM), με τον αναπληρωτή του, η) έναν (1) εκπρόσωπο της Κεντρικής Ένωσης Δήμων Ελλάδος (Κ.Ε.Δ.Ε.), με επιστημονική ειδίκευση ή επαγγελματική εμπειρία σε θέματα οργάνωσης και λειτουργίας μουσείων, με τον αναπληρωτή του, θ) τρεις (3) υπαλλήλους του κλάδου ΠΕ Αρχαιολόγων με βαθμό Α’ και επιστημονική ειδίκευση ή επαγγελματική εμπειρία σε θέματα οργάνωσης και λειτουργίας μουσείων του Υπουργείου Πολιτισμού και Αθλητισμού, με τους αναπληρωτές τους, και ι) έναν (1) Αρχαιολόγο, μέλος Δ.Ε.Π. Πανεπιστημίου της ημεδαπής, με τον αναπληρωτή του. Με την απόφαση συγκρότησης του Συμβουλίου ορίζεται και ο αναπληρωτής του Γενικού Γραμματέα Πολιτισμού του Υπουργείου Πολιτισμού και Αθλητισμού ως Προέδρου του Συμβουλίου. Όταν τον Γενικό Γραμματέα αναπληρώνει άλλο μέλος του Συμβουλίου, στη θέση του ως μέλος καλείται ο αναπληρωτής του μέλους αυτού.».
Άρθρο 74
Εισαγωγή πολιτιστικών αγαθών κατά παράβαση του Κανονισμού (ΕΕ) 2019/880 του Ευρωπαϊκού Κοινοβουλίου και του Συμβουλίου, της 17ης Απριλίου 2019, σχετικά με την είσοδο και την εισαγωγή πολιτιστικών αγαθών - Τροποποίηση άρθρου 64 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Στο άρθρο 64 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), περί της παράνομης εισαγωγής πολιτιστικών αγαθών, επέρχονται οι ακόλουθες τροποποιήσεις: α) το μόνο εδάφιο αριθμείται ως παρ. 1, β) προστίθεται παρ. 2, και το άρθρο 64 διαμορφώνεται ως εξής:
«Άρθρο 64
Παράνομη εισαγωγή πολιτιστικών αγαθών
1. Όποιος εισάγει στην Ελλάδα πολιτιστικά αγαθά κατά την έννοια της από 17 Νοεμβρίου 1980 διεθνούς συμβάσεως των Παρισίων που κυρώθηκε με τον ν. 1103/1980 (Α’ 297), τα οποία έχουν αφαιρεθεί παράνομα από μουσεία ή άλλα παρόμοια ιδρύματα ή θρησκευτικά ή δημόσια μνημεία που βρίσκονται στην επικράτεια άλλων κρατών μερών της ίδιας συμβάσεως και τα οποία αποτελούν αποδεδειγμένα τμήμα της απογραφής των ιδρυμάτων αυτών, τιμωρείται με φυλάκιση τουλάχιστον ενός (1) έτους, αν η πράξη δεν τιμωρείται βαρύτερα με άλλη διάταξη.
2. Όποιος εισάγει στην Ελλάδα πολιτιστικά αγαθά, κατά παραβίαση της παρ. 1 του άρθρου 3 του Κανονισμού (ΕΕ) 2019/880 του Ευρωπαϊκού Κοινοβουλίου και του Συμβουλίου, της 17ης Απριλίου 2019, σχετικά με την είσοδο και την εισαγωγή πολιτιστικών αγαθών (L 151), τιμωρείται με φυλάκιση τουλάχιστον ενός (1) έτους, αν η πράξη δεν τιμωρείται βαρύτερα με άλλη διάταξη.».
Άρθρο 75
Ορισμός Εισαγγελέα Προστασίας Πολιτιστικών αγαθών στην Εισαγγελία Πλημμελειοδικών Θεσσαλονίκης - Τροποποίηση άρθρου 71 Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Στο άρθρο 71 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), περί του Εισαγγελέα Προστασίας Πολιτιστικών Αγαθών, επέρχονται οι ακόλουθες τροποποιήσεις: α) ο τίτλος τροποποιείται, ώστε να αναφέρεται σε Εισαγγελείς, και όχι σε Εισαγγελέα, β) το μόνο εδάφιο αριθμείται ως παρ. 1 και τροποποιείται, ώστε εισαγγελέας, με τον αναπληρωτή του, αρμόδιος για την προστασία των πολιτιστικών αγαθών να ορίζεται βα) σε καθεμία από τις Εισαγγελίες Πλημμελειοδικών Αθηνών και Θεσσαλονίκης, και όχι μόνο στην Εισαγγελία Πλημμελειοδικών Αθηνών, ββ) με αρμοδιότητα τη μέριμνα για την εφαρμογή της νομοθεσίας περί προστασίας των πολιτιστικών αγαθών, γ) προστίθεται παρ. 2, και το άρθρο 71 διαμορφώνεται ως εξής:
«Άρθρο 71
Εισαγγελείς Προστασίας Πολιτιστικών Αγαθών
1. Σε καθεμία από τις Εισαγγελίες Πλημμελειοδικών 1. Σε καθεμία από τις Εισαγγελίες Πλημμελειοδικών Αθηνών και Θεσσαλονίκης ορίζεται από τους Διευθύνοντες αυτών, εισαγγελικός λειτουργός, με τον αναπληρωτή του, αρμόδιος για την προστασία των πολιτιστικών αγαθών, ο οποίος εποπτεύει όλη την προανακριτική διαδικασία, ασκεί την ποινική δίωξη για αδικήματα που προβλέπονται στη νομοθεσία περί προστασίας των πολιτιστικών αγαθών και μεριμνά, εν γένει, για την εφαρμογή των διατάξεων αυτής.
2. Το έργο των αρμόδιων για την προστασία των πολιτιστικών αγαθών Εισαγγελέων ανά την Επικράτεια εποπτεύει και συντονίζει Αντεισαγγελέας του Αρείου Πάγου που ορίζεται προς τούτο από τον Εισαγγελέα του Αρείου Πάγου.».
Άρθρο 76
Προστασία μαρτύρων και διενέργεια ειδικών ανακριτικών πράξεων στα εγκλήματα του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς - Προσθήκη άρθρου 72Α στον Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς
Μετά από το άρθρο 72 του Κώδικα νομοθεσίας για την προστασία των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), προστίθεται άρθρο 72Α ως εξής:
«Άρθρο 72Α
Εφαρμογή των άρθρων 218 και 254 του Κώδικα Ποινικής Δικονομίας
Τα άρθρα 218 και 254 του Κώδικα Ποινικής Δικονομίας (ν. 4620/2019, Α’ 96, Κ.Π.Δ.), περί προστασίας μαρτύρων και περί ειδικών ανακριτικών πράξεων, αντίστοιχα, εφαρμόζονται ανάλογα στα κακουργήματα που προβλέπονται στο Τμήμα ΙΧ του παρόντος, ακόμα και αν αυτά δεν τελούνται στο πλαίσιο εγκληματικής οργάνωσης. Η διενέργεια των ειδικών ανακριτικών πράξεων που προβλέπονται στο άρθρο 254 του Κ.Π.Δ. περιορίζεται στις πράξεις που είναι απολύτως αναγκαίες για τη διακρίβωση των εγκλημάτων αυτών.».
ΚΕΦΑΛΑΙΟ Δ’
ΛΟΙΠΕΣ ΔΙΑΤΑΞΕΙΣ
Άρθρο 77
Παραχώρηση δημοσίου ακινήτου για την επέκταση του Αρχαιολογικού Μουσείου Κιλκίς
1. Για την επέκταση του Αρχαιολογικού Μουσείου Κιλκίς, παραχωρείται, άνευ ανταλλάγματος, στο Υπουργείο Πολιτισμού και Αθλητισμού, η κυριότητα τμήματος του ευρισκόμενου στον Δήμο Κιλκίς της Περιφερειακής Ενότητας Κιλκίς της Περιφέρειας Κεντρικής Μακεδονίας δημόσιου ακινήτου, με ΚΑΕΚ 260353213004 του Ο.Τ. Γ469, μετά του υφιστάμενου κτηρίου, συνολικού εμβαδού 777,11 τ.μ., ιδιοκτησίας του Υπουργείου Αγροτικής Ανάπτυξης και Τροφίμων, όπως αυτό εμφαίνεται στο από Νοεμβρίου 2019 τοπογραφικό διάγραμμα, που επισυνάπτεται στον παρόντα ως Παράρτημα.
2. Για την παραχώρηση της κυριότητας του ακινήτου της παρ. 1, εκδίδεται απόφαση του Υπουργού Αγροτικής Ανάπτυξης και Τροφίμων, στην οποία προσδιορίζεται ο ακριβής σκοπός της παραχώρησης και περιγράφεται το υπό παραχώρηση ακίνητο. Η απόφαση αποτελεί τον τίτλο για την καταχώριση της παραχώρησης του ακινήτου στο αρμόδιο κτηματολογικό γραφείο ή υποθηκοφυλακείο.
Άρθρο 78
Μητρώο Προσωπικού Αρχαιολογικών Εργασιών - Αντικατάσταση άρθρου 344 ν. 4512/2018
Το άρθρο 344 του ν. 4512/2018 (Α’ 5, διόρθωση σφάλματος Α’ 8), περί του Μητρώου Προσωπικού Αρχαιολογικών Εργασιών, αντικαθίσταται ως εξής:
«Άρθρο 344
Μητρώο Προσωπικού Αρχαιολογικών Εργασιών - Εξουσιοδοτική διάταξη
1. Στο Υπουργείο Πολιτισμού και Αθλητισμού τηρείται Μητρώο Προσωπικού Αρχαιολογικών Εργασιών (Μ.Π.Α.Ε.), στο οποίο καταχωρίζονται το επιστημονικό προσωπικό, οι τεχνίτες υψηλής εξειδίκευσης, το ανειδίκευτο εργατοτεχνικό προσωπικό και οι σχεδιαστές, οι οποίοι απασχολούνται με σύμβαση εργασίας Ιδιωτικού Δικαίου Ορισμένου Χρόνου σε αρχαιολογικές εργασίες, έρευνες και αρχαιολογικά έργα που εκτελούνται από: α) υπηρεσίες του Υπουργείου Πολιτισμού και Αθλητισμού με τη μέθοδο της αυτεπιστασίας, συμπεριλαμβανομένων των αρχαιολογικών ερευνών και εργασιών, κάθε φύσης, που εκτελούνται δι’ αυτεπιστασίας στο πλαίσιο έργων των Οργανισμών Τοπικής Αυτοδιοίκησης α’ και β’ βαθμού, καθώς και φορέων της Γενικής Κυβέρνησης, όπως αυτή ορίζεται στην περ. β’ της παρ. 1 του άρθρου 14 του ν. 4270/2014 (Α’ 143) και β) ιδιωτικούς φορείς στο πλαίσιο υλοποίησης στρατηγικών επενδύσεων του ν. 4864/2021 (Α’ 237) ή οποιασδήποτε άλλης επένδυσης ανεξαρτήτως προϋπολογισμού. Το Μητρώο Προσωπικού Αρχαιολογικών Εργασιών (Μ.Π.Α.Ε.) είναι προσβάσιμο μέσω της Ενιαίας Ψηφιακής Πύλης της Δημόσιας Διοίκησης - gov.gr.
2. Από την 1η.1.2024 η πρόσληψη του προσωπικού της παρ. 1 διενεργείται αποκλειστικά μέσω του Μ.Π.Α.Ε..
3. Για την υποστήριξη της λειτουργίας του Μ.Π.Α.Ε. και της διαδικασίας προσλήψεων μέσω αυτού, δημιουργείται ηλεκτρονική βάση δεδομένων.
4. Με προεδρικό διάταγμα, που εκδίδεται μετά από πρόταση των Υπουργών Πολιτισμού και Αθλητισμού, Εσωτερικών και Ψηφιακής Διακυβέρνησης, ορίζονται, σχετικά με το Μ.Π.Α.Ε.: α) η αρμόδια υπηρεσία για την κατάρτιση, τήρηση και επικαιροποίησή του, β) η διαδικασία εγγραφής και επικαιροποίησης των σχετικών στοιχείων, γ) οι ειδικότητες, οι κλάδοι και οι κατηγορίες εκπαίδευσης του προσωπικού που εγγράφεται, δ) τα απαιτούμενα τυπικά και ουσιαστικά προσόντα και η σχετική μοριοδότηση αυτών, ε) τα τηρούμενα στοιχεία, στ) η διαδικασία επιλογής προσωπικού με χρήση του Μ.Π.Α.Ε., ζ) η διαδικασία υποβολής ενστάσεων, η) οι τεχνικές λεπτομέρειες λειτουργίας και ασφάλειας της ηλεκτρονικής βάσης δεδομένων και της σχετικής διαδικτυακής εφαρμογής και ρυθμίζεται κάθε άλλο σχετικό θέμα. Η πρόταση του πρώτου εδαφίου διατυπώνεται κατόπιν εισηγήσεων των Προϊσταμένων των Γενικών Διευθύνσεων Αρχαιοτήτων και Πολιτιστικής Κληρονομιάς και Αναστήλωσης, Μουσείων και Τεχνικών Έργων του Υπουργείου Πολιτισμού και Αθλητισμού.».
ΚΕΦΑΛΑΙΟ Ε’
ΕΞΟΥΣΙΟΔΟΤΙΚΗ ΚΑΙ ΜΕΤΑΒΑΤΙΚΗ ΔΙΑΤΑΞΗ
Άρθρο 79
Εξουσιοδοτική διάταξη για την παράταση της διάρκειας ισχύος των εισιτηρίων για την επίσκεψη μνημείων, αρχαιολογικών χώρων, ιστορικών τόπων και μουσείων
Με απόφαση του Διοικητικού Συμβουλίου του Οργανισμού Διαχείρισης και Ανάπτυξης Πολιτιστικών Πόρων καθορίζονται οι αναγκαίες τεχνικές και διαδικαστικές λεπτομέρειες για την υλοποίηση της παράταση της ισχύος των εισιτηρίων του άρθρου 63.
Άρθρο 80
Μεταβατική διάταξη για το Μητρώο Προσωπικού Αρχαιολογικών Εργασιών
Κατά την πρώτη εφαρμογή του άρθρου 78 του παρόντος, με το οποίο αντικαθίσταται το άρθρο 344 του ν. 4512/2018 (Α’ 5, διόρθωση σφάλματος Α’ 8), περί του Μητρώου Προσωπικού Αρχαιολογικών Εργασιών, οι εισηγήσεις των Προϊσταμένων των Γενικών Διευθύνσεων Αρχαιοτήτων και Πολιτιστικής Κληρονομιάς και Αναστήλωσης, Μουσείων και Τεχνικών Έργων του Υπουργείου Πολιτισμού και Αθλητισμού υποβάλλονται το αργότερο έως την 31η.5.2023.
ΜΕΡΟΣ Ε’
ΑΛΛΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 81
Τρόπος ετήσιας καταβολής κονδυλίων στο Ελληνογερμανικό Ίδρυμα Νεολαίας - Τροποποίηση άρθρου 149 ν. 4763/2020
Στο άρθρο 149 του ν. 4763/2020 (Α’ 254), περί της εφαρμοστικής διάταξης της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ομοσπονδιακής Δημοκρατίας της Γερμανίας για το Ελληνογερμανικό Ίδρυμα Νεολαίας, προστίθενται δεύτερο και τρίτο εδάφιο, και το άρθρο 149 διαμορφώνεται ως εξής:
«Άρθρο 149
Εφαρμοστική διάταξη της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ομοσπονδιακής Δημοκρατίας της Γερμανίας για το Ελληνογερμανικό Ίδρυμα Νεολαίας
Με κοινές αποφάσεις του Υπουργού Παιδείας και Θρησκευμάτων και των κατά περίπτωση συναρμόδιων Υπουργών ρυθμίζονται ειδικότερα θέματα τεχνικού και λεπτομερειακού χαρακτήρα σχετικά με την υλοποίηση της Συμφωνίας που δεν ρυθμίζονται από αυτή.
Με κοινή απόφαση των Υπουργών Παιδείας και Θρησκευμάτων και Οικονομικών καθορίζεται το ύψος των κονδυλίων που καταβάλλονται ετησίως στο Ελληνογερμανικό Ίδρυμα Νεολαίας και ορίζεται ο εγκεκριμένος ετήσιος προϋπολογισμός του άρθρου δωδέκατου της Συμφωνίας, η οποία κυρώθηκε με το άρθρο 148 του παρόντος, ως μόνο δικαιολογητικό για την καταβολή τους, μη εφαρμοζομένου του άρθρου 83 του ν. 4727/2020 (Α’ 184). Το παρόν εφαρμόζεται και για την καταβολή των κονδυλίων του οικονομικού έτους 2022».
Άρθρο 82
Συγχώνευση - Απορρόφηση Νομικών Προσώπων Δημοσίου Δικαίου από το Αριστοτέλειο Πανεπιστήμιο Θεσσαλονίκης - Τροποποίηση άρθρου 296 ν. 4957/2022
1. Στο άρθρο 296 του ν. 4957/2022 (Α’ 141), περί της συγχώνευσης - απορρόφησης Νομικών Προσώπων Δημοσίου Δικαίου από Ανώτατα Εκπαιδευτικά Ιδρύματα, επέρχονται λεκτικές βελτιώσεις, καθώς και οι ακόλουθες τροποποιήσεις: α) η παρ. 3 καταργείται, β) στις παρ. 4, 7, 8 και 9 η παραπομπή στις παρ. «1 έως 3» αντικαθίσταται, προς τον σκοπό της εναρμόνισης με την προηγούμενη τροποποίηση, από την παραπομπή στις παρ. «1 και 2» και γ) προστίθεται παρ. 10 και το άρθρο 296 διαμορφώνεται ως εξής:
«Άρθρο 296
Συγχώνευση - Απορρόφηση Νομικών Προσώπων Δημοσίου Δικαίου από Ανώτατα Εκπαιδευτικά Ιδρύματα
1. Το Νομικό Πρόσωπο Δημοσίου Δικαίου (Ν.Π.Δ.Δ.) με την επωνυμία «Πανεπιστημιακή Λέσχη» του Εθνικού και Καποδιστριακού Πανεπιστημίου Αθηνών (Ε.Κ.Π.Α.)», με έδρα την Αθήνα, που ιδρύθηκε με τον ν. 5147/1931 (Α’ 211) καταργείται την 31η.12.2022 ως αυτοτελές νομικό πρόσωπο και συγχωνεύεται - απορροφάται από το Ε.Κ.Π.Α., το οποίο υπεισέρχεται αυτοδικαίως και χωρίς άλλη διατύπωση σε όλα τα ενοχικά και εμπράγματα δικαιώματα και σε όλες τις υποχρεώσεις του, ως οιονεί καθολικός διάδοχος αυτού, χωρίς την καταβολή φόρου, τέλους ή άλλου δικαιώματος υπέρ του Δημοσίου ή των Οργανισμών Τοπικής Αυτοδιοίκησης (Ο.Τ.Α.) ή άλλων νομικών προσώπων, τηρουμένων των διατυπώσεων δημοσιότητας για τα ακίνητα. Εκκρεμείς δίκες με διάδικο την «Πανεπιστημιακή Λέσχη» συνεχίζονται από το Ε.Κ.Π.Α. χωρίς διακοπή της δίκης.
2. Το Ν.Π.Δ.Δ. με την επωνυμία «Πανεπιστημιακή Φοιτητική Λέσχη» του Εθνικού Μετσόβιου Πολυτεχνείου (Ε.Μ.Π.), με έδρα την Αθήνα, που ιδρύθηκε δυνάμει του άρθρου 1 του π.δ. 387/1983 (Α’ 141) καταργείται την 31η.12.2022 ως αυτοτελές νομικό πρόσωπο και συγχωνεύεται - απορροφάται από το Ε.Μ.Π., το οποίο υπεισέρχεται αυτοδικαίως και χωρίς άλλη διατύπωση σε όλα τα ενοχικά και εμπράγματα δικαιώματα και σε όλες τις υποχρεώσεις του, ως οιονεί καθολικός διάδοχος αυτού, χωρίς την καταβολή φόρου, τέλους ή άλλου δικαιώματος υπέρ του Δημοσίου ή των Ο.Τ.Α. ή άλλων νομικών προσώπων, τηρουμένων των διατυπώσεων δημοσιότητας για τα ακίνητα. Εκκρεμείς δίκες με διάδικο την «Πανεπιστημιακή Φοιτητική Λέσχη» συνεχίζονται από το Ε.Μ.Π. χωρίς διακοπή της δίκης.
3. Καταργείται
4. Το μόνιμο προσωπικό, το οποίο υπηρετεί κατά τη δημοσίευση του παρόντος στα Ν.Π.Δ.Δ. των παρ. 1 και 2, όπως και το προσωπικό που υπηρετεί σε αυτά με σχέση εργασίας ιδιωτικού δικαίου αορίστου χρόνου, μετατάσσεται ή μεταφέρεται την 31η.12.2022 αυτοδικαίως με την ίδια σχέση εργασίας και τις ίδιες αποδοχές στο Α.Ε.Ι. από το οποίο απορροφάται σε κενές οργανικές θέσεις προσωπικού αντίστοιχης κατηγορίας, κλάδου, βαθμού και ειδικότητας, για τις οποίες κατέχει τα τυπικά προσόντα. Αν δεν υπάρχουν κενές θέσεις, η μετάταξη ή μεταφορά γίνεται σε προσωποπαγείς θέσεις που συνιστώνται με την απόφαση της μετάταξης ή μεταφοράς. Η μεταφορά ή η μετάταξη του εν λόγω προσωπικού γίνεται κατά παρέκκλιση των ισχυουσών διατάξεων. Για τη μεταφορά ή τη μετάταξη εκδίδεται διαπιστωτική πράξη του Υπουργού Παιδείας και Θρησκευμάτων για τη μετάταξη ή μεταφορά του προσωπικού στο Α.Ε.Ι. που απορρόφησε το νομικό πρόσωπο. Το μεταφερόμενο ή μετατασσόμενο, σύμφωνα με τις διατάξεις του παρόντος, προσωπικό εξακολουθεί να υπάγεται ως προς την κύρια και επικουρική ασφάλιση στον φορέα στον οποίο υπαγόταν πριν τη μεταφορά ή τη μετάταξή του. Το χρονικό διάστημα που μεσολαβεί από την ημερομηνία απορρόφησης έως την κοινοποίηση των πράξεων μεταφοράς ή μετάταξης και ανάληψης υπηρεσίας του προσωπικού που μετακινείται, θεωρείται για κάθε συνέπεια ως χρόνος πραγματικής υπηρεσίας του προσωπικού αυτού στον φορέα υποδοχής, ο οποίος καταβάλλει και τις αντίστοιχες αποδοχές του για το διάστημα αυτό. Όσοι μεταφέρονται ή μετατάσσονται, σύμφωνα με τις διατάξεις του παρόντος, εφόσον δεν παρουσιαστούν μέσα σε αποκλειστική προθεσμία δεκαπέντε (15) εργάσιμων ημερών από την κοινοποίηση της πράξης μεταφοράς ή μετάταξής τους για ανάληψη υπηρεσίας, θεωρείται ότι κατήγγειλαν τη σύμβασή τους και δεν δικαιούνται αποζημίωση για την αιτία αυτή.
5. Το προσωπικό της παρ. 4 ασκεί στο Α.Ε.Ι. στο οποίο μεταφέρεται ή μετατάσσεται, τις ίδιες αρμοδιότητες που ασκούσε και στα νομικά πρόσωπα προέλευσης. Εκκαθαριστής των αποδοχών του εν λόγω προσωπικού είναι ο εκάστοτε αρμόδιος υπάλληλος του Α.Ε.Ι., ο οποίος εκκαθαρίζει τις αποδοχές και του λοιπού προσωπικού του Α.Ε.Ι..
6. Από το οικονομικό έτος 2023, οι πιστώσεις για τις λειτουργικές δαπάνες και τη μισθοδοσία των καταργούμενων νομικών προσώπων, μεταφέρονται στον προϋπολογισμό του Α.Ε.Ι. που απορροφά τα καταργούμενα νομικά πρόσωπα.
7. Υποχρεώσεις και δικαιώματα που υφίστανται κατά την ημερομηνία συγχώνευσης - απορρόφησης των καταργούμενων νομικών προσώπων μεταφέρονται στο σύνολό τους στο Α.Ε.Ι. που τα απορρόφησε, το οποίο καθίσταται καθολικός διάδοχος. Από 1ης.1.2023 τα Α.Ε.Ι. των παρ. 1 και 2 ασκούν και όλες τις εκ του νόμου αρμοδιότητες που ανατέθηκαν στα συγχωνευόμενα νομικά πρόσωπα με προϊσχύσασες διατάξεις, οι οποίες για τον σκοπό αυτόν παραμένουν σε ισχύ.
8. Από την 1η.1.2023 το σύνολο της κινητής περιουσίας των καταργούμενων νομικών προσώπων των παρ. 1 και 2 μεταβιβάζεται αυτοδικαίως στο Α.Ε.Ι. που απορροφά κάθε νομικό πρόσωπο, κατά πλήρη κυριότητα, νομή και κατοχή, χωρίς την τήρηση οποιουδήποτε τύπου, πράξης ή συμβολαίου και χωρίς αντάλλαγμα, στη νομική και πραγματική κατάσταση στην οποία βρίσκεται την ημερομηνία θέσεως σε ισχύ του παρόντος. Το ίδιο ισχύει και για την ακίνητη περιουσία τους, με την επιφύλαξη της μεταγραφής του σχετικού αποσπάσματος της σχετικής έκθεσης απογραφής που προβλέπεται στην παρ. 9. Από την 1η.1.2023 τα Α.Ε.Ι. υπεισέρχονται σε όλα τα ενοχικά και εμπράγματα δικαιώματα των καταργούμενων νομικών προσώπων, με τα οποία συγχωνεύτηκαν, σε σχέση με την μεταφερόμενη στο κάθε Α.Ε.Ι. κινητή και ακίνητη περιουσία.
9. Έως την 28η.2.2023, ο Πρύτανης κάθε Α.Ε.Ι. των παρ. 1 και 2 υποχρεούται στη διενέργεια απογραφής όλων των κινητών και ακινήτων πραγμάτων που περιέρχονται στη κυριότητα και στην αποκλειστική χρήση και διαχείριση κάθε Α.Ε.Ι., καθώς και όλων των συμβάσεων αυτών που μεταφέρονται στο Α.Ε.Ι.. Η έκθεση απογραφής εγκρίνεται με απόφαση του Υπουργού Παιδείας και Θρησκευμάτων και απόσπασμα της εγκεκριμένης έκθεσης, που περιγράφει τα αποκτώμενα κατά κυριότητα ακίνητα, καθώς και τα λοιπά εμπράγματα δικαιώματα επί των ακινήτων, με την περίληψη που προβλέπεται στο άρθρο 9 του β.δ. 533/1963 (Α’ 147) καταχωρίζεται ατελώς στα οικεία βιβλία μεταγραφών του αρμόδιου υποθηκοφυλακείου. Ομοίως ατελώς πραγματοποιούνται οι απαιτούμενες κτηματολογικές εγγραφές.
10. Τα Ν.Π.Δ.Δ. με την επωνυμία «Πανεπιστημιακή Φοιτητική Λέσχη του Αριστοτελείου Πανεπιστημίου Θεσσαλονίκης», με έδρα τη Θεσσαλονίκη, το οποίο ιδρύθηκε με την παρ. 4 του άρθρου 12 του ν.δ. 3974 της 4ης/7ης.9.1959 (Α’ 188) και διέπεται από το π.δ. 207/2005 (Α’ 251), το «Ταμείο Διοίκησης και Διαχείρισης Αγροκτήματος Πανεπιστημίου Θεσσαλονίκης», με έδρα τη Θεσσαλονίκη, το οποίο ιδρύθηκε με τον α.ν. της 25ης.1.1936 (Α’ 52) και το β.δ. της 6ης.6.1936 (Α’ 275) και το «Ταμείο Διοίκησης και Διαχείρισης Πανεπιστημιακών Δασών του Πανεπιστημίου Θεσσαλονίκης», με έδρα τη Θεσσαλονίκη, το οποίο ιδρύθηκε με τον ν. 1881/1951 (Α’ 210), καταργούνται την 30ή.6.2023 ως αυτοτελή νομικά πρόσωπα και συγχωνεύονται - απορροφώνται από το Αριστοτέλειο Πανεπιστήμιο Θεσσαλονίκης (Α.Π.Θ.), το οποίο υπεισέρχεται αυτοδικαίως και χωρίς άλλη διατύπωση σε όλα τα ενοχικά και εμπράγματα δικαιώματα και σε όλες τις υποχρεώσεις τους, ως οιονεί καθολικός διάδοχος αυτών, χωρίς την καταβολή φόρου, τέλους ή άλλου δικαιώματος υπέρ του Δημοσίου ή των Οργανισμών Τοπικής Αυτοδιοίκησης (Ο.Τ.Α.) ή άλλων νομικών προσώπων, τηρουμένων των διατυπώσεων δημοσιότητας για τα ακίνητα. Εκκρεμείς δίκες με διάδικο τα καταργούμενα νομικά πρόσωπα συνεχίζονται από το Α.Π.Θ. χωρίς διακοπή της δίκης. Κατά τα λοιπά, εφαρμόζονται αναλόγως οι παρ. 4 έως 9, με τις ακόλουθες διαφοροποιήσεις αναφορικά με τις ημερομηνίες των παραγράφων αυτών:
α) Το μόνιμο και έκτακτο προσωπικό, το οποίο υπηρετεί κατά την έναρξη ισχύος του παρόντος στα Ν.Π.Δ.Δ. της παρούσας, όπως και το προσωπικό που υπηρετεί σε αυτά με σχέση εργασίας ιδιωτικού δικαίου αορίστου χρόνου, μετατάσσεται ή μεταφέρεται στο Α.Π.Θ. την 30ή.6.2023.
β) Οι πιστώσεις για τις λειτουργικές δαπάνες και τη μισθοδοσία των καταργούμενων νομικών προσώπων μεταφέρονται από την 1η.7.2023 στον προϋπολογισμό του Α.Π.Θ. που απορροφά τα καταργούμενα νομικά πρόσωπα.
γ) Το Α.Π.Θ. ασκεί όλες τις εκ του νόμου αρμοδιότητες που ανατέθηκαν στα συγχωνευόμενα νομικά πρόσωπα με προϊσχύσασες διατάξεις, οι οποίες για τον σκοπό αυτόν παραμένουν σε ισχύ, από την 1η.7.2023.
δ) Το σύνολο της κινητής και ακίνητης περιουσίας των καταργούμενων νομικών προσώπων μεταβιβάζεται στο Α.Π.Θ. από την 1η.7.2023. Από την ίδια ημερομηνία το Α.Π.Θ. υπεισέρχεται σε όλα τα ενοχικά και εμπράγματα δικαιώματα των καταργούμενων νομικών προσώπων, με τα οποία συγχωνεύτηκε, σε σχέση με τη μεταφερόμενη στο ίδρυμα κινητή και ακίνητη περιουσία.
ε) Ο Πρύτανης του Α.Π.Θ. υποχρεούται στη διενέργεια απογραφής όλων των κινητών και ακινήτων πραγμάτων που περιέρχονται στην κυριότητα και στην αποκλειστική χρήση και διαχείριση του Α.Π.Θ., καθώς και όλων των συμβάσεων αυτών που μεταφέρονται στο ίδρυμα έως την 31η.8.2023.».
2. Η παρ. 1 ισχύει από την έναρξη ισχύος του ν. 4957/2022.
Άρθρο 83
Υπηρεσίες Δόμησης - Αντικατάσταση άρθρου 97 Α ν. 3852/2010
1. Το άρθρο 97Α του ν. 3852/2010 (Α’ 87) αντικαθίσταται ως εξής:
«Άρθρο 97Α
Υπηρεσία Δόμησης (Υ.ΔΟΜ.)
1. Δήμοι που έχουν Υπηρεσία Δόμησης (Υ.ΔΟΜ.) θεωρούνται οι δήμοι στους οποίους, κατά την 31η.12.2022, είτε λειτουργούσαν Υ.ΔΟΜ, είτε Υ.ΔΟΜ. είχαν συσταθεί αλλά δεν λειτούργησαν και πληρούν τις προϋποθέσεις ελάχιστης στελέχωσης της περ. α’ της παρ. 3. Για την εφαρμογή του πρώτου εδαφίου ως προς την πλήρωση των προϋποθέσεων ελάχιστης στελέχωσης των μη λειτουργουσών Υ.ΔΟΜ. λαμβάνονται υπόψη τα στοιχεία των καλυμμένων θέσεων των Οργανισμών Εσωτερικής Υπηρεσίας των δήμων που αφορούν μηχανικούς των απαιτούμενων ειδικοτήτων, όπως αυτά αποτυπώνονται στα ψηφιακά οργανογράμματά τους την 3η.1.2023, καθώς και οι προσλήψεις που εγκρίθηκαν για τις ειδικότητες αυτές στο πλαίσιο του Ετήσιου Προγραμματισμού Προσλήψεων των ετών 2021 και 2022 προς ενίσχυση της στελέχωσης των Υ.ΔΟΜ.. Από την 1η.1.2023, όσοι δήμοι δεν πληρούν τις προϋποθέσεις του πρώτου εδαφίου δεν μπορούν να συστήνουν και να λειτουργούν Υ.ΔΟΜ., όπως διαπιστώνεται με απόφαση του Γραμματέα της οικείας Αποκεντρωμένης Διοίκησης. Έως την έκδοση της διαπιστωτικής απόφασης οι δήμοι που δέχονταν μέχρι την 31η.12.2022 διοικητική υποστήριξη αναφορικά με τις αρμοδιότητες των Υ.ΔΟΜ. συνεχίζουν να δέχονται διοικητική υποστήριξη από τους ίδιους δήμους. Οι Υ.ΔΟΜ. των δήμων της έδρας κάθε νομού, καθώς και οι Υ.ΔΟΜ. που λειτουργούν την 31η.12.2022 τεκμαίρεται ότι λειτουργούν ανεξαρτήτως επιπέδου στελέχωσης.
2.α) Στους δήμους που την 1η.1.2023 δεν έχουν Υ.ΔΟΜ., σύμφωνα με την παρ. 1, οι αρμοδιότητες των Υ.ΔΟΜ. ασκούνται από τις Υ.ΔΟΜ. των δήμων που παρείχαν διοικητική υποστήριξη σε αυτούς μέχρι την 31η.12.2022, εκτός εάν καθοριστεί με αιτιολογημένη απόφαση του Γραμματέα της οικείας Αποκεντρωμένης Διοίκησης, η άσκηση των εν λόγω αρμοδιοτήτων από την Υ.ΔΟΜ. του δήμου της έδρας του νομού. Στην περίπτωση αυτή, η χρέωση της έκδοσης προέγκρισης οικοδομικής άδειας και η άσκηση του συνόλου των αρμοδιοτήτων του άρθρου 31 του ν. 4495/2017 (Α’ 167) διενεργούνται μέσω του ηλεκτρονικού συστήματος οικοδομικών αδειών (e-adeies).
β) Οι δήμοι που δεν έχουν συστήσει Υ.ΔΟΜ., οφείλουν έως την 1η.4.2023, με σύμβαση διαδημοτικής συνεργασίας του άρθρου 99, να συνδράμουν κάθε δήμο που ασκεί για λογαριασμό τους τις ανωτέρω αρμοδιότητες. Στη σύμβαση καθορίζεται υποχρεωτικά ένας (1) μηχανικός που υπηρετεί στις υπηρεσίες τους, κατηγορίας ΠΕ ή ΤΕ και ειδικότητας κατά προτίμηση εκ των αναφερομένων στην περ. α’ της παρ. 3. Αν εργάζονται στον δήμο λιγότεροι των τριών (3) μηχανικών κατηγορίας ΠΕ και ΤΕ, δύναται να καθορίζεται υπάλληλος άλλου κλάδου/ειδικότητας.
γ) Αν υφίσταται Υ.ΔΟΜ. με σημαντικό φόρτο εργασίας ή σημαντική καθυστέρηση στην άσκηση των αρμοδιοτήτων της, δύναται να πραγματοποιείται χρέωση της έκδοσης προέγκρισης οικοδομικής άδειας ή της άσκησης μέρους ή του συνόλου των αρμοδιοτήτων του άρθρου 31 του ν. 4495/2017 σε άλλη Υ.ΔΟΜ. του ίδιου νομού, μέσω του ηλεκτρονικού συστήματος οικοδομικών αδειών (e-adeies).
3.α) Οι Υ.ΔΟΜ. που λειτουργούν σε επίπεδο Τμήματος ή Γραφείου στελεχώνονται τουλάχιστον: αα) σε δήμους με μόνιμο πληθυσμό έως τριάντα χιλιάδες (30.000) κατοίκους από έναν (1) αγρονόμο τοπογράφο μηχανικό ή πολιτικό μηχανικό και έναν (1) πολιτικό μηχανικό ή αρχιτέκτονα μηχανικό, ββ) σε δήμους με μόνιμο πληθυσμό από τριάντα χιλιάδες (30.000) έως ογδόντα χιλιάδες (80.000) κατοίκους από δύο (2) αγρονόμους τοπογράφους μηχανικούς ή πολιτικούς μηχανικούς και δύο (2) πολιτικούς μηχανικούς ή αρχιτέκτονες μηχανικούς και γγ) σε δήμους με μόνιμο πληθυσμό άνω των ογδόντα χιλιάδων (80.000) κατοίκων από δύο (2) αγρονόμους τοπογράφους μηχανικούς ή πολιτικούς μηχανικούς και τέσσερις (4) πολιτικούς μηχανικούς ή αρχιτέκτονες μηχανικούς. Εάν οι αρμοδιότητες των Υ.ΔΟΜ. ασκούνται στον δήμο από περισσότερα, του ενός, τμήματα ή γραφεία, για την ελάχιστη στελέχωση λαμβάνεται υπόψη το άθροισμα των μηχανικών των ειδικοτήτων του προηγούμενου εδαφίου. Για τις Υ.ΔΟΜ. που λειτουργούν σε επίπεδο Διεύθυνσης, η ελάχιστη στελέχωση επιτυγχάνεται με την κάλυψη του τριάντα τοις εκατό (30%) των θέσεων κατηγορίας ΠΕ και ΤΕ και κλάδου/ειδικότητας μηχανικών της οικείας Διεύθυνσης, με βάση τα στοιχεία των ψηφιακών οργανογραμμάτων των δήμων, συμπεριλαμβανόμενων υποχρεωτικά στις καλυμμένες θέσεις των ειδικοτήτων του πρώτου εδαφίου.
β) Στην κατά την περ. α’ ελάχιστη στελέχωση, προσμετράται το πάσης φύσεως απασχολούμενο προσωπικό, ανεξάρτητα της σχέσης εργασίας του, συμπεριλαμβανομένου του προσωπικού του άρθρου 99.
4. α) Το πρώτο τρίμηνο κάθε έτους ο Γραμματέας της οικείας Αποκεντρωμένης Διοίκησης διαπιστώνει με απόφασή του την επάρκεια ή μη της ελάχιστης στελέχωσης κατά τα οριζόμενα στην περ. α’ της παρ. 3, η οποία, μετά τη δημοσίευσή της στην Εφημερίδα της Κυβερνήσεως, κοινοποιείται στη Γενική Γραμματεία Ανθρώπινου Δυναμικού Δημοσίου Τομέα του Υπουργείου Εσωτερικών και στη Γενική Διεύθυνση Πολεοδομίας του Υπουργείου Περιβάλλοντος και Ενέργειας.
β) Για όσο διάστημα δεν πληρούται η ελάχιστη στελέχωση, ο οικείος δήμος, με σύναψη διαδημοτικής συνεργασίας, οφείλει να συνδράμει, κατά τα προβλεπόμενα στην περ. α’ της παρ. 2 τον δήμο που πρόκειται να ασκεί για λογαριασμό του τη χρέωση της έκδοσης προέγκρισης οικοδομικής άδειας ή την άσκηση του συνόλου των αρμοδιοτήτων του άρθρου 31 του ν. 4495/2017, καθορίζοντας ως αρμόδιο έναν (1) μηχανικό που υπηρετεί στις υπηρεσίες τους, κατηγορίας ΠΕ ή ΤΕ και ειδικότητας κατά προτίμηση εκ των αναφερομένων στην περ. α’ της παρ. 3. Αν στον δήμο υπηρετούν λιγότεροι των τριών (3) μηχανικών κατηγορίας ΠΕ και ΤΕ, δύναται να καθορίζεται υπάλληλος άλλου κλάδου/ειδικότητας.
5. Οι Υ.ΔΟΜ. οφείλουν να κοινοποιούν ηλεκτρονικά όλες τις διοικητικές πράξεις που εκδίδουν στην αρμόδια για την πολεοδομία και χωροταξία κεντρική υπηρεσία του Υπουργείου Περιβάλλοντος και Ενέργειας. Αν η αρμόδια Υπηρεσία του Υπουργείου Περιβάλλοντος και Ενέργειας εντοπίζει ζητήματα νομιμότητας επί των πράξεων αυτών, ενημερώνει το οικείο Συμβούλιο Πολεοδομικών Θεμάτων και Αμφισβητήσεων (ΣΥ.ΠΟ.Θ.Α.), κατά τη διαδικασία των άρθρων 20 έως 26 του ν. 4495/2017 (Α’ 167).
6. Δεν επιτρέπεται η μετακίνηση προσωπικού που υπηρετεί στις Υ.ΔΟΜ. των Ο.Τ.Α. α’ βαθμού σε άλλη υπηρεσία του οικείου δήμου αν το εναπομείναν προσωπικό δεν καλύπτει την ελάχιστη στελέχωση της περ. α’ της παρ. 3.
7.α) Με απόφαση του Υπουργού Περιβάλλοντος και Ενέργειας, καθορίζονται τα κριτήρια και κάθε ειδικότερη λεπτομέρεια αναγκαία για την εκτίμηση του φόρτου ή της καθυστέρησης της περ. γ’ της παρ. 2. Για τη διαπίστωση του φόρτου εργασίας ή της σημαντικής καθυστέρησης στην άσκηση των αρμοδιοτήτων και τον καθορισμό της Υ.ΔΟΜ. χρέωσης, παρέχονται στοιχεία από τους δήμους και το Υπουργείο Περιβάλλοντος και Ενέργειας στις οικείες Αποκεντρωμένες Διοικήσεις, τα οποία κοινοποιούνται στο Υπουργείο Εσωτερικών, και εκδίδεται διαπιστωτική πράξη του οικείου Γραμματέα Αποκεντρωμένης Διοίκησης, η οποία αναρτάται στον διαδικτυακό τόπο του προγράμματος «Διαύγεια». Μετά από την έναρξη λειτουργίας της Κεντρικής Υπηρεσίας Δόμησης (Κ.Υ.ΔΟΜ.) του Υπουργείου Περιβάλλοντος και Ενέργειας, για τους δήμους των Περιφερειών Αττικής, Βορείου Αιγαίου και Νοτίου Αιγαίου, η διαπιστωτική πράξη του δεύτερου εδαφίου εκδίδεται από τον Γενικό Γραμματέα Χωρικού Σχεδιασμού και Αστικού Περιβάλλοντος του Υπουργείου Περιβάλλοντος και Ενέργειας και η χρέωση μέρους ή του συνόλου των αρμοδιοτήτων δύναται να γίνεται στην Κ.Υ.ΔΟΜ..
β) Με απόφαση του Υπουργού Εσωτερικών, διατίθεται ετησίως και για ανώτατο χρονικό διάστημα τριών (3) ετών, ποσό από τις πιστώσεις του άρθρου 259, για την κάλυψη της μισθολογικής δαπάνης του προσωπικού που στελεχώνει τις οργανικές θέσεις της περ. γ’ της παρ. 3 στους δήμους των οποίων η Υ.ΔΟΜ. παρέχει διοικητική υποστήριξη, έστω και σε έναν άλλον δήμο.
γ) Με την επιφύλαξη της ύπαρξης των απαραίτητων πιστώσεων, η μη πλήρωση της ελάχιστης στελέχωσης συνεπάγεται την υποχρέωση υποβολής αιτήματος πρόσληψης της απαραίτητης ειδικότητας μηχανικού από τον δήμο στο πλαίσιο του Ετήσιου Προγραμματισμού Προσλήψεων τακτικού προσωπικού, η οποία εγκρίνεται κατά προτεραιότητα.
δ) Στις Υ.ΔΟΜ. που παρείχαν την 31η.12.2022 διοικητική υποστήριξη και στις Υ.ΔΟΜ. της έδρας κάθε νομού δύναται να συστήνονται, εφόσον οι κενές θέσεις δεν επαρκούν, επιπλέον έως εκατόν πενήντα (150) οργανικές θέσεις μονίμου προσωπικού κλάδου και ειδικότητας Μηχανικών των κατηγοριών ΠΕ και ΤΕ που απαιτούνται για την κάλυψη της ελάχιστης στελέχωσης, μη προσμετρούμενου σε αυτή του προσωπικού της περ. β’ της παρ. 3, οι οποίες αποτυπώνονται στον Οργανισμό Εσωτερικής Υπηρεσίας των Δήμων κατά την πρώτη τροποποίησή του. Οι συστηνόμενες οργανικές θέσεις και οι κενές οργανικές θέσεις κατηγορίας ΠΕ και ΤΕ των ειδικοτήτων της περ. α’ δύναται να καλύπτονται από τους πίνακες επιλαχόντων της υπό στοιχεία 13Κ/2021 Προκήρυξης του Ανωτάτου Συμβουλίου Επιλογής Προσωπικού, σύμφωνα με τις παρ. 7 και 8 του άρθρου 25 του ν. 4765/2021 (Α’ 6), κατόπιν έγκρισης κατ’ εφαρμογή της υπ’ αρ. 33/2006 (Α’ 280) Πράξης του Υπουργικού Συμβουλίου.
ε) Με απόφαση του Υπουργού Εσωτερικών καθορίζονται η διαδικασία, τα κριτήρια, ο αριθμός και τα στοιχεία των θέσεων που καλύπτονται από επιλαχόντες της υπό στοιχεία 13Κ/2021 Προκήρυξης του Ανωτάτου Συμβουλίου Επιλογής Προσωπικού, ο τρόπος κατανομής αυτών στις Υ.ΔΟΜ. της χώρας, καθώς και κάθε άλλη αναγκαία λεπτομέρεια για την εφαρμογή της περ. δ’.
8. Με τη θέση σε ισχύ του προεδρικού διατάγματος της παρ. 2 του άρθρου 31 του ν. 4495/2017 για τη λειτουργία και οργάνωση των Υ.ΔΟΜ., καθώς και τα κριτήρια για την κατ’ ελάχιστον στελέχωση αυτών, το παρόν άρθρο καταργείται.».
2. Η ισχύς της παρ. 1 αρχίζει από την 1η.1.2023.
Άρθρο 84
Αντιμετώπιση αναγκών στέγασης του Ι.Ε.Κ. Τουρισμού Κρήτης
Το Υπουργείο Τουρισμού δύναται έως τις 15.3.2023 να προβεί στη σύναψη σύμβασης μίσθωσης ακινήτου, για την κάλυψη των στεγαστικών αναγκών του Ινστιτούτου Επαγγελματικής Εκπαίδευσης (Ι.Ε.Κ.) Τουρισμού Κρήτης, κατά παρέκκλιση των κείμενων διατάξεων περί μίσθωσης ακινήτων για τη στέγαση δημοσίων υπηρεσιών.
ΜΕΡΟΣ ΣΤ’
ΕΝΑΡΞΗ ΙΣΧΥΟΣ
Άρθρο 85
Έναρξη ισχύος
1. Η ισχύς του παρόντος αρχίζει από τη δημοσίευσή του στην Εφημερίδα της Κυβερνήσεως, με την επιφύλαξη των οριζόμενων στις επόμενες παραγράφους.
2. Η ισχύς του άρθρου 35 αρχίζει ως εξής:
α) Η ισχύς των περ. α) και β) αρχίζει από τον διορισμό των οργάνων διοίκησης των Μουσείων του άρθρου, κατά τα οριζόμενα στις παρ. 1 και 3 του άρθρου 34.
β) Η ισχύς της περ. γ), κατά το μέρος που αναφέρεται στους στόχους των πέντε (5) ειδικών περιφερειακών υπηρεσιών του άρθρου 3, αρχίζει από τον διορισμό των οργάνων διοίκησης των Μουσείων, κατά τα οριζόμενα στις παρ. 1 και 3 του άρθρου 34.
γ) Η ισχύς της περ. γ), κατά το μέρος που αναφέρεται στα τμήματα και τις αρμοδιότητες των τμημάτων των πέντε (5) ειδικών περιφερειακών υπηρεσιών του άρθρου 3, καθώς και η ισχύς της περ. δ), κατά το μέρος που αναφέρεται στους προϊστάμενους τμημάτων, αρχίζει από την τοποθέτηση προϊσταμένων στις αντίστοιχες υπηρεσίες, σύμφωνα με τα οριζόμενα στον Οργανισμό εκάστου των Μουσείων.
δ) Η ισχύς της περ. δ), κατά το μέρος που αναφέρεται στους προϊστάμενους των πέντε (5) ειδικών περιφερειακών υπηρεσιών του άρθρου 1, αρχίζει από τον διορισμό του πρώτου Γενικού Διευθυντή, σύμφωνα με την παρ. 1 του άρθρου 34.
3. Η ισχύς των άρθρων 21 έως 30, που προβλέπουν σύσταση θέσεων μονίμων υπαλλήλων και υπαλλήλων με σχέση εργασίας ιδιωτικού δικαίου αορίστου χρόνου στα Μουσεία, αρχίζει από την 1η.11.2023.
4. Η ισχύς των άρθρων 31 και 32, που προβλέπουν κατάργηση κενών θέσεων μονίμων υπαλλήλων και υπαλλήλων με σχέση εργασίας ιδιωτικού δικαίου αορίστου χρόνου στο Υπουργείο Πολιτισμού και Αθλητισμού, αρχίζει από την 1η.11.2023.
5. Η ισχύς του Μέρους Β’ αρχίζει από την 1η.6.2023.
6. Το άρθρο 56 εφαρμόζεται αναδρομικά από την έναρξη ισχύος του ν. 4761/2020 (Α’ 248).
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 14 Φεβρουαρίου 2023
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
																			



Θεωρήθηκε και τέθηκε η Μεγάλη Σφραγίδα του Κράτους.
Αθήνα, 14 Φεβρουαρίου 2023
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ

