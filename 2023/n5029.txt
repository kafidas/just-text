Το παρόν ΦΕΚ επανεκτυπώθηκε λόγω σφάλματος
NOMOΣ ΥΠ’ ΑΡΙΘΜ. 5029	
«Ζούμε Αρμονικά Μαζί - Σπάμε τη Σιωπή»: Ρυθμίσεις για την πρόληψη και αντιμετώπιση της βίας και του εκφοβισμού στα σχολεία και άλλες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΜΕΡΟΣ Β’: ΔΡΑΣΕΙΣ ΚΑΙ ΠΡΟΓΡΑΜΜΑΤΑ ΓΙΑ ΤΗΝ ΠΡΟΛΗΨΗ ΚΑΙ ΤΗΝ ΑΝΤΙΜΕΤΩΠΙΣΗ ΤΗΣ ΕΝΔΟΣΧΟΛΙΚΗΣ ΒΙΑΣ ΚΑΙ ΤΟΥ ΕΚΦΟΒΙΣΜΟΥ - ΔΙΑΜΟΡΦΩΣΗ ΣΧΕΣΕΩΝ ΕΜΠΙΣΤΟΣΥΝΗΣ ΜΕΤΑΞΥ ΤΩΝ ΜΕΛΩΝ ΤΗΣ ΕΚΠΑΙΔΕΥΤΙΚΗΣ ΚΟΙΝΟΤΗΤΑΣ - ΑΝΑΠΤΥΞΗ ΚΑΙ ΛΕΙΤΟΥΡΓΙΑ ΨΗΦΙΑΚΗΣ ΠΛΑΤΦΟΡΜΑΣ
Άρθρο 3 Δράσεις και προγράμματα πρόληψης και αντιμετώπισης περιστατικών ενδοσχολικής βίας και εκφοβισμού
Άρθρο 4 Ορισμοί
Άρθρο 5 Δράσεις και προγράμματα που εκτελούνται από το Υπουργείο Παιδείας και Θρησκευμάτων, το Ινστιτούτο Εκπαιδευτικής Πολιτικής και το Ινστιτούτο Τεχνολογίας Υπολογιστών και Εκδόσεων «Διόφαντος»
Άρθρο 6 Ειδική ψηφιακή πλατφόρμα
Άρθρο 7 Υπεύθυνοι αποδέκτες αναφορών στη σχολική μονάδα
Άρθρο 8 Αρμόδια όργανα εξέτασης αναφορών και περιστατικών ενδοσχολικής βίας και εκφοβισμού
Άρθρο 9 Αρμοδιότητες για την αντιμετώπιση περιστατικών ενδοσχολικής βίας και εκφοβισμού
Άρθρο 10 Ομάδες δράσης - Σύσταση και συγκρότηση
Άρθρο 11 Δράσεις του Ινστιτούτου Εκπαιδευτικής Πολιτικής και του Ινστιτούτου Τεχνολογίας Υπολογιστών και Εκδόσεων «Διόφαντος» μέσω της λειτουργίας ψηφιακής πλατφόρμας
Άρθρο 12 Ανώνυμη και επώνυμη αναφορά περιστατικών ενδοσχολικής βίας και εκφοβισμού
Άρθρο 13 Επιστημονική επιτροπή αξιολόγησης και εκπόνησης πρωτοκόλλων χειρισμού και αντιμετώπισης περιστατικών ενδοσχολικής βίας και εκφοβισμού
Άρθρο 14 Καταχωρίσεις στην ψηφιακή πλατφόρμα και στη βάση δεδομένων της σχολικής μονάδας
Άρθρο 15 Εξουσιοδοτικές διατάξεις
Άρθρο 16 Μεταβατικές διατάξεις
ΜΕΡΟΣ Γ’: ΣΥΣΤΑΣΗ ΕΡΕΥΝΗΤΙΚΩΝ ΚΕΝΤΡΩΝ ΣΤΗΝ ΑΚΑΔΗΜΙΑ ΑΘΗΝΩΝ, ΑΞΙΟΛΟΓΗΣΗ ΤΟΥ ΕΡΓΟΥ ΔΙΕΥΘΥΝΤΩΝ, ΥΠΟΔΙΕΥΘΥΝΤΩΝ ΚΑΙ ΕΚΠΑΙΔΕΥΤΩΝ ΔΗΜΟΣΙΩΝ ΙΝΣΤΙΤΟΥΤΩΝ ΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ ΑΡΜΟΔΙΟΤΗΤΑΣ ΤΟΥ ΥΠΟΥΡΓΕΙΟΥ ΠΑΙΔΕΙΑΣ ΚΑΙ ΘΡΗ-
ΣΚΕΥΜΑΤΩΝ ΚΑΙ ΛΟΙΠΕΣ ΡΥΘΜΙΣΕΙΣ
ΚΕΦΑΛΑΙΟ Α’: ΣΥΣΤΑΣΗ ΕΡΕΥΝΗΤΙΚΩΝ ΚΕΝΤΡΩΝ ΣΤΗΝ ΑΚΑΔΗΜΙΑ ΑΘΗΝΩΝ
Άρθρο 17 Σύσταση Κέντρου Διαστημικής Έρευνας και Τεχνολογίας
Άρθρο 18 Σύσταση Κέντρου Έρευνας και Εκπαίδευσης στη Δημόσια Υγεία
Άρθρο 19 Σύσταση Κέντρου Έρευνας Φυσικών Καταστροφών και Διαχείρισης Κρίσεων
Άρθρο 20 Ερευνητικό προσωπικό
Άρθρο 21 Εσωτερικός κανονισμός
ΚΕΦΑΛΑΙΟ Β’: ΑΞΙΟΛΟΓΗΣΗ ΤΟΥ ΕΡΓΟΥ ΔΙΕΥΘΥΝΤΩΝ, ΥΠΟΔΙΕΥΘΥΝΤΩΝ ΚΑΙ ΕΚΠΑΙΔΕΥΤΩΝ ΔΗΜΟΣΙΩΝ ΙΝΣΤΙΤΟΥΤΩΝ ΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ ΑΡΜΟΔΙΟΤΗΤΑΣ ΤΟΥ ΥΠΟΥΡΓΕΙΟΥ ΠΑΙΔΕΙΑΣ ΚΑΙ ΘΡΗΣΚΕΥΜΑΤΩΝ - ΠΡΟΣΘΗΚΗ ΑΡΘΡΩΝ 31Α ΕΩΣ 31Ε ΣΤΟΝ Ν. 4763/2020
Άρθρο 22 Σκοπός και πεδίο εφαρμογής της αξιολόγησης του έργου των Διευθυντών, Υποδιευθυντών και εκπαιδευτών επαγγελματικής κατάρτισης των δημόσιων Ινστιτούτων Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων - Προσθήκη άρθρου 31Α στον ν. 4763/2020
Άρθρο 23 Σχεδιασμός δράσης και προγραμματισμός του έργου των Διευθυντών και Υποδιευθυντών Ινστιτούτων Επαγγελματικής Κατάρτισης - Προσθήκη άρθρου 31Β στον ν. 4763/2020
Άρθρο 24 Πεδία και κριτήρια αξιολόγησης Διευθυντών και Υποδιευθυντών Ινστιτούτων Επαγγελματικής Κατάρτισης - Προσθήκη άρθρου 31Γ στον ν. 4763/2020
Άρθρο 25 Περιοδικότητα, αρμόδια όργανα, διαδικασία αξιολόγησης και ενστάσεις Διευθυντών και Υποδιευθυντών Ινστιτούτων Επαγγελματικής Κατάρτισης - Προσθήκη άρθρου 31Δ στον ν. 4763/2020
Άρθρο 26 Αξιολόγηση του έργου των εκπαιδευτών επαγγελματικής κατάρτισης δημόσιων Ινστιτούτων Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων - Προσθήκη άρθρου 31Ε στον ν. 4763/2020
Άρθρο 27 Εξουσιοδοτικές διατάξεις για την αξιολόγηση του έργου των Διευθυντών και Υποδιευθυντών Ινστιτούτων Επαγγελματικής Κατάρτισης - Τροποποίηση παρ. 14 και προσθήκη παρ. 20 στο άρθρο 34 του ν. 4763/2020
ΚΕΦΑΛΑΙΟ Γ’: ΛΟΙΠΕΣ ΡΥΘΜΙΣΕΙΣ
Άρθρο 28 Θέματα οργάνωσης προγραμμάτων σπουδών των Ανώτατων Εκπαιδευτικών Ιδρυμάτων - Τροποποίηση παρ. 1 άρθρου 92, άρθρου 110, περ. η) παρ. 1 άρθρου 115 και 416 ν. 4957/2022 και παρ. 10 άρθρου 5 ν. 2552/1997
Άρθρο 29 Θέματα προσωπικού των Ανώτατων Εκπαιδευτικών Ιδρυμάτων - Τροποποίηση παρ. 3 και 4 άρθρου 154, παρ. 8 άρθρου 157, παρ. 8 άρθρου 160, άρθρου 162, παρ. 1 άρθρου 173, άρθρου 426 και άρθρου 465 ν. 4957/2022
Άρθρο 30 Ρυθμίσεις για τους Ειδικούς Λογαριασμούς Κονδυλίων Έρευνας των Ανώτατων Εκπαιδευτικών Ιδρυμάτων - Τροποποίηση παρ. 4 άρθρου 51, άρθρων 232 και 237, παρ. 1 άρθρου 241, παρ. 1 άρθρου 242, άρθρου 243, παρ. 3 άρθρου 246 και άρθρων 252, 255 και 473 ν. 4957/2022
Άρθρο 31 Θέματα υπηρετούντων λεκτόρων των Ανώτατων Εκπαιδευτικών Ιδρυμάτων - Τροποποίηση άρθρου 463, παρ. 1 άρθρου 464 και άρθρου 467 ν. 4957/2022
Άρθρο 32 Ρυθμίσεις σχετικά με την παιδαγωγική και διδακτική επάρκεια - Τροποποίηση παρ. 4 άρθρου 54 ν. 4589/2019, περ. α) παρ. 3 άρθρου 99, άρθρου 419 και παρ. 2 άρθρου 456 ν. 4957/2022
Άρθρο 33 Ρυθμίσεις για την Εθνική Αρχή Ανώτατης Εκπαίδευσης - Τροποποίηση παρ. 1 άρθρου 5 ν. 4653/2020
Άρθρο 34 Ακαδημαϊκή ταυτότητα - Τροποποίηση άρθρου 287 και παρ. 1 άρθρου 441 ν. 4957/2022
Άρθρο 35 Παράταση ατομικών συμβάσεων εργασίας ορισμένου χρόνου για την καθαριότητα των χώρων των πανεπιστημίων
Άρθρο 36 Ρυθμίσεις θεμάτων του Διεπιστημονικού Οργανισμού Αναγνώρισης Τίτλων Ακαδημαϊκών και Πληροφόρησης - Τροποποίηση παρ. 4 άρθρου 301, παρ. 4 άρθρου 304, άρθρου 313 και προσθήκη παρ. 6 στο άρθρο 480 του ν. 4957/2022
Άρθρο 37 Μεταβατικές διατάξεις για τις Ανώτατες Εκκλησιαστικές Ακαδημίες - Συγχώνευση των Ανώτατων Εκκλησιαστικών Ακαδημιών - Τροποποίηση περ. α) παρ. 1 άρθρου 241 ν. 4823/2021
Άρθρο 38 Αποζημίωση εκπαιδευτικών και λοιπού προσωπικού που συμμετέχουν στις διαδικασίες εξετάσεων για την εισαγωγή μαθητών στα Εκκλησιαστικά Σχολεία και ιεροσπουδαστών στις Σχολές Μαθητείας Υποψήφιων Κληρικών - Τροποποίηση παρ. 4 άρθρου 21 ν. 4354/2015
Άρθρο 39 Ιδιωτική Επαγγελματική Σχολή Κατάρτισης και ιδιωτικό Ινστιτούτο Επαγγελματικής Κατάρτισης στη Ριζάρειο Χειροτεχνική Σχολή
Άρθρο 40 Παροχή υπηρεσιών από στελέχη εκπαίδευσης και λοιπούς εκπαιδευτικούς στο Ινστιτούτο Εκπαιδευτικής Πολιτικής στο πλαίσιο των Ε.Σ.Π.Α. 2014-2020 και 2021-2027 και του Εθνικού Σχεδίου Ανάκαμψης και Ανθεκτικότητας Ελλάδα 2.0 - Τροποποίηση παρ. 9 άρθρου 58 ν. 4075/2012
Άρθρο 41 Φορείς και όργανα επιμόρφωσης των εκπαιδευτικών της πρωτοβάθμιας και δευτεροβάθμιας εκπαίδευσης - Τροποποίηση παρ. 1 άρθρου 29 ν. 1566/1985
Άρθρο 42 Στελέχωση των Πρότυπων Σχολείων και των Πειραματικών Σχολείων - Τροποποίηση παρ. 3 και 18 άρθρου 19 ν. 4692/2020 και παρ. 5 άρθρου 62 ν. 4589/2019
Άρθρο 43 Μεταβατικές διατάξεις για την ελληνόγλωσση εκπαίδευση στο εξωτερικό
Άρθρο 44 Χρηματοδότηση από το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Παιδείας και Θρησκευμάτων των αναπληρωτών και ωρομίσθιων εκπαιδευτικών και μελών Ειδικού Εκπαιδευτικού και Ειδικού Βοηθητικού Προσωπικού - Τροποποίηση άρθρου 19 ν. 4283/2014
Άρθρο 45 Εξουσιοδοτική διάταξη για τον καθορισμό του ύψους των δαπανών της αμειβόμενης πρακτικής άσκησης στις Επαγγελματικές Σχολές Κατάρτισης - Τροποποίηση παρ. 12 άρθρου 15 ν. 4763/2020
Άρθρο 46 Εξουσιοδοτική διάταξη για τον καθορισμό του ύψους της αμοιβής των Συντονιστών Συμβούλων στα Γραφεία Επαγγελματικής Ανάπτυξης και Σταδιοδρομίας στα Ινστιτούτα Επαγγελματικής Κατάρτισης - Προσθήκη παρ. 8Α στο άρθρο 34 του ν. 4763/2020
Άρθρο 47 Σύμβουλοι Εκπαίδευσης - Προσθήκη παρ. 10 στο άρθρο 10 του ν. 4823/2021
Άρθρο 48 Μεταβατική διάταξη για την ανάθεση της παιδαγωγικής ευθύνης της περ. δ) της παρ. 4 του άρθρου 10 του ν. 4823/2021 στους Συμβούλους Εκπαίδευσης μέχρι την τοποθέτηση Περιφερειακών Εποπτών Ποιότητας της Εκπαίδευσης - Τροποποίηση παρ. 2Β άρθρου 231 ν. 4823/2021
Άρθρο 49 Ρύθμιση για τα Περιφερειακά Κέντρα Εκπαιδευτικού Σχεδιασμού και για τις θέσεις Συντονιστών Εκπαιδευτικού Έργου - Τροποποίηση παρ. 2 άρθρου 233 ν. 4823/2021
Άρθρο 50 Συγκρότηση της Ειδικής Διαγνωστικής Επιτροπής Αξιολόγησης - Τροποποίηση παρ. 6 άρθρου 5 ν. 3699/2008
Άρθρο 51 Δαπάνες μετακίνησης των μελών της Επιτροπής Εξωτερικής Αξιολόγησης και Πιστοποίησης της Εθνικής Αρχής Ανώτατης Εκπαίδευσης - Αντικατάσταση παρ. 3 άρθρου 13 ν. 4653/2020
Άρθρο 52 Θητεία του Προέδρου και των μελών του Εθνικού Οργανισμού Εξετάσεων - Τροποποίηση περ. γ) παρ. 4 άρθρου 16 ν. 4186/2013
Άρθρο 53 Μεταβατική διάταξη Κεφαλαίου Α’ Μέρους Γ’ΜΕΡΟΣ Δ’: ΕΝΑΡΞΗ ΙΣΧΥΟΣ
Άρθρο 54 Έναρξη ισχύος
ΜΕΡΟΣ Α’
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1
Σκοπός
1. Σκοπός του Μέρους Β’ είναι η πρόληψη και η αντιμετώπιση της ενδοσχολικής βίας και του εκφοβισμού στην πρωτοβάθμια και δευτεροβάθμια εκπαίδευση, στη βάση της ενίσχυσης των σχέσεων εμπιστοσύνης μεταξύ των μελών της εκπαιδευτικής κοινότητας.
2. Σκοπός του Κεφαλαίου Α’ του Μέρους Γ’ είναι η προώθηση της επιστημονικής έρευνας στους τομείς που σχετίζονται με τη διαστημική έρευνα και τεχνολογία, τη δημόσια υγεία και τις φυσικές καταστροφές και τη διαχείριση κρίσεων. Σκοπός του Κεφαλαίου Β’ του Μέρους Γ’ είναι η καθιέρωση ενός δυναμικού συστήματος πολυεπίπεδης και αποτελεσματικής αξιολόγησης των Διευθυντών, των Υποδιευθυντών και των εκπαιδευτών επαγγελματικής κατάρτισης των δημόσιων Ινστιτούτων Επαγγελματικής Κατάρτισης (Ι.Ε.Κ.) αρμοδιότητας του Υπουργείου Παιδείας και Θρησκευμάτων, με σκοπό την προώθηση της συνεχιζόμενης ανάπτυξης και βελτίωσης της ατομικής απόδοσής τους, καθώς και την καθοριστική συμβολή στην ουσιαστική αναβάθμιση των υπηρεσιών επαγγελματικής κατάρτισης που παρέχονται από τα Ινστιτούτα Επαγγελματικής Κατάρτισης. Σκοπός του Κεφαλαίου Γ’ του Μέρους Β’ είναι η επίλυση επιμέρους ζητημάτων που έχουν ανακύψει σε ζητήματα αρμοδιότητας του Υπουργείου Παιδείας και Θρησκευμάτων.
Άρθρο 2
Αντικείμενο
1. Αντικείμενο του Μέρους Α’ είναι η ανάπτυξη δράσεων και προγραμμάτων για την πρόληψη και αντιμετώπιση των περιστατικών ενδοσχολικής βίας και εκφοβισμού.
2. Αντικείμενο του Κεφαλαίου Α’ του Μέρους Γ’ είναι η σύσταση Κέντρων Έρευνας στην Ακαδημία Αθηνών. Αντικείμενο του Κεφαλαίου Β’ του Μέρους Γ’ είναι η ρύθμιση της αξιολόγησης του έργου των Διευθυντών, των Υποδιευθυντών και των Εκπαιδευτών των δημόσιων Ινστιτούτων Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων. Αντικείμενο του Κεφαλαίου Γ’ του Μέρους Γ’ είναι η θέσπιση ρυθμίσεων για την αντιμετώπιση ειδικότερων ζητημάτων αρμοδιότητας του Υπουργείου Παιδείας και Θρησκευμάτων.
ΜΕΡΟΣ Β’
ΔΡΑΣΕΙΣ ΚΑΙ ΠΡΟΓΡΑΜΜΑΤΑ ΓΙΑ ΤΗΝ ΠΡΟΛΗΨΗ ΚΑΙ ΤΗΝ ΑΝΤΙΜΕΤΩΠΙΣΗ ΤΗΣ ΕΝΔΟΣΧΟΛΙΚΗΣ ΒΙΑΣ ΚΑΙ ΤΟΥ ΕΚΦΟΒΙΣΜΟΥ - ΔΙΑΜΟΡΦΩΣΗ ΣΧΕΣΕΩΝ ΕΜΠΙΣΤΟΣΥΝΗΣ ΜΕΤΑΞΥ ΤΩΝ ΜΕΛΩΝ ΤΗΣ ΕΚΠΑΙΔΕΥΤΙΚΗΣ ΚΟΙΝΟΤΗΤΑΣ - ΑΝΑΠΤΥΞΗ ΚΑΙ ΛΕΙΤΟΥΡΓΙΑ ΨΗΦΙΑΚΗΣ ΠΛΑΤΦΟΡΜΑΣ
Άρθρο 3
Δράσεις και προγράμματα πρόληψης και αντιμετώπισης περιστατικών ενδοσχολικής βίας και εκφοβισμού
Το Υπουργείο Παιδείας και Θρησκευμάτων, σε κεντρικό και περιφερειακό επίπεδο, αναπτύσσει δράσεις και προγράμματα με στόχο την πρόληψη, τον εντοπισμό και την αντιμετώπιση της ενδοσχολικής βίας και του εκφοβισμού, καθώς και την ενίσχυση σχέσεων εμπιστοσύνης μεταξύ των μελών της εκπαιδευτικής κοινότητας. Οι δράσεις και τα προγράμματα περιλαμβάνουν ιδίως:
α) την επιμόρφωση εκπαιδευτικών, γονέων ή κηδεμόνων και μαθητών, συμπεριλαμβανομένης και της συμβουλευτικής καθοδήγησης εκπαιδευτικών επί μεθόδων αναγνώρισης περιστατικών ενδοσχολικής βίας και εκφοβισμού,
β) την ανάπτυξη σχετικών δράσεων, προγραμμάτων και εκπαιδευτικού υλικού,
γ) την εκπόνηση επιστημονικών ερευνών,
δ) τη σύναψη συνεργασιών των αρμόδιων υπηρεσιών του Υπουργείου Παιδείας και Θρησκευμάτων με κάθε είδους φορείς και δομές,
ε) την αποστολή σε όλα τα σχολεία πρωτοβάθμιας και δευτεροβάθμιας εκπαίδευσης κατευθυντηρίων οδηγιών σχετικά με τον τρόπο διαχείρισης περιστατικών διακρίσεων και εκφοβισμού που στρέφονται εναντίον μαθητών που ανήκουν σε ευάλωτες ομάδες λόγω φυλής, αναπηρίας, θρησκευτικών πεποιθήσεων, εθνοτικής καταγωγής, σεξουαλικού προσανατολισμού, ταυτότητας, έκφρασης, χαρακτηριστικών φύλου ή οικογενειακής κατάστασης.
Άρθρο 4
Ορισμοί
Κάθε μορφή σωματικής, λεκτικής, ψυχολογικής, συναισθηματικής, κοινωνικής, ρατσιστικής, σεξουαλικής, ηλεκτρονικής, διαδικτυακής ή άλλης βίας και παραβατικής συμπεριφοράς, που πλήττει τη σχολική κοινότητα και διαταράσσει την εκπαιδευτική διαδικασία συνιστά ενδοσχολική βία και εκφοβισμό και ιδίως:
α) η προσβολή της αξιοπρέπειας, της τιμής και της υπόληψης του μαθητή,
β) η συστηματική ή σκόπιμη ή επαναλαμβανόμενη απειλή και προσβολή της προσωπικότητας, της σωματικής ακεραιότητας ή της ψυχικής ισορροπίας των μαθητών,
γ) η ανεπιθύμητη, επιθετική συμπεριφορά που εκδηλώνεται μεταξύ παιδιών σχολικής ηλικίας και η ανάλογη συμπεριφορά εκπαιδευτικών που περιλαμβάνει πραγματική ή αντιληπτή ανισορροπία δύναμης,
δ) η παρεμπόδιση της ομαλής διεξαγωγής των μαθημάτων και ο βίαιος αποκλεισμός μαθητών είτε από την εκπαιδευτική διαδικασία είτε από τη συμμετοχή τους στην καθημερινή σχολική ζωή, καθώς και ο εν γένει κοινωνικός αποκλεισμός, οι απειλές και η ψυχολογική βία στις επαφές των μαθητών με τους συμμαθητές τους,
ε) η επιβολή με τη βία και ο εξαναγκασμός σε πράξεις ή παραλείψεις παρά τη θέληση των μαθητών,
στ) οποιαδήποτε μορφή βίαιης ή απαξιωτικής συμπεριφοράς ή η ενθάρρυνση σε διάπραξη βίαιων εκδηλώσεων που διαταράσσουν τη σχολική γαλήνη και πλήττουν το κύρος της εκπαιδευτικής κοινότητας,
ζ) ο εκφοβισμός ή η εκδήλωση ρατσιστικών συμπεριφορών ικανών να διαταράξουν την ψυχική ισορροπία και να πλήξουν μαθητές με ιδιαίτερα χαρακτηριστικά,
η) η προσβολή, οι διακρίσεις ή οι παρενοχλήσεις στη βάση των θρησκευτικών πεποιθήσεων, της εθνοτικής καταγωγής, της φυλής, του φύλου, του σεξουαλικού προσανατολισμού, της ταυτότητας φύλου, της έκφρασης ή των χαρακτηριστικών φύλου, της αναπηρίας, της κατάστασης υγείας και της σωματικής ή άλλης πραγματικής κατάστασης του μαθητή. Το παρόν εφαρμόζεται αναλόγως για μορφές βίας και συμπεριφορές που εκδηλώνονται προς εκπαιδευτικούς και άλλα μέλη της εκπαιδευτικής κοινότητας.
Άρθρο 5
Δράσεις και προγράμματα που εκτελούνται από το Υπουργείο Παιδείας και Θρησκευμάτων, το Ινστιτούτο Εκπαιδευτικής Πολιτικής και το Ινστιτούτο Τεχνολογίας Υπολογιστών και Εκδόσεων «Διόφαντος»
Το Υπουργείο Παιδείας και Θρησκευμάτων, σε συνεργασία με το Ινστιτούτο Εκπαιδευτικής Πολιτικής (Ι.Ε.Π.), το Ινστιτούτο Τεχνολογίας Υπολογιστών και Εκδόσεων (Ι.Τ.Υ.Ε.) «Διόφαντος», πανεπιστημιακούς και κρατικούς φορείς, εθελοντικές οργανώσεις, οργανώσεις της κοινωνίας των πολιτών, ερευνητικά κέντρα, καθώς και οποιονδήποτε άλλον τρίτο φορέα κρίνεται αναγκαίο, οργανώνει, σχεδιάζει και υλοποιεί δράσεις και προγράμματα για την πρόληψη και αντιμετώπιση της ενδοσχολικής βίας και του εκφοβισμού. Ενδεικτικά, οι δράσεις και τα προγράμματα περιλαμβάνουν:
α) την εκπόνηση ερευνών προς αποτύπωση της υπάρχουσας κατάστασης,
β) την έκδοση κατευθυντήριων οδηγιών, όπως αυτές αναφέρονται στην περ. ε) του άρθρου 3, και την ανάπτυξη σχετικού υλικού για την ενημέρωση και επιμόρφωση της εκπαιδευτικής κοινότητας,
γ) τη δημιουργία και λειτουργία ειδικής ψηφιακής πλατφόρμας για την ενδοσχολική βία και τον εκφοβισμό,
δ) την αποτίμηση της εφαρμογής των δράσεων και προγραμμάτων και την προώθηση καλών πρακτικών,
ε) την επικαιροποίηση του πρότυπου κανονισμού λειτουργίας των σχολικών μονάδων σε όλες τις βαθμίδες της εκπαίδευσης, ώστε να θίγονται θέματα και να αντιμετωπίζονται ζητήματα σχετικά με ευάλωτες ομάδες μαθητών, όπως αυτές καταγράφονται στην περ. ε) του άρθρου 3.
Άρθρο 6
Ειδική ψηφιακή πλατφόρμα
Στην ειδική ψηφιακή πλατφόρμα που δημιουργείται και λειτουργεί, με την ευθύνη του Ινστιτούτου Τεχνολογίας Υπολογιστών και Εκδόσεων (Ι.Τ.Υ.Ε.) «Διόφαντος», για την αντιμετώπιση της ενδοσχολικής βίας και των φαινομένων εκφοβισμού, πρόσβαση έχουν οι μαθητές και οι γονείς, καθώς και όσοι έχουν την επιμέλεια μαθητών. Η πρόσβαση διασφαλίζεται με τη χρήση ατομικών κωδικών εισόδου στην ψηφιακή πλατφόρμα και διευκολύνεται με τη δημιουργία ψηφιακού ιστότοπου που υποδέχεται επώνυμες και ανώνυμες αναφορές. Οι μαθητές δύνανται να υποβάλουν επώνυμες ή ανώνυμες αναφορές. Οι γονείς και όσοι έχουν την επιμέλεια των μαθητών υποβάλλουν μόνο επώνυμες αναφορές. Η ανωνυμία της αναφοράς ισχύει έναντι όλων των χρηστών της πλατφόρμας και αντιτάσσεται έναντι όλων των εκπαιδευτικών και του προσωπικού της σχολικής μονάδας. Η υποβολή αναφορών στην ειδική ψηφιακή πλατφόρμα δεν εξαρτάται από άλλους όρους και προϋποθέσεις, είναι δε προαιρετική και παράλληλη με τη δυνατότητα υποβολής αναφορών, προφορικών ή γραπτών, απευθείας στον Διευθυντή ή τον Προϊστάμενο κάθε σχολικής μονάδας και Εργαστηριακού Κέντρου (Ε.Κ.). Με σκοπό τη διευκόλυνση της εισόδου και της χρήσης της ψηφιακής πλατφόρμας από μαθητές, γονείς και όσους έχουν την επιμέλεια μαθητών, δύνανται να οργανώνονται επιμορφωτικά σεμινάρια και ημερίδες ενημέρωσης στη σχολική μονάδα. Η ψηφιακή πλατφόρμα είναι προσβάσιμη από τα άτομα με αναπηρία.
Άρθρο 7
Υπεύθυνοι αποδέκτες αναφορών 
στη σχολική μονάδα
Αποδέκτες - υπεύθυνοι υποδοχείς σε επίπεδο σχολικής μονάδας των αναφορών για περιστατικά εκφοβισμού και ενδοσχολικής βίας που υποβάλλονται ψηφιακά είναι στην πρωτοβάθμια εκπαίδευση ο Διευθυντής ή ο Προϊστάμενος της σχολικής μονάδας και ένας (1) εκπαιδευτικός που ορίζεται από εκείνον για τον σκοπό αυτόν. Στη δευτεροβάθμια εκπαίδευση ο Διευθυντής σε κάθε σχολική μονάδα συνεπικουρείται από έναν (1) Σύμβουλο Σχολικής Ζωής που είναι υπεύθυνος για τη διαχείριση κρίσεων και την πρόληψη κάθε τύπου αντικοινωνικών συμπεριφορών. Η επεξεργασία των αναφορών γίνεται με δική τους ευθύνη και ο χειρισμός αυτών λαμβάνει υπόψη κατά προτεραιότητα τις αναφορές για σοβαρές αντικοινωνικές και παραβατικές συμπεριφορές που πλήττουν μαθητές και διαταράσσουν την εκπαίδευση.
Άρθρο 8
Αρμόδια όργανα εξέτασης αναφορών και περιστατικών ενδοσχολικής βίας και εκφοβισμού
1. Αποδέκτες των αναφορών για περιστατικά εκφοβισμού και ενδοσχολικής βίας σε επίπεδο Διεύθυνσης Εκπαίδευσης είναι οι τετραμελείς ομάδες δράσης που συνιστώνται σύμφωνα με το άρθρο 10, οι οποίες αναπτύσσουν, με τη συμμετοχή ειδικών επιστημόνων και ειδικότερα ψυχολόγων και κοινωνικών λειτουργών, δράσεις υποστηρικτικές και επιμορφωτικές, ενώ ασκούν εποπτεία σχετικά με τον χειρισμό των υποθέσεων σε επίπεδο σχολικής μονάδας. Οι ομάδες αυτές παρακολουθούν, επιβλέπουν και συνεπικουρούν τις σχολικές μονάδες στον χειρισμό των σχετικών κρίσεων, ιδιαίτερα σε σοβαρά περιστατικά που έχουν αντίκτυπο στη σχολική και στην κοινωνική ζωή. Επιλαμβάνονται, ιδίως, αν παρατηρείται καθυστέρηση στον χειρισμό και την αντιμετώπιση σοβαρών περιστατικών ενδοσχολικής βίας ή σημειώνεται αδυναμία επίλυσης του περιστατικού, στο οποίο αναφέρεται η καταγγελία.
2. Οι ομάδες της παρ. 1, εκτός από τις δράσεις της ίδιας παραγράφου, έχουν την υποχρέωση να συντάσσουν σε ετήσια βάση εκθέσεις με τις παρατηρήσεις και τα συμπεράσματά τους για το είδος και τον τρόπο αντιμετώπισης των περιστατικών που έλαβαν χώρα στις σχολικές μονάδες της αρμοδιότητάς τους, τις οποίες υποβάλλουν στον Περιφερειακό Διευθυντή Εκπαίδευσης και τον Προϊστάμενο του Κέντρου Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) της Διεύθυνσης Εκπαίδευσης, μαζί με τις προτάσεις τους. Στις εκθέσεις αυτές δεν καταχωρίζονται προσωπικά δεδομένα.
3. Ο Περιφερειακός Διευθυντής Εκπαίδευσης ενημερώνει για τα θέματα αυτά, εντός τριμήνου από τη λήξη κάθε σχολικού έτους, τον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων, στον οποίον προωθεί τις ετήσιες εκθέσεις των ομάδων δράσης που του υποβλήθηκαν. Eιδικότερα, ο Περιφερειακός Διευθυντής Εκπαίδευσης αποστέλλει τις ετήσιες εκθέσεις στις αρμόδιες υπηρεσίες του Υπουργείου Παιδείας και Θρησκευμάτων και συγκεκριμένα: α) Στη Γενική Διεύθυνση Σπουδών Πρωτοβάθμιας και Δευτεροβάθμιας Εκπαίδευσης για τα θέματα εκπαιδευτικής και παιδαγωγικής φύσης και β) στη Διεύθυνση Εκπαιδευτικής Τεχνολογίας και Καινοτομίας της Γενικής Διεύθυνσης Ψηφιακών Συστημάτων, Υποδομών και Εξετάσεων, η οποία έχει την εποπτεία της ψηφιακής πλατφόρμας, αναφορικά με τεχνικά θέματα και προτάσεις προσθήκης, τροποποίησης ή διαγραφής προδιαγραφών της εν λόγω πλατφόρμας. Στην ενημέρωσή του ο Περιφερειακός Διευθυντής Εκπαίδευσης διατυπώνει τα συμπεράσματά του για τη λειτουργία της ψηφιακής πλατφόρμας και καταθέτει τις προτάσεις του για την αντιμετώπιση των περιστατικών σχολικής βίας.
Άρθρο 9
Αρμοδιότητες για την αντιμετώπιση περιστατικών ενδοσχολικής βίας και εκφοβισμού
Οι υπεύθυνοι στη σχολική μονάδα του άρθρου 7: α) λειτουργούν ως σημείο αναφοράς, ενημέρωσης και υποστήριξης των μελών της εκπαιδευτικής κοινότητας για θέματα και περιστατικά σχολικού εκφοβισμού, β) υλοποιούν εκπαιδευτικές δράσεις και προγράμματα, καθώς και συναντήσεις και εκδηλώσεις ευαισθητοποίησης, που αποσκοπούν στην επίλυση διαφορών και στη διαφύλαξη της εύρυθμης λειτουργίας της σχολικής μονάδας και γ) επιλαμβάνονται περιστατικών ενδοσχολικής βίας και εκφοβισμού, σε άμεση και διαρκή επικοινωνία με την τετραμελή ομάδα του άρθρου 8. Στις δράσεις αυτές και στον χειρισμό των περιστατικών ενδοσχολικής βίας, οι υπεύθυνοι συνεπικουρούνται από όλο το έμψυχο δυναμικό που δύναται να διατεθεί προς υποστήριξη της σχολικής μονάδας, όπως μέλη της Επιτροπής Διεπιστημονικής Υποστήριξης (Ε.Δ.Υ.), ψυχολόγους και κοινωνικούς λειτουργούς. Οι υπεύθυνοι επιμορφώνονται σε περιοδική βάση από δράσεις και προγράμματα του Ινστιτούτου Εκπαιδευτικής Πολιτικής (Ι.Ε.Π.) και του Εθνικού Κέντρου Δημόσιας Διοίκησης και Αυτοδιοίκησης (ΕΚΔΔΑ).
Άρθρο 10
Ομάδες δράσης - Σύσταση και συγκρότηση
1. Σε κάθε Διεύθυνση Εκπαίδευσης συνιστάται τετραμελής «Ομάδα Δράσης για την Πρόληψη και Αντιμετώπιση της Ενδοσχολικής Βίας και του Εκφοβισμού» η οποία αποτελείται από: α) τον Διευθυντή Εκπαίδευσης, ο οποίος αναπληρώνεται από τον Προϊστάμενο του Τμήματος Εκπαιδευτικών Θεμάτων της οικείας Διεύθυνσης Εκπαίδευσης, β) έναν (1) Σύμβουλο Εκπαίδευσης της Διεύθυνσης Εκπαίδευσης, με τον αναπληρωτή του, γ) έναν (1) ψυχολόγο σχολικής μονάδας ή Κέντρου Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) της Διεύθυνσης Εκπαίδευσης με τον αναπληρωτή του και δ) έναν (1) κοινωνικό λειτουργό σχολικής μονάδας ή ΚΕ.Δ.Α.Σ.Υ. της Διεύθυνσης Εκπαίδευσης με τον αναπληρωτή του. Τα μέλη των περ. β), γ) και δ) ορίζονται με απόφαση του Περιφερειακού Διευθυντή Εκπαίδευσης. Καθήκοντα προέδρου ασκεί ο Διευθυντής Εκπαίδευσης. Η θητεία της ομάδας ξεκινά με την τοποθέτηση του Διευθυντή Εκπαίδευσης και λήγει με τη λήξη της θητείας του σύμφωνα με την παρ. 1 του άρθρου 42 του ν. 4823/2021 (Α’ 136). Καθήκοντα γραμματέα της ομάδας ασκεί εκπαιδευτικός ή διοικητικός υπάλληλος που ορίζεται με απόφαση του Προέδρου της. Η απόφαση επιλογής ψυχολόγου ή κοινωνικού λειτουργού από ΚΕ.Δ.Α.Σ.Υ., λαμβάνεται μετά από εισήγηση του Προϊσταμένου του ΚΕ.Δ.Α.Σ.Υ..
2. Η ομάδα δράσης:
α) σε συνεργασία με τους υπευθύνους των σχολικών μονάδων, εκτός από τις αρμοδιότητες που αναφέρονται στο άρθρο 8, ενημερώνει και ευαισθητοποιεί την εκπαιδευτική κοινότητα και την τοπική κοινωνία σε θέματα αντιμετώπισης βίας και προωθεί σχετικές δράσεις, προγράμματα και εκπαιδευτικό υλικό στις σχολικές μονάδες,
β) τελεί σε άμεση και διαρκή επικοινωνία με τους υπευθύνους των σχολικών μονάδων, τους οποίους συνεπικουρεί στον χειρισμό περιστατικών ενδοσχολικής βίας και εκφοβισμού, ιδίως αν το περιστατικό χρήζει αντιμετώπισης που υπερβαίνει τις δυνατότητες επίλυσης σε επίπεδο σχολικής μονάδας,
γ) διενεργεί, όποτε κρίνεται αναγκαίο, επιτόπιες επισκέψεις στις σχολικές μονάδες για την αποτελεσματικότερη αντιμετώπιση των περιστατικών ενδοσχολικής βίας και εκφοβισμού,
δ) εποπτεύει και συμβάλλει στην ταχεία και αποτελεσματική επίλυση των περιστατικών που είτε παρακολουθεί είτε της γνωστοποιούνται.
3. Τα μέλη της ομάδας δράσης επιμορφώνονται σε περιοδική βάση από δράσεις και προγράμματα του Ινστιτούτου Εκπαιδευτικής Πολιτικής (Ι.Ε.Π.) και του Εθνικού Κέντρου Δημόσιας Διοίκησης και Αυτοδιοίκησης (ΕΚΔΔΑ).
Άρθρο 11
Δράσεις του Ινστιτούτου Εκπαιδευτικής Πολιτικής και του Ινστιτούτου Τεχνολογίας Υπολογιστών και Εκδόσεων «Διόφαντος» 
μέσω της λειτουργίας ψηφιακής πλατφόρμας
Το Ινστιτούτο Τεχνολογίας Υπολογιστών και Εκδόσεων (Ι.Τ.Υ.Ε.) «Διόφαντος» αναπτύσσει και λειτουργεί στο Υπουργείο Παιδείας και Θρησκευμάτων ειδική ψηφιακή πλατφόρμα, η οποία είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr-ΕΨΠ), για την πρόληψη και την αντιμετώπιση της ενδοσχολικής βίας και του εκφοβισμού, με σκοπό να υποστηριχθούν νέες δράσεις που εκπονούνται από το Ινστιτούτο Εκπαιδευτικής Πολιτικής (Ι.Ε.Π.) και το Ι.Τ.Υ.Ε., η οποία περιλαμβάνει ιδίως:
α) αποθετήριο σχεδίων δράσης και καλών πρακτικών,
β) ενημερωτικό και επιμορφωτικό υλικό για τα μέλη της εκπαιδευτικής κοινότητας,
γ) σύστημα εξ αποστάσεως, σύγχρονης και ασύγχρονης, επιμόρφωσης των εκπαιδευτικών και των μελών των ομάδων δράσης του άρθρου 8 και
δ) σύστημα αποτύπωσης περιστατικών ενδοσχολικής βίας και εκφοβισμού, με δυνατότητα υποβολής αναφοράς, επώνυμης και ανώνυμης από μαθητές, καθώς και επώνυμης από γονείς και όσους έχουν την επιμέλεια μαθητών,
ε) σύστημα διαχείρισης του ανθρώπινου δικτύου εκπαιδευτικών για την αντιμετώπιση της ενδοσχολικής βίας και του εκφοβισμού,
στ) σύστημα διενέργειας ανώνυμων διαδικτυακών ερευνών προς τους μαθητές με σκοπό την αποτίμηση της έκτασης του φαινομένου της ενδοσχολικής βίας και του εκφοβισμού και
ζ) σύστημα διαλειτουργικότητας με την κεντρική υπηρεσία πιστοποίησης χρηστών του Πανελλήνιου Σχολικού Δικτύου (Π.Σ.Δ.).
Άρθρο 12
Ανώνυμη και επώνυμη αναφορά περιστατικών ενδοσχολικής βίας και εκφοβισμού
Στην «περιοχή υποβολής αναφορών» της ειδικά διαμορφωμένης ιστοσελίδας, η οποία είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr-ΕΨΠ), παρέχονται οι ακόλουθες δυνατότητες:
α) «Ανώνυμη αναφορά»: Στην περίπτωση αυτή δεν ζητούνται, δεν συλλέγονται, ούτε καταχωρίζονται προσωπικά στοιχεία του προσώπου που υποβάλλει την αναφορά. Στην ανώνυμη αναφορά δεν διατηρείται κανένα προσωπικό στοιχείο του μαθητή, περιλαμβανομένης και της διεύθυνσης διαδικτυακού πρωτοκόλλου (Internet Protocol address, IP) του, σε κανένα σύστημα καταγραφής.
β) «Επώνυμη αναφορά»: Στην περίπτωση αυτή καταγράφονται τα στοιχεία ταυτοποίησης του προσώπου που υποβάλλει την αναφορά και, ειδικότερα, το όνομα, το επώνυμο, ο Αριθμός Μητρώου (Α.Μ.) ή Αριθμός Φορολογικού Μητρώου (Α.Φ.Μ.) ή Αριθμός Δελτίου Ταυτότητας (Α.Δ.Τ.) και στοιχεία επικοινωνίας, όπως αυτά παρέχονται κατά περίπτωση από τον μηχανισμό πιστοποίησης. Η αυθεντικοποίηση των χρηστών διενεργείται με τη χρήση διαπιστευτηρίων της Γενικής Γραμματείας Πληροφοριακών Συστημάτων Δημόσιας Διοίκησης (ΓΓΠΣΔΔ) από το Εθνικό Μητρώο Επικοινωνίας για τους γονείς και όσους έχουν την επιμέλεια και από το Πανελλήνιο Σχολικό Δίκτυο (Π.Σ.Δ.) για τους μαθητές. Σε κάθε περίπτωση, το πρόσωπο που υποβάλλει την αναφορά συμπληρώνει ειδικό ερωτηματολόγιο για την καταγραφή των πληροφοριών που αφορούν σε συγκεκριμένη αναφορά.
Άρθρο 13
Επιστημονική επιτροπή αξιολόγησης και εκπόνησης πρωτοκόλλων χειρισμού και αντιμετώπισης περιστατικών ενδοσχολικής βίας και εκφοβισμού
Στο Υπουργείο Παιδείας και Θρησκευμάτων συνιστάται επταμελής άμισθη επιστημονική επιτροπή, η οποία έχει την ευθύνη για την ανάπτυξη, την εποπτεία και την επιμέλεια της ψηφιακής πλατφόρμας του άρθρου 11, την επιστημονική αξιολόγηση και αξιοποίηση των αναφορών που καταγράφονται σε αυτήν, τη συναγωγή συμπερασμάτων, τη σύνταξη πορισμάτων και την ανάπτυξη επιστημονικών πρωτοκόλλων που ακολουθούνται και διευκολύνουν τον χειρισμό των σχετικών υποθέσεων. Η επιστημονική επιτροπή αποτελείται από: α) τον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής, β) τέσσερα (4) μέλη Διδακτικού Ερευνητικού Προσωπικού (Δ.Ε.Π.) Ανώτατων Εκπαιδευτικών Ιδρυμάτων (Α.Ε.Ι.), με ειδικότητα στην ψυχολογία, την ψυχιατρική, την παιδαγωγική, την εγκληματολογία ή κάθε άλλο συναφές γνωστικό αντικείμενο, ή εκπαιδευτικούς της πρωτοβάθμιας ή της δευτεροβάθμιας εκπαίδευσης, και γ) δύο προσωπικότητες με εμπειρία σε ζητήματα πρόληψης και αντιμετώπισης βίας και εκφοβισμού.
Άρθρο 14
Καταχωρίσεις στην ψηφιακή πλατφόρμα και στη βάση δεδομένων της σχολικής μονάδας
Κάθε αναφορά καταχωρίζεται στη βάση δεδομένων του πληροφοριακού συστήματος και αποστέλλεται άμεσα στη σχολική μονάδα που αφορά, προκειμένου oι υπεύθυνοι αντιμετώπισης των φαινομένων σχολικού εκφοβισμού και ενδοσχολικής βίας του άρθρου 7 και η διοίκηση του σχολείου να διερευνήσουν τα περιστατικά που περιέχονται στην αναφορά και να λάβουν τα κατάλληλα μέτρα αντιμετώπισης. Ακολούθως, αποστέλλεται σχετικό μήνυμα στους υπευθύνους του άρθρου 7 και στην επίσημη διεύθυνση ηλεκτρονικού ταχυδρομείου της σχολικής μονάδας, όπως και στο ειδικό διαχειριστικό περιβάλλον της ψηφιακής πλατφόρμας που παρέχεται στους υπευθύνους και στη σχολική μονάδα για τον χειρισμό των σχετικών αναφορών. Ταυτόχρονα, η αναφορά κοινοποιείται μέσω του πληροφοριακού συστήματο, στον Διευθυντή Εκπαίδευσης και τα μέλη της ομάδας δράσης της παρ. 1 του άρθρου 8, καθώς και στην αρμόδια Διεύθυνση Εκπαίδευσης για την ενημέρωσή τους και για την παρακολούθηση της αντιμετώπισης των αναφορών στις σχολικές μονάδες της αρμοδιότητάς τους. Οι αναφορές τηρούνται για χρονικό διάστημα μέχρι είκοσι πέντε (25) έτη.
Άρθρο 15
Εξουσιοδοτικές διατάξεις
1. Με απόφαση του Υπουργού Παιδείας και Θρησκευμάτων δύναται να καθορίζονται οι δράσεις και τα προγράμματα για την αντιμετώπιση της ενδοσχολικής βίας και του εκφοβισμού των άρθρων 3 και 5 και να εξειδικεύεται κάθε αναγκαία λεπτομέρεια σχετικά με τις προϋποθέσεις και τη διαδικασία εφαρμογής τους. Με όμοια απόφαση, που εκδίδεται ύστερα από εισήγηση του Ινστιτούτου Εκπαιδευτικής Πολιτικής (Ι.Ε.Π.), μπορεί να ανατίθενται στο Ι.Ε.Π. ο σχεδιασμός και η υλοποίηση στις σχολικές μονάδες πρωτοβάθμιας και δευτεροβάθμιας εκπαίδευσης συγκεκριμένου προγράμματος ή δράσης για την πρόληψη και αντιμετώπιση της ενδοσχολικής βίας και του εκφοβισμού και να ρυθμίζεται κάθε άλλο αναγκαίο θέμα και λεπτομέρεια για την υλοποίησή τους.
2. Με απόφαση του Υπουργού Παιδείας και Θρησκευμάτων δύναται να καθορίζονται και να εξειδικεύονται περαιτέρω οι αρμοδιότητες και τα καθήκοντα των υπευθύνων στις σχολικές μονάδες του άρθρου 7 και των τετραμελών ομάδων δράσης στις Διευθύνσεις Εκπαίδευσης του άρθρου 8 για την πρόληψη και αντιμετώπιση της ενδοσχολικής βίας και του εκφοβισμού, καθώς και κάθε άλλη αναγκαία λεπτομέρεια για την εφαρμογή του άρθρου αυτού. Με όμοια απόφαση ρυθμίζονται τα θέματα που άπτονται του σχεδιασμού και της υλοποίησης των προγραμμάτων και δράσεων επιμόρφωσης από το Ι.Ε.Π. των υπευθύνων σχολικών μονάδων και των τετραμελών ομάδων δράσης του πρώτου εδαφίου, καθώς και της ενημέρωσης των εκπαιδευτικών.
3. Με απόφαση του Υπουργού Παιδείας και Θρησκευμάτων, που εκδίδεται ύστερα από εισήγηση του Ι.Ε.Π. και δημοσιεύεται στην Εφημερίδα της Κυβερνήσεως, συγκροτείται η επιστημονική επιτροπή του άρθρου 13 και ορίζονται ένα από τα μέλη της ως Προέδρος, η θητεία των μελών της και υπάλληλος της Γενικής Γραμματείας Πρωτοβάθμιας, Δευτεροβάθμιας Εκπαίδευσης και Ειδικής Αγωγής που εκτελεί χρέη γραμματέα. Με την ίδια απόφαση ο Υπουργός μπορεί να αναθέτει στα μέλη της επιτροπής συγκεκριμένα καθήκοντα στο πλαίσιο της λειτουργίας της επιτροπής.
4. Με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης ρυθμίζονται θέματα σχετικά με τον τρόπο λειτουργίας της ψηφιακής πλατφόρμας του άρθρου 6, το περιεχόμενο, τα στοιχεία που καταχωρίζονται, τη διαδικασία υποβολής αναφοράς από μαθητές, γονείς ή όσους έχουν την επιμέλεια μαθητών, την καταγραφή των δεδομένων αυτών, την ελάχιστη επεξεργασία τους από το Ινστιτούτο Τεχνολογίας Υπολογιστών και Εκδόσεων (Ι.Τ.Υ.Ε.) «Διόφαντος» και τη διαχείρισή τους από τους υπευθύνους αντιμετώπισης ενδοσχολικής βίας και εκφοβισμού στις σχολικές μονάδες και τις ομάδες δράσεις στις Διευθύνσεις Εκπαίδευσης. Mε την ίδια απόφαση ορίζονται ο υπεύθυνος επεξεργασίας, ο εκτελών την επεξεργασία και το είδος των καταχωριζόμενων δεδομένων, καθώς και η χρονική διάρκεια τήρησης αυτών και προβλέπεται ότι τα καταχωριζόμενα στοιχεία και δεδομένα δεν είναι προσβάσιμα σε τρίτους.
Άρθρο 16
Μεταβατικές διατάξεις
1. Μέχρι την επιλογή και τοποθέτηση Συμβούλων Εκπαίδευσης, ως μέλος της περ. β) της παρ. 1 του άρθρου 10 της ομάδας δράσης που συνιστάται σε κάθε Διεύθυνση Εκπαίδευσης με την ίδια παράγραφο, ορίζεται ένας (1) Συντονιστής Εκπαιδευτικού Έργου της Περιφερειακής Διεύθυνσης Εκπαίδευσης σύμφωνα με την παρ. 2 του άρθρου 231 και την περ. β) της παρ. 2 του άρθρου 233 του ν. 4823/2021 (Α’ 136), ή αν δεν υπάρχει, ένας (1) εκπαιδευτικός με τουλάχιστον δωδεκαετή υπηρεσία που υπηρετεί στη Διεύθυνση Εκπαίδευσης.
2. Εφόσον η τοποθέτηση Διευθυντή Εκπαίδευσης έχει συντελεστεί κατά την έναρξη ισχύος του παρόντος, η θητεία της ομάδας δράσης ξεκινά από την έναρξη ισχύος του παρόντος και λήγει με τη λήξη της θητείας του Διευθυντή Εκπαίδευσης, σύμφωνα με την παρ. 1 του άρθρου 42 του ν. 4823/2021.
ΜΕΡΟΣ Γ’
ΣΥΣΤΑΣΗ ΕΡΕΥΝΗΤΙΚΩΝ ΚΕΝΤΡΩΝ ΣΤΗΝ ΑΚΑΔΗΜΙΑ ΑΘΗΝΩΝ, ΑΞΙΟΛΟΓΗΣΗ ΤΟΥ ΕΡΓΟΥ ΔΙΕΥΘΥΝΤΩΝ, ΥΠΟΔΙΕΥΘΥΝΤΩΝ ΚΑΙ ΕΚΠΑΙΔΕΥΤΩΝ ΔΗΜΟΣΙΩΝ ΙΝΣΤΙΤΟΥΤΩΝ ΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ ΑΡΜΟΔΙΟΤΗΤΑΣ ΤΟΥ ΥΠΟΥΡΓΕΙΟΥ ΠΑΙΔΕΙΑΣ ΚΑΙ ΘΡΗΣΚΕΥΜΑΤΩΝ ΚΑΙ ΛΟΙΠΕΣ ΡΥΘΜΙΣΕΙΣ
ΚΕΦΑΛΑΙΟ Α’
ΣΥΣΤΑΣΗ ΕΡΕΥΝΗΤΙΚΩΝ ΚΕΝΤΡΩΝ 
ΣΤΗΝ ΑΚΑΔΗΜΙΑ ΑΘΗΝΩΝ
Άρθρο 17
Σύσταση Κέντρου Διαστημικής 
Έρευνας και Τεχνολογίας
1. Συνιστάται στην Ακαδημία Αθηνών Κέντρο Διαστημικής Έρευνας και Τεχνολογίας (ΚΕ.Δ.Ε.Τ.), σκοπός του οποίου είναι η προώθηση της επιστημονικής έρευνας στους τομείς της επιστήμης του διαστήματος, με έμφαση στη διαστημική φυσική και η ανάπτυξη εφαρμογών που σχετίζονται με την επιστήμη και τεχνολογία του διαστήματος.
2. Ο σκοπός του ΚΕ.Δ.Ε.Τ. πραγματοποιείται με:
α) Τη διενέργεια ερευνών στους τομείς της επιστήμης και τεχνολογίας του διαστήματος. Αρμόδιο όργανο που καθορίζει τα προς έρευνα επιστημονικά θέματα, καθώς και τα προγράμματα, στα οποία αυτά εντάσσονται, είναι η Εφορευτική Επιτροπή του ΚΕ.Δ.Ε.Τ., ύστερα από εισήγηση του Επόπτη του, σύμφωνα με όσα ορίζονται ειδικότερα στον εσωτερικό κανονισμό λειτουργίας του ΚΕ.Δ.Ε.Τ..
β) Τη συνδρομή στη διαμόρφωση κατευθύνσεων στην έρευνα της διαστημικής φυσικής και τη συνεργασία με φορείς του δημόσιου και ιδιωτικού τομέα και την παροχή συμβουλευτικών υπηρεσιών σε θέματα της επιστήμης και τεχνολογίας του διαστήματος.
γ) Την επιστημονική συνεργασία και ανταλλαγή επιστημονικών δεδομένων, πληροφοριών και πορισμάτων επί θεμάτων κοινού ενδιαφέροντος με επιστημονικά και τεχνολογικά ιδρύματα της ημεδαπής ή της αλλοδαπής.
δ) Την εκπόνηση μελετών και την έκδοση επιστημονικών δημοσιεύσεων που κοινοποιούνται στην επιστημονική κοινότητα από τους ερευνητές του ΚΕ.Δ.Ε.Τ., μεμονωμένα ή σε συνεργασία με άλλους ερευνητές.
ε) Τη συμμετοχή στον σχεδιασμό, την οργάνωση, πραγματοποίηση ή διεύθυνση διαστημικών αποστολών και προγραμμάτων στην ημεδαπή ή στην αλλοδαπή και τη συμμετοχή σε επιστημονικά πειράματα διαστημικών αποστολών μέσω της ανάληψης και διαχείρισης ερευνητικών έργων και προγραμμάτων.
Άρθρο 18
Σύσταση Κέντρου Έρευνας και 
Εκπαίδευσης στη Δημόσια Υγεία
1. Συνιστάται στην Ακαδημία Αθηνών Κέντρο Έρευνας και Εκπαίδευσης στη Δημόσια Υγεία (Κ.Ε.Ε.Δ.Υ.), σκοπός του οποίου είναι η προώθηση της επιστημονικής έρευνας στους τομείς της υγείας και της πρόληψης ασθενειών.
2. Ο σκοπός του Κ.Ε.Ε.Δ.Υ. πραγματοποιείται με:
α) Τη διεξαγωγή και υποστήριξη της επιστημονικής έρευνας και εκπαίδευσης με αντικείμενο την προαγωγή της υγείας και την πρόληψη ασθενειών. Αρμόδιο όργανο που καθορίζει τα προς έρευνα επιστημονικά θέματα, καθώς και τα προγράμματα, στα οποία αυτά εντάσσονται, είναι η Εφορευτική Επιτροπή του Κ.Ε.Ε.Δ.Υ., ύστερα από εισήγηση του Επόπτη του, σύμφωνα με όσα ορίζονται ειδικότερα στον εσωτερικό κανονισμό λειτουργίας του Κ.Ε.Ε.Δ.Υ..
β) Την αποτύπωση δεδομένων για την υγεία του ελληνικού πληθυσμού, ανά τακτά χρονικά διαστήματα, μέσω της καταγραφής κοινωνικοοικονομικών στοιχείων, ιστορικού υγείας και της εκτίμησης βιοχημικών, γενετικών, ανθρωπομετρικών, διατροφικών και περιβαλλοντικών δεικτών σε αντιπροσωπευτικό δείγμα του πληθυσμού.
γ) Τη διεξαγωγή επιδημιολογικών ερευνών και την εκπόνηση επιδημιολογικών και συναφών μελετών.
δ) Τη συμβολή στην καταγραφή των ιδιαίτερων γενετικών χαρακτηριστικών σε αντιπροσωπευτικό πληθυσμό της Ελλάδας και τη συσχέτισή του με χαρακτηριστικά υγείας και νόσησης.
ε) Τη συμβολή της ανάπτυξης της ιατρικής ακριβείας με τη δημιουργία βάσης δεδομένων για τα γενετικά δεδομένα.
στ) Την αξιοποίηση βάσεων δεδομένων για ερευνητικούς και εκπαιδευτικούς σκοπούς.
Άρθρο 19
Σύσταση Κέντρου Έρευνας Φυσικών Καταστροφών και Διαχείρισης Κρίσεων
1. Συνιστάται στην Ακαδημία Αθηνών Κέντρο Έρευνας Φυσικών Καταστροφών και Διαχείρισης Κρίσεων (Κ.Ε.Φ.Κ.), σκοπός του οποίου είναι η προώθηση της επιστημονικής έρευνας σχετικά με τις φυσικές καταστροφές και τη διαχείρισή τους.
2. Ο σκοπός του Κ.Ε.Φ.Κ. πραγματοποιείται με:
α) Τη διεξαγωγή και υποστήριξη της επιστημονικής έρευνας και εκπαίδευσης με αντικείμενο τις φυσικές καταστροφές και τη διαχείρισή τους. Αρμόδιο όργανο που καθορίζει τα προς έρευνα επιστημονικά θέματα, καθώς και τα προγράμματα, στα οποία αυτά εντάσσονται, είναι η Εφορευτική Επιτροπή του Κ.Ε.Φ.Κ., ύστερα από εισήγηση του Επόπτη του, σύμφωνα με όσα ορίζονται ειδικότερα στον εσωτερικό κανονισμό λειτουργίας του Κ.Ε.Φ.Κ..
β) Την εκπόνηση και ανανέωση χαρτών για κάθε φυσική καταστροφή σε όλη την Ελλάδα και την επικαιροποίηση χαρτών επικινδυνότητας φυσικών καταστροφών, ιδίως σεισμών, τσουνάμι, πλημμυρών, πυρκαγιών, για όλη την Ελλάδα.
γ) Την παροχή συμβουλών σε φορείς του ιδιωτικού και δημόσιου τομέα και τη σύνταξη μελετών και γνωμοδοτήσεων για τη βελτίωση του τρόπου αντιμετώπισης των φυσικών καταστροφών εξαιτίας, ιδίως, της κλιματικής αλλαγής, καθώς και τη βελτίωση της νομοθεσίας για την πρόληψη και αντιμετώπιση φυσικών καταστροφών.
δ) Tην παροχή συμβουλών για τη διαχείριση κρίσεων.
ε) Την ενημέρωση και εκπαίδευση των μαθητών και πολιτών για τις φυσικές καταστροφές και τη διαχείρισή τους, καθώς και τη διενέργεια ασκήσεων ετοιμότητας.
Άρθρο 20
Ερευνητικό προσωπικό
Οι ανάγκες των Κέντρων Έρευνας της Ακαδημίας Αθηνών, που συνιστώνται με τα άρθρα 17 έως 19 του παρόντος, σε ερευνητικό προσωπικό καλύπτονται με προκήρυξη των θέσεων για τις οποίες προβλέπεται η κατανομή και ανακατανομή των κενών οργανικών θέσεων ερευνητών στα Κέντρα Έρευνας της Ακαδημίας Αθηνών, κατ’ εφαρμογή του άρθρου 201 του ν. 4823/2021 (Α’ 136), περί των ρυθμίσεων για τις κενές οργανικές θέσεις των ερευνητών στα Ερευνητικά Κέντρα της Ακαδημίας Αθηνών.
Άρθρο 21
Εσωτερικός κανονισμός
1. Ο εσωτερικός κανονισμός λειτουργίας των Κέντρων Έρευνας, που συνιστώνται με τα άρθρα 17 έως 19 του παρόντος, εκδίδεται με τη διαδικασία της παρ. 10 του άρθρου 1 του ν. 1894/1990 (Α’ 110), περί ρυθμίσεων για την Ακαδημία Αθηνών.
2. Ο εσωτερικός κανονισμός της παρ. 1 εκδίδεται εντός ενός (1) έτους από την έναρξη ισχύος του παρόντος.
ΚΕΦΑΛΑΙΟ Β’
ΑΞΙΟΛΟΓΗΣΗ ΤΟΥ ΕΡΓΟΥ ΔΙΕΥΘΥΝΤΩΝ, ΥΠΟΔΙΕΥΘΥΝΤΩΝ ΚΑΙ ΕΚΠΑΙΔΕΥΤΩΝ ΔΗΜΟΣΙΩΝ ΙΝΣΤΙΤΟΥΤΩΝ ΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ ΑΡΜΟΔΙΟΤΗΤΑΣ ΤΟΥ ΥΠΟΥΡΓΕΙΟΥ ΠΑΙΔΕΙΑΣ ΚΑΙ ΘΡΗΣΚΕΥΜΑΤΩΝ - ΠΡΟΣΘΗΚΗ ΑΡΘΡΩΝ 31Α ΕΩΣ 31Ε ΣΤΟΝ 
Ν. 4763/2020
Άρθρο 22
Σκοπός και πεδίο εφαρμογής της αξιολόγησης του έργου των Διευθυντών, Υποδιευθυντών και εκπαιδευτών επαγγελματικής κατάρτισης των δημόσιων Ινστιτούτων Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων - Προσθήκη άρθρου 31Α στον ν. 4763/2020
Στον ν. 4763/2020 (Α’ 254) προστίθεται άρθρο 31Α ως εξής:
«Άρθρο 31Α 
Σκοπός και πεδίο εφαρμογής της αξιολόγησης του έργου των Διευθυντών, Υποδιευθυντών και εκπαιδευτών επαγγελματικής κατάρτισης των δημόσιων Ινστιτούτων Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων
1. α) Τα άρθρα 31Α έως 31Ε καθιερώνουν ένα δυναμικό σύστημα πολυεπίπεδης και αποτελεσματικής αξιολόγησης των Διευθυντών, των Υποδιευθυντών και των εκπαιδευτών επαγγελματικής κατάρτισης των δημόσιων Ινστιτούτων Επαγγελματικής Κατάρτισης (Ι.Ε.Κ.) αρμοδιότητας του Υπουργείου Παιδείας και Θρησκευμάτων, το οποίο ενσωματώνει και εξειδικεύει τις αρχές, τα κριτήρια και τις διαδικασίες του Πλαισίου Ποιότητας των Ι.Ε.Κ., στο πλαίσιο των εθνικών πολιτικών και των ευρωπαϊκών κατευθύνσεων και εξελίξεων για τη διασφάλιση της ποιότητας στην επαγγελματική εκπαίδευση και κατάρτιση.
β) Σκοπός του συστήματος αξιολόγησης είναι η προώθηση της συνεχιζόμενης ανάπτυξης και βελτίωσης της ατομικής απόδοσης των Διευθυντών, Υποδιευθυντών και εκπαιδευτών επαγγελματικής κατάρτισης των Ι.Ε.Κ., καθώς και η καθοριστική συμβολή στην ουσιαστική αναβάθμιση των παρεχόμενων υπηρεσιών επαγγελματικής κατάρτισης από τα Ι.Ε.Κ.. Η αξιολόγηση διέπεται από τις αρχές της αμεροληψίας και της διαφάνειας των σχετικών διαδικασιών, ενώ αξιολογείται η υπηρεσιακή, εκπαιδευτική και υποστηρικτική ικανότητα και αποδοτικότητα των αξιολογουμένων λαμβανομένης υπόψη της ιδιαιτερότητας του προσφερόμενου έργου των Ι.Ε.Κ..
2. Η συμμετοχή σε οποιαδήποτε διαδικασία αξιολόγησης του έργου των Διευθυντών, Υποδιευθυντών και εκπαιδευτών επαγγελματικής κατάρτισης Ι.Ε.Κ., όπως και η διευκόλυνση και προώθηση της διαδικασίας αυτής μέχρι την επιτυχή ολοκλήρωσή της, από τη θέση του αξιολογητή, του αξιολογουμένου και εν γένει του συμπράττοντος καθ’ οιονδήποτε τρόπο σε αυτήν, είναι υποχρεωτική και συνιστά υπηρεσιακό καθήκον μείζονος σημασίας, λόγω των επιδιωκόμενων με αυτή σκοπών, για τους Διευθυντές, Υποδιευθυντές και εκπαιδευτές επαγγελματικής κατάρτισης Ι.Ε.Κ., εξαιρουμένων των καταρτιζόμενων των Ι.Ε.Κ..
3. Αν Διευθυντής ή Υποδιευθυντής Ι.Ε.Κ. αρνείται να υποβληθεί στη διαδικασία αξιολόγησης, είτε ως αξιολογητής είτε ως αξιολογούμενος, σε οποιοδήποτε στάδιο αυτής, ή την παρακωλύει με την εν γένει στάση του, αντικαθίσταται, σύμφωνα με την παρ. 4 του άρθρου 31Γ και αποκλείεται από τη διαδικασία επιλογής για την πλήρωση οποιασδήποτε θέσης Διευθυντή ή Υποδιευθυντή σε δομές αρμοδιότητας της Γενικής Γραμματείας Επαγγελματικής Εκπαίδευσης, Κατάρτισης, Διά Βίου Μάθησης και Νεολαίας (Γ.Γ.Ε.Ε.Κ.Δ.Β.Μ.&Ν.) για τα επόμενα έξι (6) έτη.
4. Στο πεδίο εφαρμογής των άρθρων 31Α έως 31Ε δεν εμπίπτουν οι εκπαιδευτικοί που ασκούν αμιγώς διοικητικά καθήκοντα σε δημόσιο Ι.Ε.Κ. αρμοδιότητας του Υπουργείου Παιδείας και Θρησκευμάτων.
5. α) Αρμόδια για την ορθή τήρηση των διαδικασιών αξιολόγησης είναι η Διεύθυνση Εφαρμογής Επαγγελματικής Κατάρτισης της Γ.Γ.Ε.Ε.Κ.Δ.Β.Μ.&Ν. του Υπουργείου Παιδείας και Θρησκευμάτων.
β) Αρμόδια για τον σχεδιασμό των εργαλείων αξιολόγησης Διευθυντών, Υποδιευθυντών και εκπαιδευτών επαγγελματικής κατάρτισης Ι.Ε.Κ., καθώς και για την παρακολούθηση και την αξιολόγηση των αποτελεσμάτων της αξιολογικής διαδικασίας μέσω της ηλεκτρονικής πλατφόρμας της περ. γ) είναι η Διεύθυνση Τεκμηρίωσης και Επικοινωνίας της Γ.Γ.Ε.Ε.Κ.Δ.Β.Μ.&Ν., η οποία αναλύει στατιστικά δεδομένα και συντάσσει εκθέσεις ανάλυσης δεδομένων στο πλαίσιο της παρακολούθησης του Εθνικoύ Συστήματος Επαγγελματικής Εκπαίδευσης και Κατάρτισης (Ε.Σ.Ε.Ε.Κ.).
γ) Η πλατφόρμα αξιολόγησης του έργου των Διευθυντών, Υποδιευθυντών και εκπαιδευτών επαγγελματικής κατάρτισης των δημόσιων Ι.Ε.Κ. υλοποιείται με συνεργασία της Διεύθυνσης Εκπαιδευτικής Τεχνολογίας και Καινοτομίας και της Διεύθυνσης Ανάπτυξης Πληροφοριακών Συστημάτων της Γενικής Διεύθυνσης Ψηφιακών Συστημάτων, Υποδομών και Εξετάσεων του Υπουργείου Παιδείας και Θρησκευμάτων.»
Άρθρο 23
Σχεδιασμός δράσης και προγραμματισμός του έργου των Διευθυντών και Υποδιευθυντών Ινστιτούτων Επαγγελματικής Κατάρτισης - Προσθήκη άρθρου 31Β στον ν. 4763/2020
Στον ν. 4763/2020 (Α’ 254) προστίθεται άρθρο 31Β ως εξής:
«Άρθρο 31Β
Σχεδιασμός δράσης και προγραμματισμός του έργου των Διευθυντών και Υποδιευθυντών Ινστιτούτων Επαγγελματικής Κατάρτισης
1. Στην έναρξη κάθε έτους κατάρτισης και πάντως έως την 1η Νοεμβρίου, οι Διευθυντές και οι Υποδιευθυντές δημόσιων Ινστιτούτων Επαγγελματικής Κατάρτισης (Ι.Ε.Κ.) αρμοδιότητας του Υπουργείου Παιδείας και Θρησκευμάτων συντάσσουν έκθεση σχετικά με τον σχεδιασμό δράσης και τον προγραμματισμό του έργου τους, λαμβάνοντας υπόψη τις προτεραιότητες και κατευθύνσεις της Γενικής Γραμματείας Επαγγελματικής Εκπαίδευσης, Κατάρτισης, Διά Βίου Μάθησης και Νεολαίας, καθώς και τις πρωτοβουλίες που προτίθενται να αναλάβουν. Ο προγραμματισμός μπορεί να τροποποιείται στη διάρκεια του έτους κατάρτισης, εφόσον κρίνεται σκόπιμο ή επιβάλλεται από τις συνθήκες λειτουργίας του Ι.Ε.Κ..
2. Στο τέλος κάθε έτους κατάρτισης και πάντως το αργότερο έως την 15η Ιουλίου, οι Διευθυντές και οι Υποδιευθυντές Ι.Ε.Κ. συντάσσουν έκθεση απολογισμού των πεπραγμένων τους, στην οποία αξιολογούν την υλοποίηση του προγραμματισμού τους, εντοπίζουν τα σημεία που τροποποιήθηκαν σε σχέση με τον αρχικό σχεδιασμό, τους λόγους που οδήγησαν σε ανασχεδιασμό, καθώς και τα αποτελέσματα και συμπεράσματα των πεπραγμένων τους.
3. Οι εκθέσεις προγραμματισμού και αποτίμησης των παρ. 1 και 2 καταχωρίζονται στην πλατφόρμα της περ. γ) της παρ. 5 του άρθρου 31Α.»
Άρθρο 24
Πεδία και κριτήρια αξιολόγησης Διευθυντών και Υποδιευθυντών Ινστιτούτων Επαγγελματικής Κατάρτισης - Προσθήκη άρθρου 31Γ στον ν. 4763/2020
Στον ν. 4763/2020 (Α’ 254) προστίθεται άρθρο 31Γ ως εξής:
«Άρθρο 31Γ
Πεδία και κριτήρια αξιολόγησης Διευθυντών και Υποδιευθυντών Ινστιτούτων Επαγγελματικής Κατάρτισης
1. Το έργο των Διευθυντών και Υποδιευθυντών δημόσιων Ινστιτούτων Επαγγελματικής Κατάρτισης (Ι.Ε.Κ.) αρμοδιότητας του Υπουργείου Παιδείας και Θρησκευμάτων αξιολογείται τεκμηριωμένα σε πεντάβαθμη περιγραφική κλίμακα, στην οποία διαβαθμίζεται σε εξαιρετικό, πολύ καλό, ικανοποιητικό, μέτριο και ακατάλληλο, ως προς τα ακόλουθα τρία (3) πεδία:
Α) προώθηση του σκοπού των Ι.Ε.Κ.,
Β) ποιότητα υπηρεσιών Επαγγελματικής Εκπαίδευσης και Κατάρτισης και
Γ) υπηρεσιακή συνέπεια και επάρκεια.
2. Τα πεδία της παρ. 1 αναλύονται σε επιμέρους κριτήρια, ανάλογα με τη θέση του αξιολογούμενου και ειδικότερα:
α) Ως προς τους Διευθυντές Ι.Ε.Κ.:
αα) Το πεδίο Α) της παρ. 1 αναλύεται σε επιμέρους κριτήρια, όπως ενδεικτικά η γνώση σχετικά με το αντικείμενο της θέσης Διευθυντή Ι.Ε.Κ. και την εκτέλεση των καθηκόντων και των αρμοδιοτήτων που αντιστοιχούν στη θέση αυτή, η αποτελεσματικότητα στον προγραμματισμό και την υλοποίηση του σχεδιασμού, οι πρωτοβουλίες και η ευθύνη υλοποίησης καινοτόμων δράσεων προώθησης του σκοπού των Ι.Ε.Κ..
αβ) Το πεδίο Β) της παρ. 1 αναλύεται σε επιμέρους κριτήρια, όπως ενδεικτικά η καθοδήγηση, ο συντονισμός και η εποπτεία της διοικητικής λειτουργίας του Ι.Ε.Κ., η διαχείριση και ο έλεγχος των οικονομικών υποθέσεων και λειτουργιών του, η εφαρμογή του σχετικού νομοθετικού και κανονιστικού πλαισίου και η εύρυθμη λειτουργία του Ι.Ε.Κ., με καλή συνεργασία των οργάνων διοίκησης και με τις υπηρεσίες της Γενικής Γραμματείας Επαγγελματικής Εκπαίδευσης, Κατάρτισης, Διά Βίου Μάθησης και Νεολαίας (Γ.Γ.Ε.Ε.Κ.Δ.Β.Μ&.Ν.) του Υπουργείου Παιδείας και Θρησκευμάτων, καθώς και η ανάληψη πρωτοβουλιών για τη βελτίωση της λειτουργίας του Ι.Ε.Κ. και της παρεχόμενης κατάρτισης.
αγ) Το πεδίο Γ) της παρ. 1 αναλύεται σε επιμέρους κριτήρια, όπως ενδεικτικά η συνέπεια κατά την εκτέλεση των υποχρεώσεων που προκύπτουν από τη θέση Διευθυντή και ο σεβασμός και η τήρηση των αρχών της επαγγελματικής δεοντολογίας, καθώς και η επίδειξη συμπεριφοράς που αρμόζει στην αποστολή του Διευθυντή Ι.Ε.Κ..
β) Ως προς τους Υποδιευθυντές Ι.Ε.Κ.:
βα) Το πεδίο Α) της παρ. 1 αναλύεται σε επιμέρους κριτήρια, όπως ενδεικτικά η γνώση σχετικά με το αντικείμενο της θέσης Υποδιευθυντή Ι.Ε.Κ. και την εκτέλεση των καθηκόντων και των αρμοδιοτήτων που αντιστοιχούν στη θέση αυτή, καθώς και η αποτελεσματικότητα στην οργάνωση της διεξαγωγής της κατάρτισης και του εκπαιδευτικού έργου.
ββ) Το πεδίο Β) της παρ. 1 αναλύεται σε επιμέρους κριτήρια, όπως ενδεικτικά η αποτελεσματικότητα στη διαχείριση της καθημερινής λειτουργίας του Ι.Ε.Κ. και η άμεση και έγκαιρη ενημέρωση του Διευθυντή για την εκπαιδευτική και διοικητική λειτουργία του Ι.Ε.Κ..
βγ) Το πεδίο Γ) της παρ. 1 αναλύεται σε επιμέρους κριτήρια, όπως ενδεικτικά η συνέπεια κατά την εκτέλεση των υποχρεώσεων που προκύπτουν από τη θέση του Υποδιευθυντή και ο σεβασμός και η τήρηση των αρχών της επαγγελματικής δεοντολογίας, καθώς και η επίδειξη συμπεριφοράς που αρμόζει στην αποστολή του Υποδιευθυντή Ι.Ε.Κ..
3. Για τον χαρακτηρισμό του έργου Διευθυντών και Υποδιευθυντών Ι.Ε.Κ. ως «εξαιρετικού» απαιτείται η παράθεση από τον αξιολογητή ειδικής αιτιολογίας, με αναφορά στις ιδιάζουσες επιδόσεις που δικαιολογούν την άριστη βαθμολογία σε καθένα από τα αξιολογούμενα πεδία και κριτήρια και με καταγραφή των πραγματικών δεδομένων που τη στοιχειοθετούν. Ως «πολύ καλό» χαρακτηρίζεται το έργο του αξιολουγουμένου, όταν μπορεί να ανταποκριθεί πλήρως στις απαιτήσεις της θέσης του. Ως «ικανοποιητικό» χαρακτηρίζεται το έργο του αξιολουγουμένου όταν, ως επί το πλείστον, ανταποκρίνεται στις απαιτήσεις της θέσης του, του οποίου ωστόσο η απόδοση δύναται να βελτιωθεί. Ως «μέτριο» χαρακτηρίζεται το έργο του αξιολογουμένου όταν ανταποκρίνεται μερικώς και μόνο στις απαιτήσεις της θέσης του και του οποίου η απόδοση χρήζει βελτίωσης. Ως «ακατάλληλο» χαρακτηρίζεται το έργο του αξιολογουμένου όταν δεν ανταποκρίνεται στις απαιτήσεις της θέσης του και πρέπει να αντικατασταθεί. Για τον χαρακτηρισμό του έργου του αξιολογουμένου ως «ακατάλληλου», η αξιολογική κρίση επιβάλλεται να αιτιολογείται ειδικά και να βασίζεται σε πραγματικά περιστατικά και αντικειμενικά στοιχεία. Σε κάθε περίπτωση, όλες οι αξιολογικές κρίσεις πρέπει να είναι ειδικά τεκμηριωμένες.
4. Αν το έργο του Διευθυντή ή του Υποδιευθυντή Ι.Ε.Κ. βαθμολογηθεί ως «ακατάλληλο» και εφόσον δεν κριθεί διαφορετικά κατά τη διαδικασία των ενστάσεων, σύμφωνα με τις παρ. 6 και 7 του άρθρου 31Δ: α) λήγει η θητεία του Διευθυντή ή Υποδιευθυντή Ι.Ε.Κ. και διενεργείται διαδικασία αντικατάστασής του και β) ο αξιολογούμενος δεν μπορεί να συμμετάσχει, ως υποψήφιος σε οποιαδήποτε διαδικασία επιλογής Διευθυντών και Υποδιευθυντών σε δομές αρμοδιότητας της Γ.Γ.Ε.Ε.Κ.Δ.Β.Μ.&Ν. για τα τρία (3) έτη που έπονται της αξιολόγησης. Η λήξη της θητείας, σύμφωνα με την περ. α) του πρώτου εδαφίου, διαπιστώνεται με απόφαση του αρμόδιου για την τοποθέτηση οργάνου, σύμφωνα με το άρθρο 31, περί οργάνων διοίκησης των Ι.Ε.Κ. και η θέση που κενώνεται πληρούται σύμφωνα με το ίδιο άρθρο.»
Άρθρο 25
Περιοδικότητα, αρμόδια όργανα, διαδικασία αξιολόγησης και ενστάσεις Διευθυντών και Υποδιευθυντών Ινστιτούτων Επαγγελματικής Κατάρτισης - Προσθήκη άρθρου 31Δ στον ν. 4763/2020
Στον ν. 4763/2020 (Α’ 254) προστίθεται άρθρο 31Δ ως εξής:
«Άρθρο 31Δ
Περιοδικότητα, αρμόδια όργανα, διαδικασία αξιολόγησης και ενστάσεις Διευθυντών και Υποδιευθυντών Ινστιτούτων Επαγγελματικής Κατάρτισης
1. Οι Διευθυντές και οι Υποδιευθυντές Ινστιτούτων Επαγγελματικής Κατάρτισης (Ι.Ε.Κ.) αξιολογούνται μία (1) φορά κατ’ έτος κατάρτισης, μετά από τη λήξη του δεύτερου εξαμήνου κατάρτισης, ως εξής:
α) Οι Διευθυντές Ι.Ε.Κ. αξιολογούνται από τον Προϊστάμενο της Διεύθυνσης Εφαρμογής Επαγγελματικής Κατάρτισης της Γενικής Γραμματείας Επαγγελματικής Εκπαίδευσης, Κατάρτισης, Διά Βίου Μάθησης και Νεολαίας (Γ.Γ.Ε.Ε.Κ.Δ.Β.Μ.&Ν.) του Υπουργείου Παιδείας και Θρησκευμάτων.
β) Οι Υποδιευθυντές Ι.Ε.Κ. αξιολογούνται από τον Διευθυντή Ι.Ε.Κ..
2. α) Για την αξιολόγηση των Διευθυντών Ι.Ε.Κ. λαμβάνονται υποχρεωτικά υπόψη:
αα) η έκθεση αυτοαξιολόγησης του έργου τους, την οποία καταχωρίζουν στο πληροφοριακό σύστημα της περ. γ) της παρ. 5 του άρθρου 31Α κατά την έναρξη της αξιολογικής περιόδου και η οποία συνοδεύεται από τα τεκμήρια που σχετίζονται με τα πεδία και τα κριτήρια αξιολόγησης της παρ. 1 και της περ. α) της παρ. 2 του άρθρου 31Γ,
αβ) οι εκθέσεις προγραμματισμού και αποτίμησης του άρθρου 31Β και
αγ) η αποτίμηση του έργου τους από τον Υποδιευθυντή, τους εκπαιδευτές επαγγελματικής κατάρτισης και τους καταρτιζόμενους του Ι.Ε.Κ., σύμφωνα με την παρ. 3.
β) Για την αξιολόγηση των Υποδιευθυντών Ι.Ε.Κ. λαμβάνονται υποχρεωτικά υπόψη:
βα) η έκθεση αυτοαξιολόγησης του έργου τους, την οποία καταχωρίζουν στο πληροφοριακό σύστημα της περ. γ) της παρ. 5 του άρθρου 31Α κατά την έναρξη της αξιολογικής περιόδου και η οποία συνοδεύεται από τα τεκμήρια που σχετίζονται με τα πεδία και τα κριτήρια αξιολόγησης της παρ. 1 και της περ. β) της παρ. 2 του άρθρου 31Γ,
ββ) οι εκθέσεις προγραμματισμού και αποτίμησης του άρθρου 31Β και
βγ) η αποτίμηση του έργου τους από τους εκπαιδευτές επαγγελματικής κατάρτισης και τους καταρτιζόμενους του Ι.Ε.Κ., σύμφωνα με την παρ. 3.
3. α) Η συμμετοχή, κατά περίπτωση, των Υποδιευθυντών, των εκπαιδευτών επαγγελματικής κατάρτισης και των καταρτιζομένων του Ι.Ε.Κ. στη διαδικασία αξιολόγησης των Διευθυντών και Υποδιευθυντών Ι.Ε.Κ. διενεργείται ηλεκτρονικά στην πλατφόρμα της περ. γ) της παρ. 5 του άρθρου 31Α. Για τον σκοπό αυτόν, η Διεύθυνση Τεκμηρίωσης και Επικοινωνίας της Γ.Γ.Ε.Ε.Κ.Δ.Β.Μ.&Ν. συντάσσει καταλόγους ερωτήσεων αποτίμησης του έργου των Διευθυντών και Υποδιευθυντών Ι.Ε.Κ., οι οποίες δύνανται να εξειδικεύουν τα κριτήρια του άρθρου 31Γ και αναφέρονται ενδεικτικά στην ικανότητα διοίκησης και διαχείρισης, στην καθημερινή λειτουργία του Ι.Ε.Κ. και στο εκπαιδευτικό περιβάλλον.
β) Μετά από την ολοκλήρωση του δεύτερου εξαμήνου κατάρτισης, ο Υποδιευθυντής του Ι.Ε.Κ. καταχωρίζει την αποτίμηση του έργου του Διευθυντή, με τη συμπλήρωση του σχετικού καταλόγου ερωτήσεων.
γ) Μετά από την ολοκλήρωση κάθε εξαμήνου κατάρτισης, οι εκπαιδευτές επαγγελματικής κατάρτισης, και μετά από την ολοκλήρωση του δεύτερου εξαμήνου κατάρτισης, οι καταρτιζόμενοι συμμετέχουν στη διαδικασία αξιολόγησης των Διευθυντών και Υποδιευθυντών Ι.Ε.Κ. και καταχωρίζουν, ανώνυμα, στην πλατφόρμα της περ. γ) της παρ. 5 του άρθρου 31Α, την αποτίμηση του έργου των αξιολογουμένων, με τη συμπλήρωση των σχετικών καταλόγων ερωτήσεων.
Τα αποτελέσματα της αποτίμησης του έργου των Διευθυντών και Υποδιευθυντών Ι.Ε.Κ. συγκεντρώνονται και διαβιβάζονται, μετά από την ολοκλήρωση του δεύτερου εξαμήνου κατάρτισης, από τη Διεύθυνση Τεκμηρίωσης και Επικοινωνίας στη Διεύθυνση Εφαρμογής Επαγγελματικής Κατάρτισης της Γ.Γ.Ε.Ε.Κ.Δ.Β.Μ.&Ν. για τη διενέργεια της αξιολόγησης.
4. α) Ειδικώς, για την αξιολόγηση των Διευθυντών Ι.Ε.Κ., ο Προϊστάμενος της Διεύθυνσης Εφαρμογής Επαγγελματικής Κατάρτισης δύναται να καλεί τον αξιολογούμενο σε συζήτηση, με περιεχόμενο:
αα) την παροχή διευκρινίσεων για το περιεχόμενο των εκθέσεων αυτοαξιολόγησης, προγραμματισμού και απολογισμού και των τεκμηρίων στα οποία αναφέρεται ή παραπέμπει ο αξιολογούμενος,
αβ) τα αποτελέσματα της αποτίμησης του έργου των αξιολογουμένων από τους εκπαιδευτές επαγγελματικής κατάρτισης και τους καταρτιζόμενους του Ι.Ε.Κ., σύμφωνα με την παρ. 3 και
αγ) τον από κοινού εντοπισμό των θετικών σημείων της απόδοσης του αξιολογουμένου και τους τρόπους ενίσχυσης και περαιτέρω βελτίωσής του, καθώς και γενικότερα τις δυνατότητες καλύτερης αξιοποίησης και ανάπτυξης των ικανοτήτων του αξιολογουμένου προς όφελος τόσο του ιδίου, όσο και της λειτουργίας και απόδοσης του Ι.Ε.Κ., στο οποίο υπηρετεί.
β) Οι συζητήσεις που διεξάγονται στο πλαίσιο της διαδικασίας αξιολόγησης διενεργούνται με φυσική παρουσία των μερών, καθώς και με κάθε άλλο πρόσφορο τρόπο, όπως με τηλεδιάσκεψη.
5. Για τη διενέργεια της αξιολόγησης των Διευθυντών και Υποδιευθυντών Ι.Ε.Κ., συντάσσεται υποχρεωτικά από τους αξιολογητές έκθεση αξιολόγησης, η οποία περιλαμβάνει την τεκμηριωμένη αποτίμηση του έργου του αξιολογουμένου, καθώς και ειδική αιτιολόγηση της αξιολογικής κρίσης. Αν το έργο Διευθυντή ή Υποδιευθυντή Ι.Ε.Κ. αξιολογηθεί ως «ικανοποιητικό», συμπληρώνονται υποχρεωτικά στην ανωτέρω έκθεση από τον αξιολογητή τα μέτρα βελτίωσης που οφείλει να λάβει ο αξιολογούμενος. Η έκθεση αξιολόγησης γνωστοποιείται υποχρεωτικά από τη Διεύθυνση Εφαρμογής Επαγγελματικής Κατάρτισης στον αξιολογούμενο με κάθε πρόσφορο τρόπο. Ο αξιολογούμενος δικαιούται να ζητεί οποτεδήποτε από την αρμόδια υπηρεσία και να λαμβάνει, με κάθε πρόσφορο τρόπο, πλήρη γνώση ή αντίγραφα των εκθέσεων αξιολόγησής του.
6. Οι αξιολογούμενοι έχουν δικαίωμα να υποβάλουν ένσταση, αν το έργο τους χαρακτηριστεί ως «μέτριο» ή «ακατάλληλο», ενώπιον του κατά περίπτωση αρμόδιου οργάνου ως εξής:
α) Οι Διευθυντές Ι.Ε.Κ. υποβάλλουν ένσταση, η οποία εξετάζεται από την Ειδική Επιτροπή Ενστάσεων της παρ. 7.
β) Οι Υποδιευθυντές Ι.Ε.Κ. υποβάλλουν ένσταση, η οποία εξετάζεται από τη Διεύθυνση Εφαρμογής Επαγγελματικής Κατάρτισης.
7. α) Για την εξέταση των ενστάσεων που υποβάλλουν Διευθυντές Ι.Ε.Κ. κατά τη διαδικασία αξιολόγησής τους, συνιστάται στη Γ.Γ.Ε.Ε.Κ.Δ.Β.Μ.&Ν. Ειδική Επιτροπή Ενστάσεων, η οποία συγκροτείται με απόφαση του Υπουργού Παιδείας και Θρησκευμάτων από τα εξής μέλη:
αα) τον Προϊστάμενο της Διεύθυνσης Σχεδιασμού και Ανάπτυξης Επαγγελματικής Εκπαίδευσης, Κατάρτισης και Διά Βίου Μάθησης (Ε.Ε.Κ.&Δ.Β.Μ.) της Γ.Γ.Ε.Ε.Κ.Δ.Β.Μ.&Ν.,
αβ) τον Προϊστάμενο της Διεύθυνσης Τεκμηρίωσης και Επικοινωνίας της Γ.Γ.Ε.Ε.Κ.Δ.Β.Μ.&Ν. και
αγ) τον Προϊστάμενο της Διεύθυνσης Εποπτείας Φορέων Επαγγελματικής Κατάρτισης και Διά Βίου Μάθησης της Γ.Γ.Ε.Ε.Κ.Δ.Β.Μ.&Ν..
Με την ίδια απόφαση ορίζεται ως γραμματέας της επιτροπής, υπάλληλος της Διεύθυνσης Εφαρμογής Επαγγελματικής Κατάρτισης.
β) Η ένσταση περιλαμβάνει αναλυτικά τα συγκεκριμένα στοιχεία και τα πραγματικά περιστατικά, στα οποία ο αξιολογούμενος θεμελιώνει τους ισχυρισμούς της ένστασής του και ασκείται εντός αποκλειστικής προθεσμίας δώδεκα (12) ημερών από την επομένη της γνωστοποίησης, με απόδειξη, της αξιολογικής έκθεσης στον αξιολογούμενο. Οι ενστάσεις υποβάλλονται στη Διεύθυνση Εφαρμογής Επαγγελματικής Κατάρτισης, μέσω της πλατφόρμας της περ. γ) της παρ. 5 του άρθρου 31A, η οποία τις διαβιβάζει στην Ειδική Επιτροπή Ενστάσεων.
γ) Η Ειδική Επιτροπή Ενστάσεων εξετάζει το παραδεκτό και το βάσιμο της ένστασης και μπορεί είτε να οριστικοποιήσει είτε να διορθώσει την έκθεση αξιολόγησης με παράθεση πλήρους αιτιολογίας. Δικαιούται, επίσης, να ζητήσει οποιεσδήποτε πρόσθετες διευκρινίσεις κρίνει απαραίτητες από τους αξιολογητές ή τον αξιολογούμενο και γενικώς να ενεργήσει για τη διακρίβωση των προβαλλόμενων ισχυρισμών, αποφαίνεται δε για τις ενστάσεις μέσα σε προθεσμία τριάντα (30) εργάσιμων ημερών από την περιέλευσή τους σε αυτό.»
Άρθρο 26
Αξιολόγηση του έργου των εκπαιδευτών επαγγελματικής κατάρτισης δημόσιων Ινστιτούτων Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων - Προσθήκη άρθρου 31Ε στον ν. 4763/2020
Στον ν. 4763/2020 (Α’ 254) προστίθεται άρθρο 31Ε ως εξής:
«Άρθρο 31Ε
Αξιολόγηση του έργου των εκπαιδευτών επαγγελματικής κατάρτισης δημόσιων Ινστιτούτων Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων
1. α) Οι εκπαιδευτές επαγγελματικής κατάρτισης δημόσιων Ινστιτούτων Επαγγελματικής Κατάρτισης (Ι.Ε.Κ.) αρμοδιότητας του Υπουργείου Παιδείας και Θρησκευμάτων αξιολογούνται με την ολοκλήρωση κάθε εξαμήνου κατάρτισης από τον Διευθυντή και τον Υποδιευθυντή του Ι.Ε.Κ..
β) Η αξιολογική κρίση βασίζεται στην αποτίμηση του έργου του αξιολογουμένου εκπαιδευτή επαγγελματικής κατάρτισης Ι.Ε.Κ. από τους αξιολογητές της περ. α) και τους καταρτιζόμενους του Ι.Ε.Κ., οι οποίοι συμμετέχουν στη διαδικασία αξιολόγησης.
2. Το έργο των εκπαιδευτών επαγγελματικής κατάρτισης δημόσιων Ι.Ε.Κ. αξιολογείται τεκμηριωμένα σε τετράβαθμη περιγραφική κλίμακα, στην οποία το έργο τους διαβαθμίζεται σε εξαιρετικό, πολύ καλό, ικανοποιητικό και ακατάλληλο, ως προς τα ακόλουθα δύο (2) πεδία:
Α) παρεχόμενο εκπαιδευτικό έργο, παιδαγωγικό κλίμα και διαχείριση του τμήματος και
Β) συνέπεια και επάρκεια του εκπαιδευτή.
3. α) Το πεδίο Α) της παρ. 2 αξιολογείται τεκμηριωμένα από τον Διευθυντή και τον Υποδιευθυντή του Ι.Ε.Κ. με βάση τα εξής κριτήρια:
αα) Προετοιμασία του μαθήματος με την παροχή, σε τακτική βάση, στους καταρτιζόμενους του αναγκαίου εκπαιδευτικού υλικού και την ανάρτησή του στην ηλεκτρονική πλατφόρμα διαχείρισης μαθημάτων του Ι.Ε.Κ., με προτάσεις σχετικής βιβλιογραφίας, σύμφωνα με όσα ορίζονται στους Οδηγούς Κατάρτισης και τηρουμένων των διατάξεων για την προστασία των δικαιωμάτων πνευματικής ιδιοκτησίας.
αβ) Επάρκεια ως προς το γνωστικό αντικείμενο κατάρτισης, με αξιολόγηση της επιστημονικής και πρακτικής εγκυρότητας του παρεχόμενου εκπαιδευτικού έργου, βαθμός επικαιροποίησης της γνώσης και επιτυχής μετασχηματισμός του γνωστικού αντικειμένου σε γνώση για την ικανοποίηση των αναγκών της κατάρτισης.
αγ) Προσήλωση στην επίτευξη των προσδοκώμενων μαθησιακών αποτελεσμάτων.
αδ) Μεθοδολογία και αξιοποίηση ψηφιακών μέσων, ανάλογα με τις εξειδικευμένες απαιτήσεις του αντικειμένου της κατάρτισης.
αε) Παιδαγωγικό κλίμα και διαχείριση του τμήματος, με τη συμβολή του εκπαιδευτή στη δημιουργία κλίματος μάθησης μέσα στην τάξη, την προώθηση πνεύματος αμοιβαίας εμπιστοσύνης και αλληλοσεβασμού μεταξύ του ιδίου και των καταρτιζόμενων στο πλαίσιο της ίσης μεταχείρισης όλων των καταρτιζόμενων χωρίς διακρίσεις και αποκλεισμούς, την επίλυση διαφορών και τη διαχείριση συγκρούσεων, καθώς και τη συμβολή στην ενεργητική συμμετοχή των καταρτιζόμενων στη διαδικασία της κατάρτισης.
β) Το πεδίο Β) της παρ. 2 αξιολογείται τεκμηριωμένα από τον Διευθυντή και τον Υποδιευθυντή του Ι.Ε.Κ. με βάση τα εξής κριτήρια:
βα) Συνέπεια και ενδιαφέρον κατά την εκτέλεση των υποχρεώσεων και των καθηκόντων του εκπαιδευτή, καθώς και ανταπόκρισή του στο θεσμοθετημένο πλαίσιο λειτουργίας του Ι.Ε.Κ..
ββ) Έγκαιρη και ορθή ενημέρωση των υπηρεσιακών εγγράφων, όπως ιδίως, του απουσιολογίου, των βιβλίων διδασκόμενης ύλης και του βιβλίου εργαστηρίου.
4. Η αποτίμηση των πεδίων Α) και Β) της παρ. 2 παραμένει διακριτή και δεν συμψηφίζεται. Τα πεδία Α) και Β) της παρ. 2 αξιολογούνται με βάση την έκθεση αυτοαξιολόγησης της περ. α) της παρ. 5 και τα στοιχεία ή τεκμήρια, στα οποία ο αξιολογούμενος αναφέρεται ή παραπέμπει, τα τεκμήρια που έχουν συγκεντρώσει ο Διευθυντής και ο Υποδιευθυντής του Ι.Ε.Κ., καθώς και τα αποτελέσματα της συμμετοχής των καταρτιζόμενων στη διαδικασία αξιολόγησης.
5. Για την αξιολόγηση των εκπαιδευτών επαγγελματικής κατάρτισης δημόσιων Ι.Ε.Κ., λαμβάνονται υποχρεωτικά υπόψη: α) η έκθεση αυτοαξιολόγησης του έργου τους, η οποία συντάσσεται από τους εκπαιδευτές επαγγελματικής κατάρτισης των δημόσιων Ι.Ε.Κ. έναν (1) μήνα πριν από τη λήξη του εξαμήνου κατάρτισης και την οποία υποβάλλουν στον Διευθυντή και τον Υποδιευθυντή του Ι.Ε.Κ. και β) η αποτίμηση, στο τέλος κάθε εξαμήνου κατάρτισης, του έργου τους από τους καταρτιζόμενους του Ι.Ε.Κ., η οποία διενεργείται ηλεκτρονικά στην ηλεκτρονική πλατφόρμα αξιολόγησης της περ. γ) της παρ. 5 του άρθρου 31Α, με τη συμπλήρωση ανώνυμα των ερωτήσεων, οι οποίες εξειδικεύουν τα πεδία και τα κριτήρια των παρ. 2 και 3 και αναφέρονται ενδεικτικά στην αξιολόγηση του μαθήματος, στην αξιολόγηση του εκπαιδευτή, στα μαθησιακά αποτελέσματα και στις σχέσεις του εκπαιδευτή με τους καταρτιζόμενους. Τα αποτελέσματα της αξιολόγησης μέσω της ηλεκτρονικής πλατφόρμας που αφορούν στην αξιολόγηση των εκπαιδευτών από τους καταρτιζόμενους, κοινοποιούνται από τη Διεύθυνση Τεκμηρίωσης και Επικοινωνίας στη Διεύθυνση Εφαρμογής Επαγγελματικής Κατάρτισης της Γενικής Γραμματείας Επαγγελματικής Εκπαίδευσης, Κατάρτισης, Διά Βίου Μάθησης και Νεολαίας (Γ.Γ.Ε.Ε.Κ.Δ.Β.Μ.&Ν.) του Υπουργείου Παιδείας και Θρησκευμάτων, η οποία τα διαβιβάζει στον Διευθυντή και τον Υποδιευθυντή του Ι.Ε.Κ. για την ολοκλήρωση της διαδικασίας αξιολόγησης των εκπαιδευτών επαγγελματικής κατάρτισης Ι.Ε.Κ..
6. α) Με την ολοκλήρωση της διαδικασίας αξιολόγησης, ο Διευθυντής και ο Υποδιευθυντής του Ι.Ε.Κ. συντάσσουν κοινή αξιολογική έκθεση με υποχρεωτική τεκμηρίωση της αποτίμησής τους, η οποία περιλαμβάνει τη βαθμολογία του αξιολογουμένου, σύμφωνα με την παρ. 5, την οποία υποχρεούνται να γνωστοποιήσουν στον εκπαιδευτή με κάθε πρόσφορο τρόπο.
β) Η κοινή αξιολογική έκθεση του Διευθυντή και του Υποδιευθυντή του Ι.Ε.Κ. κοινοποιείται στη Διεύθυνση Εφαρμογής Επαγγελματικής Κατάρτισης της Γ.Γ.Ε.Ε.Κ.Δ.Β.Μ.&Ν., η οποία προβαίνει στη σχετική καταχώρισή της στην ηλεκτρονική εφαρμογή του Μητρώου Εκπαιδευτών Επαγγελματικής Κατάρτισης των Ι.Ε.Κ. και των Επαγγελματικών Σχολών Κατάρτισης (Ε.Σ.Κ.) του άρθρου 55 του ν. 4692/2020 (Α’ 111), στο πεδίο «Αξιολόγηση».
7. Αν το έργο ενός εκπαιδευτή αξιολογηθεί ως «ακατάλληλο» κατά την αξιολόγησή του σε ένα (1) από τα πεδία Α) ή Β) της παρ. 2 ή και στα δύο (2) αυτά πεδία, τίθεται, αμέσως μετά τη λήξη του τρέχοντος έτους κατάρτισης και εντός του πρώτου μήνα του επομένου έτους κατάρτισης, εκτός του Μητρώου Εκπαιδευτών Επαγγελματικής Κατάρτισης των Ι.Ε.Κ. και των Ε.Σ.Κ. του άρθρου 55 του ν. 4692/2020 για το επόμενο ένα (1) έτος κατάρτισης.»
Άρθρο 27
Εξουσιοδοτικές διατάξεις για την αξιολόγηση του έργου των Διευθυντών και Υποδιευθυντών Ινστιτούτων Επαγγελματικής Κατάρτισης - Τροποποίηση παρ. 14 και προσθήκη παρ. 20 στο άρθρο 34 του ν. 4763/2020
1. Στην παρ. 14 του άρθρου 34 του ν. 4763/2020 (Α’ 254), περί των εξουσιοδοτικών διατάξεων του Κεφαλαίου Ε’ του Μέρους Α’ του νόμου αυτού, για τη μεταδευτεροβάθμια επαγγελματική κατάρτιση και τα Ινστιτούτα Επαγγελματικής Κατάρτισης (Ι.Ε.Κ.), προστίθεται, μετά από την περ. β), περ. γ) για τη ρύθμιση, με απόφαση του Υπουργού Παιδείας και Θρησκευμάτων, ύστερα από εισήγηση του Γενικού Γραμματέα Επαγγελματικής Εκπαίδευσης, Κατάρτισης, Διά Βίου Μάθησης και Νεολαίας (Ε.Ε.Κ.Δ.Β.Μ.&Ν.), κάθε ειδικότερου θέματος σχετικού με τη μορφή και το περιεχόμενο των εκθέσεων αξιολόγησης, καθώς και κάθε άλλης λεπτομέρειας εφαρμογής της διαδικασίας αξιολόγησης των Διευθυντών και Υποδιευθυντών Ινστιτούτων Επαγγελματικής Κατάρτισης και η παρ. 14 διαμορφώνεται ως εξής:
«14. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Γενικού Γραμματέα Ε.Ε.Κ.Δ.Β.Μ.&Ν.:
α) Ρυθμίζεται κάθε ειδικότερο θέμα για την εφαρμογή και τη λειτουργία της εξ αποστάσεως επαγγελματικής εκπαίδευσης και κατάρτισης, σύμφωνα με την παρ. 6 του άρθρου 25.
β) Καθορίζονται οι όροι και οι προϋποθέσεις συμμετοχής των καταρτιζομένων σε προγράμματα της Ε.Ε. στον τομέα της επαγγελματικής εκπαίδευσης και κατάρτισης και κάθε άλλο ειδικότερο θέμα σχετικά με την εφαρμογή της παρ. 1 του άρθρου 28.
γ) Ρυθμίζεται κάθε ειδικότερο θέμα σχετικό με τη μορφή και το περιεχόμενο των εκθέσεων αξιολόγησης, καθώς και κάθε άλλη λεπτομέρεια εφαρμογής της διαδικασίας αξιολόγησης, σύμφωνα με το άρθρο 31Δ.»
2. Στο άρθρο 34 του ν. 4763/2020 προστίθεται μετά την παρ. 19, παρ. 20 ως εξής:
«20. Με απόφαση του Γενικού Γραμματέα Ε.Ε.Κ.Δ.Β.Μ.&Ν καθορίζονται η μορφή και το περιεχόμενο των εκθέσεων προγραμματισμού και αποτίμησης του άρθρου 31Β.»
ΚΕΦΑΛΑΙΟ Γ’
ΛΟΙΠΕΣ ΡΥΘΜΙΣΕΙΣ
Άρθρο 28
Θέματα οργάνωσης προγραμμάτων σπουδών των Ανώτατων Εκπαιδευτικών Ιδρυμάτων - Τροποποίηση παρ. 1 άρθρου 92, άρθρου 110, περ. η) παρ. 1 άρθρου 115 και 416 ν. 4957/2022 και παρ. 10 άρθρου 5 ν. 2552/1997
1. Στην παρ. 1 του άρθρου 92 του ν. 4957/2022 (Α’ 141), περί των προϋποθέσεων εγγραφής σε πρόγραμμα διδακτορικών σπουδών, επέρχονται οι ακόλουθες τροποποιήσεις: α) στο πρώτο εδάφιο, η φράση «απόφοιτος προπτυχιακού προγράμματος σπουδών Α.Ε.Ι. της ημεδαπής ή αλλοδαπής, η επιτυχής ολοκλήρωση του οποίου οδηγεί στη χορήγηση ενιαίου και αδιάσπαστου τίτλου σπουδών σύμφωνα με το άρθρο 78.» αντικαθίσταται από τη φράση «ή απόφοιτος προπτυχιακού προγράμματος σπουδών Α.Ε.Ι., κατ’ ελάχιστον πενταετούς διάρκειας, που αντιστοιχεί σε τριακόσιες (300) πιστωτικές μονάδες του Ευρωπαϊκού Συστήματος Μεταφοράς και Συσσώρευσης Ακαδημαϊκών Μονάδων (ECTS), εφόσον υφίσταται σχετική πρόβλεψη στον Κανονισμό Διδακτορικών Σπουδών του Τμήματος.», β) προστίθεται τρίτο εδάφιο, και η παρ. 1 διαμορφώνεται ως εξής:
«1. Δικαίωμα υποβολής αίτησης για την εγγραφή σε πρόγραμμα διδακτορικών σπουδών έχει όποιος είναι κάτοχος μεταπτυχιακού διπλώματος που έχει χορηγηθεί από Ανώτατο Εκπαιδευτικό Ίδρυμα (Α.Ε.Ι.) της ημεδαπής ή αλλοδαπής, ή απόφοιτος προπτυχιακού προγράμματος σπουδών Α.Ε.Ι. κατ’ ελάχιστον πενταετούς διάρκειας που αντιστοιχεί σε τριακόσιες (300) πιστωτικές μονάδες του Ευρωπαϊκού Συστήματος Μεταφοράς και Συσσώρευσης Ακαδημαϊκών Μονάδων (ECTS), εφόσον υφίσταται σχετική πρόβλεψη στον Κανονισμό Διδακτορικών Σπουδών του Τμήματος. Η επιλογή των υποψήφιων διδακτόρων σε κάθε πρόγραμμα διδακτορικών σπουδών πραγματοποιείται με απόφαση της Συνέλευσης του Τμήματος που έχει αναλάβει την υποστήριξη του προγράμματος διδακτορικών σπουδών. Με τον Κανονισμό Διδακτορικών Σπουδών δύναται να ρυθμίζονται ειδικότερα θέματα σχετικά με τις προϋποθέσεις υποβολής αίτησης για την εγγραφή σε πρόγραμμα διδακτορικών σπουδών και την αξιολόγηση των υποψηφίων που δεν είναι κάτοχοι μεταπτυχιακού διπλώματος.»
2. Στο άρθρο 110 του ν. 4957/2022, περί των συνεργασιών των Ανώτατων Εκπαιδευτικών Ιδρυμάτων της ημεδαπής με Ιδρύματα της αλλοδαπής, προστίθεται τρίτο εδάφιο και το άρθρο 110 διαμορφώνεται ως εξής:
«Άρθρο 110
Συνεργασίες με Ιδρύματα της αλλοδαπής
Τα Ανώτατα Εκπαιδευτικά Ιδρύματα (Α.Ε.Ι.) της ημεδαπής δύνανται να διοργανώνουν Ξενόγλωσσα Προγράμματα Σπουδών (Ξ.Π.Σ.) του άρθρου 101, Ξ.Π.Σ. διπλής ειδίκευσης του άρθρου 107 και διπλά Ξ.Π.Σ. του άρθρου 108 σε συνεργασία με αναγνωρισμένα Ιδρύματα ανώτατης εκπαίδευσης της αλλοδαπής, κατόπιν σύνταξης σχετικού Μνημονίου Συνεργασίας, στο οποίο περιγράφονται οι ειδικότεροι όροι της συνεργασίας των Ιδρυμάτων και εξειδικεύονται τα στοιχεία της απόφασης της παρ. 2 του άρθρου 101, καθώς και λοιπά στοιχεία σχετικά με τη διοργάνωση του προγράμματος. Για θέματα σχετικά με την ίδρυση, οργάνωση, διοίκηση και λειτουργία του προγράμματος του παρόντος εφαρμόζονται αναλόγως οι διατάξεις του παρόντος Κεφαλαίου. Τα Α.Ε.Ι. της ημεδαπής δύνανται να οργανώνουν και να λειτουργούν κοινά προγράμματα σπουδών του προηγούμενου εδαφίου σε συνεργασία με αναγνωρισμένα Ιδρύματα της αλλοδαπής, τα οποία οδηγούν στην απονομή τίτλου σπουδών, κατόπιν σύνταξης σχετικού Μνημονίου Συνεργασίας, στο οποίο περιγράφονται οι ειδικότεροι όροι της συνεργασίας των Ιδρυμάτων και εξειδικεύονται τα αντίστοιχα στοιχεία της απόφασης της παρ. 2 του άρθρου 101, συμπεριλαμβανομένων της διάρκειας σπουδών, της ευθύνης λειτουργίας του προγράμματος, του είδους του απονεμόμενου τίτλου, καθώς και της γλώσσας διοργάνωσής του.»
3. Στην περ. η) της παρ. 1 του άρθρου 115 του ν. 4957/2022, περί των αρμοδιοτήτων του Συμβουλίου του Κέντρου Επιμόρφωσης και Διά Βίου Μάθησης (Κ.Ε.ΔΙ.ΒΙ.Μ.), η φράση «και κοινοποιεί αυτά προς την ΕΘ.Α.Α.Ε. για την πιστοποίησή τους,» αντικαθίσταται από τη φράση «σύμφωνα με τις απαιτήσεις του οικείου προτύπου ποιότητας της ΕΘ.Α.Α.Ε. και τις ειδικότερες κατευθύνσεις και οδηγίες της Μονάδας Διασφάλισης Ποιότητας (ΜΟ.Δ.Ι.Π.)», και η περ. η) διαμορφώνεται ως εξής:
«η) καθορίζει τη διαδικασία εσωτερικής αξιολόγησης των προγραμμάτων του Κ.Ε.ΔΙ.ΒΙ.Μ. σύμφωνα με τις απαιτήσεις του οικείου προτύπου ποιότητας της ΕΘ.Α.Α.Ε. και τις ειδικότερες κατευθύνσεις και οδηγίες της Μονάδας Διασφάλισης Ποιότητας (ΜΟ.Δ.Ι.Π.).»
4. Στο άρθρο 416 του ν. 4957/2022 περί εξουσιοδοτικών διατάξεων του Κεφαλαίου Ζ’ του μέρους Α’ του νόμου αυτού, προστίθεται παρ. 3, ως εξής:
«3. Με κοινή απόφαση των Υπουργών Παιδείας και Θρησκευμάτων, Οικονομικών και των κατά περίπτωση συναρμόδιων Υπουργών δύναται να ρυθμίζονται πρόσθετες πηγές χρηματοδότησης για την κάλυψη του κόστους διεξαγωγής της πρακτικής άσκησης των φοιτητών σύμφωνα με το άρθρο 69 και κάθε άλλη αναγκαία λεπτομέρεια για τη διεξαγωγή πρακτικής άσκησης.»
5. Στην παρ. 10 του άρθρου 5 του ν. 2552/1997 (Α’ 266), περί της διαδικασίας αξιολόγησης των φοιτητών του Ελληνικού Ανοικτού Πανεπιστημίου (Ε.Α.Π.), επέρχονται οι ακόλουθες τροποποιήσεις: α) στο τέλος του τρίτου εδαφίου της περ. β), η φράση «στην έδρα του Ε.Α.Π., καθώς και σε άλλες πόλεις» αντικαθίσταται από τη φράση «είτε δια ζώσης στην έδρα του Ε.Α.Π. και σε άλλες πόλεις, είτε με μεθόδους εξ αποστάσεως αξιολόγησης», β) προστίθεται νέο, τελευταίο εδάφιο και η παρ. 10 διαμορφώνεται ως εξής:
«10. α) Ο αριθμός των γραπτών δοκιμασιών αξιολόγησης καθορίζεται με απόφαση της Κοσμητείας, ύστερα από συνεννόηση με το Συντονιστή της αντίστοιχης Ο.Δ.Π.. Ο αριθμός αυτός δεν μπορεί να είναι μικρότερος από τον αριθμό των υποενοτήτων μιας Θ.Ε.. Η συμμετοχή του φοιτητή στη διαδικασία αξιολόγησης είναι υποχρεωτική. β) Οι τελικές εξετάσεις γίνονται μετά το τέλος της διδασκαλίας μιας Θ.Ε. και επαναλαμβάνονται για μία ακόμη φορά. Τις ημερομηνίες έναρξης και λήξης των τελικών εξετάσεων καθορίζει η Σύγκλητος. Οι εξετάσεις αυτές διεξάγονται είτε δια ζώσης στην έδρα του Ε.Α.Π και σε άλλες πόλεις είτε με μεθόδους εξ αποστάσεως αξιολόγησης. Τον τρόπο και τη μορφή της τελικής εξέτασης για μια Θ.Ε. και Ε.Θ.Ε. καθορίζει ο Συντονιστής, ύστερα από συνεννόηση με τα μέλη της αντίστοιχης Ο.Δ.Π.. Με απόφαση της Συγκλήτου του Α.Ε.Ι. καθορίζονται η διαδικασία αξιολόγησης των φοιτητών με τη χρήση μεθόδων εξ αποστάσεως, τα οργανωτικά μέτρα που λαμβάνονται για την τήρηση του αδιάβλητου της διαδικασίας αξιολόγησης, η πολιτική προστασίας προσωπικών δεδομένων όσων συμμετέχουν και κάθε άλλο θέμα αναγκαίο για την εξ αποστάσεως αξιολόγηση.»
Άρθρο 29
Θέματα προσωπικού των Ανώτατων Εκπαιδευτικών Ιδρυμάτων - Τροποποίηση παρ. 3 και 4 άρθρου 154, παρ. 8 άρθρου 157, παρ. 8 άρθρου 160, άρθρου 162, παρ. 1 άρθρου 173, άρθρου 426 και άρθρου 465 ν. 4957/2022
1. Στην περ. α) του τρίτου εδαφίου της παρ. 3 του άρθρου 154 του ν. 4957/2022 (Α’ 141), περί της υπαγωγής των μελών Διδακτικού Ερευνητικού Προσωπικού (Δ.Ε.Π.) των Ανώτατων Εκπαιδευτικών Ιδρυμάτων (Α.Ε.Ι.) σε καθεστώς μερικής απασχόλησης, η φράση «διευθυντή ή μέλους Διοικητικού Συμβουλίου οργανισμού φορέα ή φορέα» αντικαθίσταται από τη φράση «εκτελεστικού διευθυντή ή προέδρου Διοικητικού Συμβουλίου οργανισμού ή φορέα», και η παρ. 3 διαμορφώνεται ως εξής:
«3. Δικαίωμα υποβολής αιτήματος για υπαγωγή σε καθεστώς μερικής απασχόλησης έχουν όλα τα μέλη Δ.Ε.Π. ανεξαρτήτως βαθμίδας, υπό την προϋπόθεση ότι έχουν συμπληρώσει τρία (3) έτη πραγματικής άσκησης καθηκόντων από την ημερομηνία πρώτης εκλογής τους. Το αίτημα υποβάλλεται υποχρεωτικά πριν από την έναρξη του ακαδημαϊκού έτους εντός του οποίου το μέλος Δ.Ε.Π. επιθυμεί να υπαχθεί σε καθεστώς μερικής απασχόλησης και αναλύονται σε αυτό οι λόγοι για τους οποίους το μέλος Δ.Ε.Π. αιτείται την υπαγωγή του στο εν λόγω καθεστώς. Κατ’ εξαίρεση είναι υποχρεωτική η ένταξη μέλους Δ.Ε.Π. σε καθεστώς μερικής απασχόλησης, σε χρόνο συντομότερο των τριών (3) ετών από την ανάληψη υπηρεσίας, εφόσον κατέχει θέση: α) εκτελεστικού διευθυντή ή προέδρου Διοικητικού Συμβουλίου οργανισμού ή φορέα που εντάσσεται ή εποπτεύεται από τον δημόσιο τομέα όπως αυτός οριοθετείται στην περ. α) της παρ. 1 του άρθρου 14 του ν. 4270/2014 (Α’ 143) και δεν προβλέπεται από άλλη διάταξη η ένταξή του σε καθεστώς αναστολής καθηκόντων, β) Καθηγητή ιδρύματος της αλλοδαπής και γ) ερευνητή ερευνητικού οργανισμού της αλλοδαπής.»
2. Στην παρ. 4 του άρθρου 154 του ν. 4957/2022, περί των προϋποθέσεων έγκρισης των αιτημάτων μελών Δ.Ε.Π. για την υπαγωγή σε καθεστώς μερικής απασχόλησης, επέρχονται οι ακόλουθες τροποποιήσεις: α) το τρίτο εδάφιο τροποποιείται ώστε για την έγκριση των ανωτέρω αιτημάτων να λαμβάνεται υπόψη ο αριθμός των μελών Δ.Ε.Π. της Σχολής που βρίσκονται σε καθεστώς μερικής απασχόλησης αντί του αριθμού των μελών Δ.Ε.Π. του Τμήματος, β) προστίθεται νέο, τελευταίο εδάφιο, και η παρ. 4 διαμορφώνεται ως εξής:
«4. Η Συνέλευση του Τμήματος, κατά την εξέταση του αιτήματος, λαμβάνει υπόψη τις εκπαιδευτικές ανάγκες των προγραμμάτων σπουδών του Τμήματος, ιδίως αυτές που σχετίζονται με το γνωστικό αντικείμενο του μέλους Δ.Ε.Π., καθώς και τον λόγο για τον οποίο ζητείται η υπαγωγή σε καθεστώς μερικής απασχόλησης. Εφόσον δεν παρακωλύεται η εύρυθμη λειτουργία των προγραμμάτων σπουδών του Τμήματος, εγκρίνει το αίτημα περί υπαγωγής σε καθεστώς μερικής απασχόλησης. Ο αριθμός των μελών Δ.Ε.Π. της Σχολής που βρίσκονται σε καθεστώς μερικής απασχόλησης δεν δύναται σε καμία περίπτωση να υπερβαίνει το πέντε τοις εκατό (5%) του συνολικού αριθμού των μελών Δ.Ε.Π. της Σχολής, αφαιρουμένου του αριθμού των μελών Δ.Ε.Π. που βρίσκονται σε άδεια άνευ αποδοχών ή τελούν σε αναστολή άσκησης καθηκόντων. Στο ποσοστό του προηγούμενου εδαφίου δεν συνυπολογίζονται τα μέλη Δ.Ε.Π. που εντάσσονται υποχρεωτικά σε καθεστώς μερικής απασχόλησης λόγω ανάληψης καθηκόντων που εντάσσονται στην παρ. 8 του άρθρου 160.»
3. Η παρ. 8 του άρθρου 157 του ν. 4957/2022, περί του καθορισμού θεμάτων σχετικά με τη χορήγηση των αδειών του άρθρου αυτού στα μέλη Δ.Ε.Π. με τον εσωτερικό κανονισμό του Α.Ε.Ι., τροποποιείται ώστε με τον εσωτερικό κανονισμό να καθορίζονται και ειδικότερες άδειες που δύνανται να χορηγούνται στα μέλη Δ.Ε.Π. και η παρ. 8 διαμορφώνεται ως εξής:
«8. Με τον Εσωτερικό Κανονισμό του Α.Ε.Ι. καθορίζονται η διαδικασία, οι λεπτομέρειες και τα δικαιολογητικά που απαιτούνται ανά περίπτωση για τη χορήγηση των αδειών του παρόντος, καθώς και ειδικότερες άδειες που δύνανται να χορηγούνται προς τα μέλη Δ.Ε.Π. του Α.Ε.Ι. και σχετίζονται με την άσκηση των εκπαιδευτικών, επιστημονικών και ερευνητικών δραστηριοτήτων τους και οι προϋποθέσεις χορήγησής τους.»
4. Στο άρθρο 162 του ν. 4957/2022, περί των κατηγοριών ειδικού διδακτικού προσωπικού των Ανώτατων Εκπαιδευτικών Ιδρυμάτων (Α.Ε.Ι.), προστίθενται παρ. 7 και 8 ως εξής:
«7. Η μετακίνηση μελών Ε.Ε.Π., Ε.ΔΙ.Π. και Ε.Τ.Ε.Π. από μία ακαδημαϊκή μονάδα σε άλλη πραγματοποιείται με μεταφορά της θέσης τους, χωρίς να απαιτείται κατανομή κενής θέσης από τις υφιστάμενες κενές θέσεις του Α.Ε.Ι..
8. Με απόφαση της Συγκλήτου δύναται να μετακινούνται μέλη Ε.Ε.Π., Ε.ΔΙ.Π. και Ε.Τ.Ε.Π. σε μουσεία του Α.Ε.Ι., εφόσον υφίσταται σχετική ανάγκη.»
5. Στην παρ. 1 του άρθρου 173 του ν. 4957/2022, περί των εντεταλμένων διδασκόντων των Α.Ε.Ι., προστίθεται τρίτο εδάφιο και η παρ. 1 διαμορφώνεται ως εξής:
«1. Με απόφαση της Συνέλευσης του Τμήματος, κατόπιν έκδοσης προκήρυξης, δύναται να επιλέγονται επιστήμονες, οι οποίοι είναι κατ’ ελάχιστον κάτοχοι διδακτορικού διπλώματος, ως εντεταλμένοι διδάσκοντες του Τμήματος για την κάλυψη διδακτικών αναγκών ενός (1) ή περισσοτέρων προγραμμάτων σπουδών πρώτου κύκλου του Τμήματος σε συγκεκριμένο γνωστικό αντικείμενο. Η διαδικασία πρόσληψης εξαιρείται από τον ν. 4765/2021 (Α’ 6) και υπάγεται στις εξαιρέσεις της Πράξης Υπουργικού Συμβουλίου 33/2006 (Α’ 280). Κατ’ εξαίρεση δεν είναι απαραίτητη η κατοχή διδακτορικού διπλώματος, αν η προς πλήρωση θέση αφορά σε γνωστικό αντικείμενο εξαιρετικής και αδιαμφισβήτητης ιδιαιτερότητας, για τα οποίο δεν είναι δυνατή ή συνήθης η εκπόνηση διδακτορικής διατριβής κατά τους κανόνες της οικείας τέχνης ή επιστήμης (de lege artis).»
6. Στο άρθρο 426 του ν. 4957/2022 περί εξουσιοδοτικών διατάξεων του Κεφαλαίου ΙΖ’ του Μέρους Α’ του νόμου αυτού, προστίθεται παρ. 3 ως εξής:
«3. Με απόφαση του Υπουργού Παιδείας και Θρησκευμάτων δύναται να παρατείνεται η προθεσμία για την κατάρτιση των Μητρώων Γνωστικών Αντικειμένων της παρ. 1 του άρθρου 463 και του αιτήματος ετήσιου προγραμματισμού προσλήψεων του άρθρου 138.»
7. Στο άρθρο 465 του ν. 4957/2022, περί των τελικών - μεταβατικών διατάξεων του Κεφαλαίου ΙΘ’ του Μέρους Α’ του νόμου αυτού, προστίθεται παρ. 6 ως εξής:
«6. Τα π.δ. 117/2002 (Α’ 99), περί της βαθμολογικής κατάστασης και εξέλιξης των μελών του Ειδικού Τεχνικού Εργαστηριακού Προσωπικού (Ε.Τ.Ε.Π.) των Α.Ε.Ι., 118/2002 (Α’ 99), περί της βαθμολογικής και μισθολογικής κατάστασης και εξέλιξης των μελών του Ειδικού και Εργαστηριακού Διδακτικού Προσωπικού (Ε.Ε.ΔΙ.Π.) των Α.Ε.Ι., και 147/2009 (Α’ 189), περί των προϋποθέσεων και της διαδικασίας πλήρωσης των θέσεων, χορήγησης εκπαιδευτικών αδειών και μετάταξης των μελών του Ειδικού και Εργαστηριακού Διδακτικού Προσωπικού (Ε.Ε.ΔΙ.Π.) των ιδρυμάτων του πανεπιστημιακού τομέα της ανώτατης εκπαίδευσης, παραμένουν σε ισχύ έως την έκδοση του προεδρικού διατάγματος της παρ. 2 του άρθρου 428 του παρόντος, οπότε και καταργούνται.»
Άρθρο 30
Ρυθμίσεις για τους Ειδικούς Λογαριασμούς Κονδυλίων Έρευνας των Ανώτατων Εκπαιδευτικών Ιδρυμάτων - Τροποποίηση παρ. 4 άρθρου 51, άρθρων 232 και 237, 
παρ. 1 άρθρου 241, παρ. 1 άρθρου 242, άρθρου 243, παρ. 3 άρθρου 246 και άρθρων 252, 255 και 473 ν. 4957/2022
1. Στο τέλος του πρώτου εδαφίου της παρ. 4 του άρθρου 51 του ν. 4957/2022 (Α’ 141), περί των όρων και προϋποθέσεων παροχής υπηρεσιών από πανεπιστημιακά εργαστήρια, μετά από τη λέξη «φυσικών», προστίθεται η φράση «και νομικών» και η παρ. 4 διαμορφώνεται ως εξής:
«4. Με απόφαση της Επιτροπής Ερευνών, κατόπιν εισήγησης του Διευθυντή του πανεπιστημιακού εργαστηρίου, καθορίζεται το ακριβές ύψος της τιμής κάθε είδους ομοειδών υπηρεσιών που παρέχονται προς απροσδιόριστο αριθμό φυσικών και νομικών προσώπων. Η εισήγηση, πέραν των στοιχείων των παρ. 2 και 3, περιλαμβάνει: α) το είδος και την περιγραφή κάθε υπηρεσίας, β) την τιμή ανά είδος υπηρεσίας, γ) το εύρος τιμολόγησης από τρίτους οικονομικούς φορείς, εφόσον υπάρχουν, που προσφέρουν ταυτόσημες υπηρεσίες, και δ) οικονομοτεχνική ανάλυση κόστους της υπηρεσίας, στην οποία περιλαμβάνεται υπολογισμός του κόστους απασχόλησης προσωπικού, των αναλωσίμων και λοιπών ειδών, των πάγιων δαπανών και της απόσβεσης εξοπλισμού.»
2. Στο άρθρο 232 του ν. 4957/2022, περί των αρμοδιοτήτων της Επιτροπής Ερευνών, επέρχονται οι ακόλουθες τροποποιήσεις:
α) στο τέλος της περ. ιδ) η τελεία αντικαθίσταται από κόμμα και η περ. ιδ) διαμορφώνεται ως εξής:
«ιδ) συγκροτεί τις Επιτροπές Αξιολόγησης για την επιλογή προσωπικού και την Επιτροπή Ενστάσεων του άρθρου 245,» και β) προστίθεται περ. ιε) ως εξής:
«ιε) λαμβάνει τις αποφάσεις που αφορούν στη διενέργεια των διαδικασιών για τη σύναψη δημόσιων συμβάσεων προμήθειας ειδών, παροχής υπηρεσιών, εκτέλεσης έργων και μελετών σε βάρος των πιστώσεων του προϋπολογισμού έργων/προγραμμάτων που διαχειρίζεται ο Ε.Λ.Κ.Ε., με την επιφύλαξη της περ. ζ) της παρ. 2 του άρθρου 233.»
3. Στο άρθρο 237 του ν. 4957/2022, περί θεμάτων οικονομικής διαχείρισης των Ειδικών Λογαριασμών Κονδυλίων Έρευνας, προστίθενται παρ. 10 και 11 ως εξής:
«10. Υπόλοιπο ταμειακών διαθεσίμων των έργων/προγραμμάτων που εκτείνονται πέραν του έτους και δεν έχουν χρησιμοποιηθεί έως το τέλος του οικονομικού έτους, μεταφέρεται στο επόμενο οικονομικό έτος και με αυτό δύναται να καλύπτονται δαπάνες του επόμενου οικονομικού έτους που αναλαμβάνονται σε βάρος έργων/προγραμμάτων, με απόφαση της Επιτροπής Ερευνών του Ε.Λ.Κ.Ε..
11. Οι υποτροφίες αριστείας και οι ανταποδοτικές υποτροφίες που χορηγούνται από τους Ε.Λ.Κ.Ε. των Α.Ε.Ι. δεν υπόκεινται σε οποιονδήποτε φόρο, κράτηση ή ασφαλιστική εισφορά. Οι υποτροφίες και οι κάθε είδους αποζημιώσεις που δίνονται σε δικαιούχους, όπως φοιτητές και νέους ερευνητές, στο πλαίσιο ευρωπαϊκών και συγχρηματοδοτούμενων έργων κινητικότητας, όπως το Erasmus+, ελέγχονται, εκκαθαρίζονται και καταβάλλονται, σύμφωνα με τους όρους του προγράμματος, με την έκδοση τακτικών χρηματικών ενταλμάτων. Για την έκδοση και εξόφληση των ως άνω ενταλμάτων δεν απαιτείται η προσκόμιση φορολογικής και ασφαλιστικής ενημερότητας από τους δικαιούχους.»
4. Στο δεύτερο εδάφιο της παρ. 1 του άρθρου 241 του ν. 4957/2022, περί της αξιοποίησης αδιάθετου ταμειακού υπολοίπου έργων/προγραμμάτων των Ε.Λ.Κ.Ε., μετά από τη λέξη «εφαρμόζεται», προστίθεται η λέξη «και» και η παρ. 1 διαμορφώνεται ως εξής:
«1. Με απόφαση της Επιτροπής Ερευνών, κατόπιν αιτήματος του Επιστημονικού Υπευθύνου, εγκρίνεται η χρήση του αδιάθετου ταμειακού υπολοίπου έργου/προγράμματος, που δεν αξιοποιήθηκε έως την ημερομηνία λήξης του έργου/προγράμματος, εφόσον πληρούνται σωρευτικά οι ακόλουθες προϋποθέσεις: α) το φυσικό αντικείμενο του έργου/προγράμματος έχει επιτυχώς ολοκληρωθεί, β) το οικονομικό αντικείμενο του έργου/προγράμματος έχει ολοκληρωθεί και δεν υπάρχει άλλη συμβατική υποχρέωση και γ) δεν προβλέπεται από το κανονιστικό πλαίσιο ή τη σύμβαση χρηματοδότησης του έργου/προγράμματος η επιστροφή του αδιάθετου ταμειακού υπολοίπου. Η παρούσα εφαρμόζεται και επί αδιάθετων ταμειακών υπολοίπων προγραμματικών συμβάσεων που έχουν συναφθεί με φορείς δημοσίου τομέα της περ. α) της παρ. 1 του άρθρου 14 του ν. 4270/2014 (Α’ 143), και το φυσικό αντικείμενό τους έχει επιτυχώς ολοκληρωθεί, υπό την προϋπόθεση ότι δεν υπάρχει αντίθετος όρος στην προγραμματική σύμβαση.»
5. Στην περ. ε) της παρ. 1 του άρθρου 242 του ν. 4957/2022, περί της διαδικασίας χρήσης περιουσιακών ταμειακών διαθεσίμων των Ειδικών Λογαριασμών Κονδυλίων Έρευνας των Ανώτατων Εκπαιδευτικών Ιδρυμάτων, διορθώνεται η νομοθετική παραπομπή, και η περ. ε) διαμορφώνεται ως εξής:
«ε) την κάλυψη του μετοχικού κεφαλαίου εταιρειών στις οποίες συμμετέχει το Α.Ε.Ι., σύμφωνα με το άρθρο 292, και της Εταιρείας Αξιοποίησης και Διαχείρισης της Περιουσίας του Α.Ε.Ι., καθώς και την κάλυψη δαπανών αύξησης μετοχικού κεφαλαίου εταιρειών που ανήκουν κατά πλειοψηφία στο Α.Ε.Ι.,»
6. Στην παρ. 4 του άρθρου 243 του ν. 4957/2022, περί της διαδικασίας επιλογής πρόσθετου προσωπικού που απασχολείται σε έργα/προγράμματα των Ε.Λ.Κ.Ε., προστίθεται περ. δ) ως εξής:
«δ) Με απόφαση της Επιτροπής Ερευνών, κατόπιν εισήγησης του Επιστημονικού Υπευθύνου, εγκρίνεται, χωρίς άλλη διαδικασία, η ευκαιριακή απασχόληση προσωπικού, που αμείβεται με παραστατικό παρεχόμενων υπηρεσιών, εφόσον η απασχόλησή του κρίνεται αναγκαία για την ομαλή εκτέλεση του έργου και η συνολική διάρκεια της απασχόλησής του δεν υπερβαίνει τους έξι (6) μήνες.»
7. Στο δεύτερο εδάφιο της παρ. 5 του άρθρου 243 του ν. 4957/2022, περί των συμβάσεων απασχόλησης μελών των ομάδων έργου που απασχολούνται σε έργα/προγράμματα των Ε.Λ.Κ.Ε., επέρχονται οι ακόλουθες τροποποιήσεις: α) στο δεύτερο εδάφιο, μετά από τη λέξη «αποφάσεις», προστίθεται η φράση «του Προέδρου», β) στο τρίτο εδάφιο, μετά από τη φράση «του προϋπολογισμού του», διαγράφεται η φράση «έργου ή προγράμματος», και η παρ. 5 διαμορφώνεται ως εξής:
«5. Μέλη της ομάδας έργου των περ. ζ) και η) της παρ. 1 απασχολούνται δυνάμει σύμβασης εργασίας ορισμένου χρόνου ή σύμβασης έργου. Οι εν λόγω συμβάσεις συνάπτονται στο πλαίσιο εκτέλεσης συγκεκριμένου έργου/προγράμματος, συνδέονται με το αποτέλεσμα που παράγεται από το έργο και δύνανται να ανανεώνονται ή να παρατείνονται με αποφάσεις του Προέδρου της Επιτροπής Ερευνών, κατόπιν εισήγησης του Επιστημονικού Υπευθύνου, χωρίς περιορισμό, μέχρι την ημερομηνία λήξης του έργου/προγράμματος, υπό την προϋπόθεση ότι είναι εντός των εγκεκριμένων ορίων του προϋπολογισμού κάθε έργου ή προγράμματος. Συμβάσεις που έχουν συναφθεί για τις ανάγκες έργου/προγράμματος που δεν έχει σαφή ημερομηνία λήξης, δύναται να ανανεώνονται ή να παρατείνονται για χρονικό διάστημα που δεν υπερβαίνει συνολικά τα πέντε (5) έτη, υπό την προϋπόθεση ότι είναι εντός των εγκεκριμένων ορίων του προϋπολογισμού του. Αποκλείεται σε κάθε περίπτωση η αναγνώρισή τους ως συμβάσεων αορίστου χρόνου. Σε περίπτωση πρόσληψης πρόσθετου προσωπικού της περ. η) της παρ. 1 κατόπιν δημόσιας πρόσκλησης σύμφωνα με το άρθρο 244, το οποίο έχει απασχοληθεί στο ίδιο ή άλλο έργο/πρόγραμμα του Ε.Λ.Κ.Ε., για τον υπολογισμό του ανώτατου ορίου απασχόλησης των πέντε (5) ετών, λαμβάνεται υπόψη μόνο η απασχόληση που διανύεται μετά τη νέα πρόσληψη του προσωπικού.»
8. Η παρ. 3 του άρθρου 246 του ν. 4957/2022, περί της εξαίρεσης από το ανώτατο όριο αποδοχών της παρ. 2 του άρθρου αυτού των αμοιβών των μελών Διδακτικού Ερευνητικού Προσωπικού (Δ.Ε.Π.) από τη συμμετοχή σε κάθε είδους προγράμματα των Ε.Λ.Κ.Ε. των Α.Ε.Ι. και των ερευνητικών και τεχνολογικών φορέων του άρθρου 13Α του ν. 4310/2014 (Α’ 258), τα οποία χρηματοδοτούνται από διεθνείς ή ιδιωτικούς πόρους, σύμφωνα με το άρθρο 230 του ν. 4957/2022, τροποποιείται, ώστε η εξαίρεση αυτή να αφορά και στα μέλη Ειδικού Εκπαιδευτικού Προσωπικού και Εργαστηριακού Διδακτικού Προσωπικού, καθώς και στους ερευνητές και Ειδικούς Λειτουργικούς Επιστήμονες, πραγματοποιούνται λεκτικές μεταβολές, και η παρ. 3 διαμορφώνεται ως εξής:
«3. Δεν εμπίπτουν στο ανώτατο όριο αποδοχών της παρ. 2 αμοιβές μελών Δ.Ε.Π., Ειδικού Εκπαιδευτικού Προσωπικού (Ε.Ε.Π.) και Εργαστηριακού Διδακτικού Προσωπικού (Ε.ΔΙ.Π.), καθώς και ερευνητών και Ειδικών Λειτουργικών Επιστημόνων (Ε.Λ.Ε.) από τη συμμετοχή σε κάθε είδους προγράμματα των Ε.Λ.Κ.Ε. των Α.Ε.Ι. και των ερευνητικών και τεχνολογικών φορέων του άρθρου 13Α του ν. 4310/2014 (Α’ 258), τα οποία χρηματοδοτούνται από διεθνείς ή ιδιωτικούς πόρους, σύμφωνα με το άρθρο 230.»
9. Στο άρθρο 252 του ν. 4957/2022, περί των δαπανών συμμετοχής σε συνέδρια/δημοσιεύσεις, προστίθεται τέταρτο εδάφιο και το άρθρο 252 διαμορφώνεται ως εξής:
«Άρθρο 252
Συμμετοχή σε συνέδρια/Δημοσιεύσεις
Για την εκτέλεση δαπανών που διενεργούνται στο πλαίσιο έργων/προγραμμάτων και αφορούν στο κόστος εγγραφής και συμμετοχής σε επιστημονικά συνέδρια και ημερίδες, καθώς και στη δημοσίευση επιστημονικών άρθρων, εργασιών, επιστημονικών μελετών και βιβλίων από οικονομικούς φορείς που έχουν την έδρα τους στην ημεδαπή ή αλλοδαπή, δεν εφαρμόζονται οι διατάξεις περί δημοσίων συμβάσεων του ν. 4412/2016 (Α’ 147, διορθώσεις σφαλμάτων Α’ 200 και Α’ 206). Η εξόφληση των δαπανών πραγματοποιείται μέσω εξόφλησης του νόμιμου φορολογικού παραστατικού, κατόπιν υποβολής αιτήματος πληρωμής του Επιστημονικού Υπευθύνου. Τα παραστατικά δύνανται να εκδίδονται είτε στα στοιχεία του Ειδικού Λογαριασμού Κονδυλίων Έρευνας είτε στα στοιχεία του συμμετέχοντος στο συνέδριο ή του συγγραφέα της δημοσίευσης. Το παρόν εφαρμόζεται και για την εκτέλεση δαπανών που αφορούν σε συνδρομές σε βάσεις δεδομένων, σε επαγγελματικές, επιστημονικές και λοιπές οργανώσεις και στην κατοχύρωση δικαιωμάτων διανοητικής ιδιοκτησίας.»
10. Στο άρθρο 255 του ν. 4957/2022, περί του Πληροφοριακού Συστήματος της Μονάδας Οικονομικής και Διοικητικής Υποστήριξης, προστίθεται παρ. 3 ως εξής:
«3. Οι Ε.Λ.Κ.Ε. των Ανώτατων Εκπαιδευτικών Ιδρυμάτων (Α.Ε.Ι.) μέσω του πληροφοριακού συστήματος της παρ. 1 δύνανται να διεξάγουν το σύνολο των διαδικασιών διοικητικής και οικονομικής διαχείρισης των έργων, συμπεριλαμβανομένης της ηλεκτρονικής έγκρισης αιτημάτων, εγγράφων, πράξεων και αποφάσεων από το αρμόδιο όργανο του Ε.Λ.Κ.Ε. ή το προσωπικό της Μ.Ο.Δ.Υ.. Με τον Οδηγό Χρηματοδότησης ρυθμίζονται θέματα σχετικά με την αυθεντικοποίηση των χρηστών του πληροφοριακού συστήματος.»
11. Στην παρ. 3 του άρθρου 473 του ν. 4957/2022, περί των τελικών-μεταβατικών διατάξεων του Κεφαλαίου ΚΖ’ του Μέρους Α’ του νόμου αυτού, προστίθενται εδάφια τρίτο και τέταρτο και η παρ. 3 διαμορφώνεται ως εξής:
«3. Τα υπηρετούντα όργανα διοίκησης του Ε.Λ.Κ.Ε. κατά την έναρξη ισχύος του παρόντος λειτουργούν νομίμως έως την ολοκλήρωση της θητείας τους και ασκούν τις αρμοδιότητες που προβλέπονται στα άρθρα 232 και 233 αντίστοιχα. Καθήκοντα Προέδρου της Επιτροπής Ερευνών συνεχίζει να ασκεί ο Αντιπρύτανης του Α.Ε.Ι. στον οποίον έχει ανατεθεί ο τομέας της έρευνας έως τη λήξη της θητείας του. Έως τη λήξη της θητείας των υπηρετούντων συλλογικών οργάνων του Ε.Λ.Κ.Ε., εάν εκλείψει ή αποχωρήσει για οποιονδήποτε λόγο τακτικό ή αναπληρωματικό μέλος της Επιτροπής Ερευνών και Διαχείρισης του Ε.Λ.Κ.Ε., η επιτροπή ανασυγκροτείται με πράξη του Πρύτανη, κατόπιν εισήγησης της Συνέλευσης του Τμήματος για το μέλος που εξέλειψε. Αντίστοιχα, αν εκλείψει ή αποχωρήσει για οποιονδήποτε λόγο μέλος του Ειδικού Επταμελούς Οργάνου της Επιτροπής Ερευνών, με πράξη του Προέδρου της Επιτροπής Ερευνών και Διαχείρισης του Ε.Λ.Κ.Ε., που εκδίδεται μετά από απόφαση της επιτροπής αυτής, ανασυγκροτείται το Ειδικό Επταμελές Όργανο.»
Άρθρο 31
Θέματα υπηρετούντων λεκτόρων των Ανώτατων Εκπαιδευτικών Ιδρυμάτων - Τροποποίηση άρθρου 463, παρ. 1 
άρθρου 464 και άρθρου 467 ν. 4957/2022
1. Στο άρθρο 463 του ν. 4957/2022 (Α’ 141), περί των μεταβατικών διατάξεων του Κεφαλαίου ΙΖ’ του Μέρους Α’ του νόμου αυτού, προστίθεται παρ. 9 ως εξής:
«9. Οι υπηρετούντες λέκτορες, οι οποίοι έχουν ενταχθεί σε οργανικές θέσεις επί θητεία ή σε προσωποπαγείς θέσεις «λεκτόρων εφαρμογών» Πανεπιστημίων της ημεδαπής, που προέκυψαν από την απορρόφηση ή μετατροπή πρώην Τεχνολογικών Εκπαιδευτικών Ιδρυμάτων (Τ.Ε.Ι.), εφόσον αποκτήσουν διδακτορικό δίπλωμα μέχρι την 31η.12.2024, δύνανται να αιτηθούν προς τη Διοικούσα Επιτροπή ή τη Σύγκλητο του Α.Ε.Ι. τη μετατροπή της θέσης τους σε θέση Λέκτορα, σύμφωνα με τα ειδικότερα οριζόμενα στο άρθρο 4 του ν. 4521/2018 (Α’ 38), τα άρθρα 4 και 12 του ν. 4559/2018 (Α’ 142), τα άρθρα 3 και 9 του ν. 4589/2019 (Α’ 13) και τα άρθρα 8, 18, 28, 40 και 50 του ν. 4610/2019 (Α’ 70), διατηρώντας παράλληλα το δικαίωμα εξέλιξης, σύμφωνα με την παρ. 6 του παρόντος.»
2. Στην παρ. 1 του άρθρου 464 του ν. 4957/2022, περί των μεταβατικών διατάξεων του Κεφαλαίου ΙΗ’ του Mέρους Α’ του νόμου αυτού, η αναφορά στα άρθρα 154 και 155 αντικαθίσταται από αναφορά στο Κεφάλαιο ΙΗ’ και η παρ. 1 διαμορφώνεται ως εξής:
«1. Το Κεφάλαιο ΙΗ’ εφαρμόζεται και για τους υπηρετούντες λέκτορες των Ανώτατων Εκπαιδευτικών Ιδρυμάτων (Α.Ε.Ι.).»
3. Στο άρθρο 467 του ν. 4957/2022, περί των μεταβατικών διατάξεων του Κεφαλαίου ΚΑ’ του Μέρους Α’ του νόμου αυτού, προστίθεται παρ. 4 ως εξής:
«4. Το Κεφάλαιο ΚΑ’ εφαρμόζεται και για τους υπηρετούντες λέκτορες των Α.Ε.Ι..»
Άρθρο 32
Ρυθμίσεις σχετικά με την παιδαγωγική και διδακτική επάρκεια - Τροποποίηση παρ. 4 άρθρου 54 ν. 4589/2019, περ. α) παρ. 3 άρθρου 99, άρθρου 419 και παρ. 2 
άρθρου 456 ν. 4957/2022
1. Στην περ. β) της παρ. 4 του άρθρου 54 του ν. 4589/2019 (Α’ 13), περί της πιστοποίησης της παιδαγωγικής και διδακτικής επάρκειας ως πρόσθετου τυπικού προσόντος για την πλήρωση των κενών θέσεων εκπαιδευτικών και μελών Ειδικού Εκπαιδευτικού Προσωπικού (Ε.Ε.Π.) της πρωτοβάθμιας και δευτεροβάθμιας εκπαίδευσης, προστίθεται υποπερ. δδ), και η παρ. 4 διαμορφώνεται ως εξής:
«4. Η παιδαγωγική και διδακτική επάρκεια πιστοποιείται:
α) Με βεβαίωση που χορηγείται από Τμήμα Ανώτατου Εκπαιδευτικού Ιδρύματος (Α.Ε.Ι.) ή από ομάδες συνεργαζόμενων Τμημάτων του ίδιου ή περισσότερων Α.Ε.Ι. σε αποφοίτους, ύστερα από παρακολούθηση ομάδας μαθημάτων που προσφέρονται στο πλαίσιο ειδικού προγράμματος σπουδών ή στο πλαίσιο του προγράμματος σπουδών πρώτου κύκλου ή και συνδυαστικά. Με απόφαση της Συνέλευσης του Τμήματος, η οποία εγκρίνεται από τη Σύγκλητο του οικείου Α.Ε.Ι., καθορίζεται η ομάδα μαθημάτων του προηγούμενου εδαφίου και καταρτίζεται τυχόν ειδικό πρόγραμμα σπουδών, το οποίο παρακολουθούν φοιτητές και απόφοιτοι Τμήματος του ίδιου ή άλλου Α.Ε.Ι. που έχουν τα ειδικά τυπικά προσόντα διορισμού στην πρωτοβάθμια ή δευτεροβάθμια εκπαίδευση, σύμφωνα με τις ισχύουσες διατάξεις. Με όμοια απόφαση καθορίζεται ο αριθμός των αποφοίτων, καθώς και των φοιτητών άλλων Τμημάτων, που παρακολουθούν τα μαθήματα αυτά κατ’ έτος, αλλά και η χορήγηση βεβαίωσης σε παλαιούς αποφοίτους του Τμήματος χωρίς παρακολούθηση επιπλέον μαθημάτων, εφόσον το πρόγραμμα σπουδών που ολοκλήρωσαν, καλύπτει με επάρκεια το περιεχόμενο των ως άνω μαθημάτων. Τα μαθήματα προσφέρονται δωρεάν.
β) Με την κατοχή:
αα) μεταπτυχιακού τίτλου σπουδών ή διδακτορικού διπλώματος στις επιστήμες της αγωγής,
ββ) πιστοποιητικού παιδαγωγικής επάρκειας της παρ. 5 του άρθρου 4 του ν. 3027/2002 (Α’ 152),
γγ) πτυχίου Παιδαγωγικών Τμημάτων Α.Ε.Ι. (Παιδαγωγικών Τμημάτων Δημοτικής Εκπαίδευσης, Τμημάτων Εκπαίδευσης και Αγωγής στην Προσχολική Ηλικία, Τμημάτων Φιλοσοφίας - Παιδαγωγικής - Ψυχολογίας, Τμημάτων Φιλοσοφίας - Παιδαγωγικής, Παιδαγωγικού Τμήματος Ειδικής Αγωγής και Παιδαγωγικού Τμήματος Δευτεροβάθμιας Εκπαίδευσης, καθώς και με την κατοχή πτυχίου της Ανωτάτης Σχολής Παιδαγωγικής και Τεχνολογικής Εκπαίδευσης (Α.Σ.ΠΑΙ.Τ.Ε.),
δδ) πιστοποιητικού παιδαγωγικής επάρκειας του άρθρου 99 του ν. 4957/2022 (Α’ 141).»
2. Στο άρθρο 66 του ν. 4589/2019 περί των μεταβατικών διατάξεων, προστίθεται παρ. 6 ως εξής:
«6. Βεβαιώσεις για τη χορήγηση παιδαγωγικής και διδακτικής επάρκειας δυνάμει της περ. α) της παρ. 4 του άρθρου 54 δύναται να χορηγούνται σε αποφοίτους Τμημάτων Α.Ε.Ι., εφόσον ενεγράφησαν σε Τμήματα ή Σχολές των Α.Ε.Ι. έως και το ακαδημαϊκό έτος 2022-2023. Για αποφοίτους που εγγράφονται σε Τμήματα ή Σχολές των Α.Ε.Ι. από το ακαδημαϊκό έτος 2023-2024 και εξής, η παιδαγωγική και διδακτική επάρκεια αποδεικνύεται σύμφωνα με την περ. β) της παρ. 4 του άρθρου 54.»
3. Η περ. α) της παρ. 3 του άρθρου 99 του ν. 4957/2022 (Α’ 141), περί των προϋποθέσεων συμμετοχής στο ειδικό πρόγραμμα σπουδών παιδαγωγικής και διδακτικής επάρκειας των Α.Ε.Ι., τροποποιείται ως προς τον ελάχιστο αριθμό πιστωτικών μονάδων, τις οποίες πρέπει να έχουν συγκεντρώσει οι φοιτητές του Α.Ε.Ι., προκειμένου να γίνουν δεκτοί στο εν λόγω πρόγραμμα σπουδών, και η περ. α) διαμορφώνεται ως εξής:
«α) φοιτητές του Α.Ε.Ι., οι οποίοι είναι ήδη εγγεγραμμένοι σε προγράμματα πρώτου κύκλου σπουδών, η επιτυχής ολοκλήρωση των οποίων οδηγεί στην απόκτηση τίτλων σπουδών, που παρέχουν τα ειδικά τυπικά προσόντα διορισμού στην πρωτοβάθμια ή δευτεροβάθμια εκπαίδευση ή το δικαίωμα άσκησης της ειδικότητας εκπαιδευτικού μεταδευτεροβάθμιας ή επαγγελματικής εκπαίδευσης, εφόσον έχουν αξιολογηθεί επιτυχώς σε εκπαιδευτικές δραστηριότητες του προγράμματος σπουδών τους και συγκεντρώσει κατ’ ελάχιστον εκατόν είκοσι (120) πιστωτικές μονάδες του προγράμματος,»
4. Στο άρθρο 419 του ν. 4957/2022, περί των εξουσιοδοτικών διατάξεων του Κεφαλαίου Ι’ του Μέρους Α’ του νόμου αυτού, προστίθεται παρ. 3 ως εξής:
«3. Με απόφαση του Υπουργού Παιδείας και Θρησκευμάτων καθορίζονται ειδικότερα ζητήματα σχετικά την ίδρυση, οργάνωση, διοίκηση και λειτουργία του ειδικού προγράμματος σπουδών παιδαγωγικής και διδακτικής επάρκειας του άρθρου 99.»
5. Η παρ. 2 του άρθρου 456 του ν. 4957/2022, περί των μεταβατικών διατάξεων του Κεφαλαίου Ι’ του Μέρους Α’ του νόμου αυτού, αντικαθίσταται ως εξής:
«2. Φοιτητές που έχουν εισαχθεί σε Τμήματα ή Σχολές έως και το ακαδημαϊκό έτος 2022-2023 δύνανται να λάβουν πιστοποίηση παιδαγωγικής και διδακτικής επάρκειας σύμφωνα με την περ. α) της παρ. 4 του άρθρου 54 του ν. 4589/2019 (Α’ 13), εφόσον τα Τμήματα ή Σχολές που έχουν εισαχθεί χορηγούσαν την εν λόγω πιστοποίηση κατά τον χρόνο εισαγωγής τους.»
Άρθρο 33
Ρυθμίσεις για την Εθνική Αρχή Ανώτατης Εκπαίδευσης - Τροποποίηση παρ. 1 
άρθρου 5 ν. 4653/2020
Η παρ. 1 του άρθρου 5 του ν. 4653/2020 (Α’ 12), περί των κωλυμάτων και ασυμβιβάστων συμμετοχής στο Ανώτατο Συμβούλιο ή το Συμβούλιο Αξιολόγησης και Πιστοποίησης (Σ.Α.Π.) της Εθνικής Αρχής Ανώτατης Εκπαίδευσης (ΕΘ.Α.Α.Ε.), τροποποιείται με την προσθήκη ασυμβιβάστου με την ιδιότητα του μέλους του Συμβουλίου Διοίκησης Ανώτατου Εκπαιδευτικού Ιδρύματος (Α.Ε.Ι.) της ημεδαπής, επέρχονται νομοτεχνικές βελτιώσεις, και η παρ. 1 διαμορφώνεται ως εξής:
«1. Η ιδιότητα του Προέδρου, Αντιπροέδρου και μέλους του Ανώτατου Συμβουλίου ή του Συμβουλίου Αξιολόγησης και Πιστοποίησης (Σ.Α.Π.) είναι ασυμβίβαστη με εκείνη του Πρύτανη, Αντιπρύτανη, Κοσμήτορα, Προέδρου Τμήματος και μέλους Συμβουλίου Διοίκησης των Α.Ε.Ι. της ημεδαπής.»
Άρθρο 34
Ακαδημαϊκή ταυτότητα - Τροποποίηση 
άρθρου 287 και παρ. 1 άρθρου 441 ν. 4957/2022
1. Στο άρθρο 287 του ν. 4957/2022 (Α’ 141), περί της ακαδημαϊκής ταυτότητας, επέρχονται οι ακόλουθες τροποποιήσεις:
α) στο δεύτερο εδάφιο της παρ. 3 η λέξη «δύναται» αντικαθίσταται από τη λέξη «δύνανται» και οι λέξεις «για κινητές συσκευές» αντικαθίστανται από τις λέξεις «του άρθρου 80 του ν. 4954/2022 (Α’ 136), περί του ψηφιακού αποθετηρίου εγγράφων»,
β) μετά από την παρ. 4, προστίθενται παρ. 4Α, 4Β, 4Γ, 4Δ και 4Ε,
γ) η παρ. 5 αντικαθίσταται,
δ) στην παρ. 6 διευρύνεται το αντικείμενο της νομοθετικής εξουσιοδότησης και το άρθρο 287 διαμορφώνεται ως εξής:
«Άρθρο 287
Ακαδημαϊκή ταυτότητα
1. Οι φοιτητές των προγραμμάτων σπουδών πρώτου, δεύτερου και τρίτου κύκλου των Ανώτατων Εκπαιδευτικών Ιδρυμάτων (Α.Ε.Ι.), οι μεταδιδάκτορες, τα μέλη Διδακτικού Ερευνητικού Προσωπικού (Δ.Ε.Π.), Εργαστηριακού Διδακτικού Προσωπικού (Ε.ΔΙ.Π.), Ειδικού Εκπαιδευτικού Προσωπικού (Ε.Ε.Π.) και Ειδικού Τεχνικού Εργαστηριακού Προσωπικού (Ε.Τ.Ε.Π.), το μόνιμο διοικητικό προσωπικό των Α.Ε.Ι., οι Ομότιμοι Καθηγητές και τα αφυπηρετήσαντα μέλη Δ.Ε.Π. που διεξάγουν εκπαιδευτικό ή ερευνητικό έργο σε Α.Ε.Ι., καθώς και το έκτακτο προσωπικό που απασχολείται για χρονικό διάστημα τουλάχιστον έξι (6) μηνών σε χώρους των Α.Ε.Ι. για την εκτέλεση έργων/προγραμμάτων που διαχειρίζονται οι Ειδικοί Λογαριασμοί Κονδυλίων Έρευνας (Ε.Λ.Κ.Ε.) των Α.Ε.Ι. ή για τις ανάγκες των Εταιρειών Διαχείρισης και Αξιοποίησης της Περιουσίας των Α.Ε.Ι. εκδίδουν υποχρεωτικά ακαδημαϊκή ταυτότητα μέσω της Ηλεκτρονικής Υπηρεσίας Απόκτησης Ακαδημαϊκής Ταυτότητας του Υπουργείου Παιδείας και Θρησκευμάτων, η οποία παρέχεται σε συνεργασία με την ανώνυμη εταιρεία του Ελληνικού Δημοσίου με την επωνυμία «Εθνικό Δίκτυο Υποδομών Τεχνολογίας και Έρευνας Α.Ε.» (Ε.Δ.Υ.Τ.Ε. Α.Ε.) που εποπτεύεται από το Υπουργείο Ψηφιακής Διακυβέρνησης.
2. Η ακαδημαϊκή ταυτότητα αποτελεί μέσο φυσικής ταυτοποίησης και ψηφιακής αυθεντικοποίησης του κατόχου και για την έκδοσή της συλλέγονται τα ακόλουθα στοιχεία: α) όνομα, β) επώνυμο, γ) πατρώνυμο, δ) ακαδημαϊκή ιδιότητα του κατόχου, ε) Ανώτατο Εκπαιδευτικό Ίδρυμα (Α.Ε.Ι.), στ) ακαδημαϊκή μονάδα ή διοικητική δομή του Α.Ε.Ι. όπου υπηρετεί ή φοιτά ο κάτοχός της, ζ) Αριθμός Μητρώου Κοινωνικής Ασφάλισης (Α.Μ.Κ.Α.), η) πρόσφατη φωτογραφία, θ) τόπος μόνιμης κατοικίας, ι) αριθμός μητρώου, όπου υφίσταται, του κατόχου και ια) διάρκεια ισχύος της ταυτότητας. Τα στοιχεία των περ. ζ) και θ) συλλέγονται μόνο εφόσον κρίνονται απαραίτητα για την παροχή συγκεκριμένων υπηρεσιών, προνομίων και δυνατοτήτων ανά κατηγορία δικαιούχων σύμφωνα με την παρ. 4.
3. Η ακαδημαϊκή ταυτότητα εκδίδεται σε φυσική μορφή. Τα στοιχεία της ακαδημαϊκής ταυτότητας της παρ. 2 δύνανται να τηρούνται και σε ψηφιακή μορφή μέσω ειδικής ηλεκτρονικής εφαρμογής του άρθρου 80 του ν. 4954/2022 (Α’ 136), περί του ψηφιακού αποθετηρίου εγγράφων. Η άντληση των στοιχείων γίνεται κατόπιν αυθεντικοποίησης του φυσικού προσώπου, σύμφωνα με το άρθρο 24 του ν. 4727/2020 (Α’ 184) και με τη χρήση δεύτερου παράγοντα αυθεντικοποίησης, από το Μητρώο ακαδημαϊκών ταυτοτήτων που τηρείται από την Ε.Δ.Υ.Τ.Ε. Α.Ε., κατά περίπτωση, μέσω του Κέντρου Διαλειτουργικότητας της Γενικής Γραμματείας Πληροφοριακών Συστημάτων Δημόσιας Διοίκησης του Υπουργείου Ψηφιακής Διακυβέρνησης, σύμφωνα με τα άρθρα 47 του ν. 4623/2019 (Α’ 134) και 84 του ν. 4727/2020. Τα στοιχεία που αντλούνται, σύμφωνα με την παρούσα, εμφανίζονται σε ξεχωριστό πεδίο της εφαρμογής, το οποίο φέρει τον μοναδικό αναγνωριστικό αριθμό επαλήθευσης της παρ. 3 του άρθρου 27 του ν. 4727/2020. Η επίδειξη των στοιχείων ταυτοποίησης του φυσικού προσώπου ισοδυναμεί με επίδειξη της ακαδημαϊκής ταυτότητας.
4. Στην ακαδημαϊκή ταυτότητα δύνανται να ενσωματώνονται εγκεκριμένα ψηφιακά πιστοποιητικά και πάσης φύσεως λειτουργίες προηγμένης τεχνολογίας που σχετίζονται με την παροχή ακαδημαϊκών, ερευνητικών και άλλων υπηρεσιών, προνομίων και δυνατοτήτων ανά κατηγορία δικαιούχων, όπως δικαιώματα πρόσβασης σε χώρους διαβαθμισμένης πρόσβασης των Α.Ε.Ι., εξουσιοδοτημένης χρήσης εξοπλισμού του Α.Ε.Ι., μετακίνησης με τα μέσα μεταφοράς με μειωμένο κόμιστρο, υγειονομικής περίθαλψης, σίτισης και κάθε άλλη δραστηριότητα, παροχή ή διευκόλυνση που απορρέει από την ιδιότητα του κατόχου.
4Α. Mέσω ειδικής διαδικτυακής υπηρεσίας (Web Service), η οποία αναπτύσσεται από την Ε.Δ.Υ.Τ.Ε. Α.Ε. και παρέχεται μέσω του Κέντρου Διαλειτουργικότητας της Γενικής Γραμματείας Πληροφοριακών Συστημάτων Δημόσιας Διοίκησης του Υπουργείου Ψηφιακής Διακυβέρνησης, δύνανται να επαληθεύονται η γνησιότητα και η εγκυρότητα της ακαδημαϊκής ταυτότητας. Για τους σκοπούς λειτουργίας της διαδικτυακής υπηρεσίας της παρούσας υποβάλλονται σε επεξεργασία οι ακόλουθες κατηγορίες δεδομένων: α) ο κωδικός της ακαδημαϊκής ταυτότητας, β) η διάρκεια ισχύος της ακαδημαϊκής ταυτότητας, γ) πληροφορίες σχετικά με την κατάσταση της αίτησης του δικαιούχου για έκδοση ακαδημαϊκής ταυτότητας, δ) πληροφορίες σχετικά με την ακύρωση της ακαδημαϊκής ταυτότητας, ε) η διάρκεια ισχύος του δελτίου ειδικού εισιτηρίου, στ) ο Αριθμός Μητρώου Κοινωνικής Ασφάλισης, ζ) το όνομα, η) το επώνυμο, θ) η ιδιότητα, ι) ο αριθμός μητρώου, ια) η διεύθυνση κατοικίας, ιβ) η φωτογραφία του κατόχου της ακαδημαϊκής ταυτότητας, ιγ) πληροφορίες σχετικά με το Ίδρυμα, όπου φοιτά ή υπηρετεί ο κάτοχος της ακαδημαϊκής ταυτότητας και ιδ) πληροφορίες σχετικά με τη φοίτηση, όπως έτος εισαγωγής και εξάμηνο. Κατόπιν έγκρισης σχετικού αιτήματός τους από το Υπουργείο Παιδείας και Θρησκευμάτων, με την επιφύλαξη του άρθρου 47 του ν. 4623/2019, περί των δεδομένων των φορέων του δημοσίου τομέα, και του άρθρου 84 του ν. 4727/2020, περί της διαλειτουργικότητας των φορέων του δημοσίου τομέα, οι πάροχοι των ακαδημαϊκών, ερευνητικών και άλλων υπηρεσιών, προνομίων και δυνατοτήτων της παρ. 4, περιλαμβανομένων των Α.Ε.Ι., χρησιμοποιούν την ειδική διαδικτυακή υπηρεσία ελέγχου της ακαδημαϊκής ταυτότητας. Το αίτημα των παρόχων απευθύνεται προς την Ε.Δ.Υ.Τ.Ε. Α.Ε. και περιλαμβάνει, κατ’ ελάχιστον: α) σύντομη περιγραφή των υπηρεσιών, προνομίων και δυνατοτήτων που πρόκειται να παρασχεθούν στους κατόχους της ακαδημαϊκής ταυτότητας, β) περιγραφή του σκοπού χρήσης της ειδικής διαδικτυακής υπηρεσίας από τον αιτούντα, γ) αναφορά στα στοιχεία που ο αιτών είναι απαραίτητο να λαμβάνει, ώστε να ταυτοποιεί τους κατόχους της ακαδημαϊκής ταυτότητας και να παρέχει σε αυτούς υπηρεσίες, προνόμια και δυνατότητες. Η Ε.Δ.Υ.Τ.Ε. Α.Ε. προωθεί τα αιτήματα των παρόχων προς το Υπουργείο Παιδείας και Θρησκευμάτων, το οποίο είναι αποκλειστικά αρμόδιο για την εξέτασή τους με την επιφύλαξη του άρθρου 47 του ν. 4623/2019 και του άρθρου 84 του ν. 4727/2020.
4Β. Για σκοπούς ανέπαφης ταυτοποίησης των κατόχων, στην ακαδημαϊκή ταυτότητα ενσωματώνεται υποχρεωτικά εφαρμογή, μέσω της οποίας υποβάλλονται σε επεξεργασία οι ακόλουθες κατηγορίες δεδομένων: α) ο κωδικός της ακαδημαϊκής ταυτότητας, β) η διάρκεια ισχύος του δελτίου ειδικού εισιτηρίου που ενσωματώνεται στην ακαδημαϊκή ταυτότητα, γ) η ιδιότητα του κατόχου της ακαδημαϊκής ταυτότητας, δ) ο κωδικός του Α.Ε.Ι., όπου φοιτά ή υπηρετεί ο κάτοχος της ακαδημαϊκής ταυτότητας, ε) το Τμήμα και στ) η διεύθυνση του Τμήματος (Καλλικρατικός Δήμος, Περιφερειακή Ενότητα), όπου φοιτά ή υπηρετεί ο κάτοχος της ακαδημαϊκής ταυτότητας, ζ) η διεύθυνση κατοικίας του κατόχου της ακαδημαϊκής ταυτότητας (Καλλικρατικός Δήμος, Περιφερειακή Ενότητα), η) ο αριθμός μητρώου, και θ) το ονοματεπώνυμο του κατόχου της ακαδημαϊκής ταυτότητας. Με απόφαση του Υπουργού Παιδείας και Θρησκευμάτων, που εκδίδεται κατόπιν έγκρισης σχετικού αιτήματος, οι πάροχοι των ακαδημαϊκών, ερευνητικών και άλλων υπηρεσιών, προνομίων και δυνατοτήτων της παρ. 4, περιλαμβανομένων των Α.Ε.Ι., αποκτούν δικαίωμα ανάγνωσης των δεδομένων της εφαρμογής της παρούσας. Το αίτημα των παρόχων απευθύνεται προς την Ε.Δ.Υ.Τ.Ε. Α.Ε. και περιλαμβάνει, κατ’ ελάχιστον: α) σύντομη περιγραφή των υπηρεσιών, προνομίων και δυνατοτήτων που πρόκειται να παρασχεθούν στους κατόχους της ακαδημαϊκής ταυτότητας, β) περιγραφή του σκοπού χρήσης της ειδικής διαδικτυακής υπηρεσίας από τον αιτούντα, γ) αναφορά στα στοιχεία που ο αιτών είναι απαραίτητο να λαμβάνει, ώστε να ταυτοποιεί τους κατόχους της ακαδημαϊκής ταυτότητας και να παρέχει σε αυτούς υπηρεσίες, προνόμια και δυνατότητες. Η Ε.Δ.Υ.Τ.Ε. Α.Ε. προωθεί τα αιτήματα των παρόχων προς το Υπουργείο Παιδείας και Θρησκευμάτων, το οποίο είναι αποκλειστικά αρμόδιο για την εξέτασή τους.
4Γ. Για τους σκοπούς των παρ. 4Α και 4Β, οι πάροχοι αποκτούν πρόσβαση στα ελάχιστα απαιτούμενα, για την παροχή ακαδημαϊκών, ερευνητικών και άλλων υπηρεσιών, προνομίων και δυνατοτήτων, δεδομένα, βάσει των δικαιωμάτων που τους απονέμονται μετά από την έγκριση του σχετικού αιτήματός τους από το Υπουργείο Παιδείας και Θρησκευμάτων με την επιφύλαξη του άρθρου 47 του ν. 4623/2019 και του άρθρου 84 του ν. 4727/2020. Οι πάροχοι του πρώτου εδαφίου επεξεργάζονται τα στοιχεία των κατόχων της ακαδημαϊκής ταυτότητας με αποκλειστικό σκοπό την επαλήθευση της ταυτότητας αυτών για την παροχή ακαδημαϊκών, ερευνητικών και άλλων υπηρεσιών, προνομίων και δυνατοτήτων, έχοντας μόνον δικαιώματα ανάγνωσης των δεδομένων και δεν καταχωρίζουν τα δεδομένα στα πληροφοριακά συστήματα ή στα συστήματα αρχειοθέτησης που διαθέτουν. Οι πάροχοι του πρώτου εδαφίου τηρούν τα κατάλληλα τεχνικά και οργανωτικά μέτρα. Κατ’ εξαίρεση, επιτρέπεται η καταχώριση των δεδομένων που διαβιβάζονται μέσω της ειδικής διαδικτυακής υπηρεσίας της παρ. 4Α, εφόσον ο έλεγχος των ακαδημαϊκών ταυτοτήτων πραγματοποιείται προς τον σκοπό της εγκατάστασης σε αυτές των εφαρμογών των παρ. 4Δ και 4Ε.
4Δ. Στην ακαδημαϊκή ταυτότητα ενσωματώνεται υποχρεωτικά εφαρμογή, η οποία σχεδιάζεται, αναπτύσσεται και υποστηρίζεται από την Ε.Δ.Υ.Τ.Ε. Α.Ε., για τη χρήση της στα συστήματα ελεγχόμενης πρόσβασης που εγκαθιστούν και διαχειρίζονται τα Α.Ε.Ι. για την υλοποίηση των σκοπών της παρ. 9 του άρθρου 225.
4Ε. Με απόφαση του Υπουργού Παιδείας και Θρησκευμάτων, που εκδίδεται κατόπιν έγκρισης σχετικού αιτήματος και με την επιφύλαξη του άρθρου 47 του ν. 4623/2019 και του άρθρου 84 του ν. 4727/2020, στην ακαδημαϊκή ταυτότητα ενσωματώνονται εφαρμογές των παρόχων υπηρεσιών, προνομίων και δυνατοτήτων της παρ. 4. Το αίτημα των παρόχων απευθύνεται προς την Ε.Δ.Υ.Τ.Ε. Α.Ε. και περιλαμβάνει, κατ’ ελάχιστον: α) σύντομη περιγραφή του τρόπου λειτουργίας της εφαρμογής, β) αναφορά στα δεδομένα που υποβάλλονται σε επεξεργασία στο πλαίσιο λειτουργίας της εφαρμογής, γ) περιγραφή των τεχνικών και οργανωτικών μέτρων προστασίας των προσωπικών δεδομένων. Η Ε.Δ.Υ.Τ.Ε. Α.Ε. προωθεί τα αιτήματα των παρόχων που λαμβάνει προς το Υπουργείο Παιδείας και Θρησκευμάτων, το οποίο είναι αποκλειστικά αρμόδιο για την εξέτασή τους. Η αρχικοποίηση των εφαρμογών που ενσωματώνονται στην ακαδημαϊκή ταυτότητα υλοποιείται από την Ε.Δ.Υ.Τ.Ε. Α.Ε. σε συνεργασία με τους παρόχους των υπηρεσιών, προνομίων και δυνατοτήτων, μετά από την έγκριση των αιτημάτων τους από το Υπουργείο Παιδείας και Θρησκευμάτων και με προϋπόθεση την έκδοση της κοινής απόφασης των Υπουργών Παιδείας και Θρησκευμάτων και Ψηφιακής Διακυβέρνησης της παρ. 6. Αποκλειστικά υπεύθυνοι για τη λειτουργία των εφαρμογών που ενσωματώνονται στην ακαδημαϊκή ταυτότητα είναι οι πάροχοι. Κάθε κάτοχος ακαδημαϊκής ταυτότητας επιλέγει ελεύθερα τις εφαρμογές των παρόχων υπηρεσιών, προνομίων και δυνατοτήτων, οι οποίες ενσωματώνονται στην ακαδημαϊκή του ταυτότητα.
5. Για τους σκοπούς λειτουργίας της Ηλεκτρονικής Υπηρεσίας Απόκτησης Ακαδημαϊκής Ταυτότητας, το Υπουργείο Παιδείας και Θρησκευμάτων επιτελεί ρόλο Υπευθύνου Επεξεργασίας και η Ε.Δ.Υ.Τ.Ε. Α.Ε. ενεργεί ως Εκτελούσα την Επεξεργασία, καθώς αναλαμβάνει για λογαριασμό του Υπουργείου Παιδείας και Θρησκευμάτων τον σχεδιασμό, την υλοποίηση και την υποστήριξη της ηλεκτρονικής εφαρμογής έκδοσης και διάθεσης των ακαδημαϊκών ταυτοτήτων, περιλαμβανομένης της τήρησης των προσωπικών δεδομένων υπό συνθήκες που διασφαλίζουν την ασφάλεια της επεξεργασίας. Αντιστοίχως, για τους σκοπούς λειτουργίας της ειδικής διαδικτυακής υπηρεσίας ελέγχου της ακαδημαϊκής ταυτότητας της παρ. 4Α και της εφαρμογής ταυτοποίησης της παρ. 4Β, το Υπουργείο Παιδείας και Θρησκευμάτων επιτελεί ρόλο Υπευθύνου Επεξεργασίας και η Ε.Δ.Υ.Τ.Ε. Α.Ε. ενεργεί ως Εκτελούσα την Επεξεργασία, καθώς αναλαμβάνει για λογαριασμό του Υπουργείου Παιδείας και Θρησκευμάτων τον σχεδιασμό, την υλοποίηση και την υποστήριξη της διαδικτυακής υπηρεσίας και της εφαρμογής. Τα δεδομένα που συλλέγονται είναι τα απαραίτητα για την έκδοση, διάθεση-διανομή και χρήση, περιλαμβανομένου του ελέγχου, της ακαδημαϊκής ταυτότητας και διαγράφονται με τη συμπλήρωση πέντε (5) ετών από την ημερομηνία που ο κάτοχος της ακαδημαϊκής ταυτότητας και υποκείμενο των δεδομένων απώλεσε την ιδιότητα της παρ. 1 που τον καθιστά δικαιούχο ακαδημαϊκής ταυτότητας. Αποκλειστικά αρμόδιο να ενημερώσει την Ηλεκτρονική Υπηρεσία Απόκτησης Ακαδημαϊκής Ταυτότητας για την απώλεια της ιδιότητας του δικαιούχου της ακαδημαϊκής ταυτότητας, με σκοπό να εκκινήσει η προθεσμία της παρούσας, είναι έκαστο Α.Ε.Ι. ή φορέας της παρ. 1. Το σύνολο ή τμήμα των δεδομένων που συλλέγονται διαβιβάζονται ή καθίστανται προσβάσιμα στους κάτωθι αποδέκτες ή κατηγορίες αποδεκτών, εφόσον είναι απαραίτητο για την άσκηση των καθηκόντων και των αρμοδιοτήτων τους:
α) Στις αρμόδιες για την έκδοση των ακαδημαϊκών ταυτοτήτων υπηρεσίες των Α.Ε.Ι. ή των φορέων της παρ. 1.
β) Σε αναδόχους ή χορηγούς, στους οποίους η Ε.Δ.Υ.Τ.Ε. Α.Ε. αναθέτει, εν όλω ή εν μέρει, την εκτύπωση ή διάθεση-διανομή της ακαδημαϊκής ταυτότητας και οι οποίοι παρέχουν συμβατικώς εγγυήσεις για την προστασία των προσωπικών δεδομένων.
γ) Στους παρόχους ακαδημαϊκών, ερευνητικών και άλλων υπηρεσιών, προνομίων και δυνατοτήτων, περιλαμβανομένων των Α.Ε.Ι., που χρησιμοποιούν την ειδική διαδικτυακή υπηρεσία ελέγχου της ακαδημαϊκής ταυτότητας της παρ. 4Α και την εφαρμογή ταυτοποίησης της παρ. 4Β. Οι ως άνω πάροχοι επιτελούν ρόλο Υπευθύνων Επεξεργασίας ως προς τα δεδομένα που διαβιβάζονται μέσω της διαδικτυακής υπηρεσίας και της εφαρμογής και βαρύνονται με τις υποχρεώσεις που απορρέουν από την ιδιότητα αυτή, σύμφωνα με τη νομοθεσία περί προστασίας προσωπικών δεδομένων.
Για τους σκοπούς της παρ. 4Δ, κάθε Α.Ε.Ι. επιτελεί ρόλο Υπευθύνου Επεξεργασίας.
Για τους σκοπούς της παρ. 4Ε, οι πάροχοι των ακαδημαϊκών, ερευνητικών και άλλων υπηρεσιών, προνομίων και δυνατοτήτων, που ενσωματώνουν εφαρμογές στην ακαδημαϊκή ταυτότητα, επιτελούν ρόλο Υπευθύνου Επεξεργασίας. Ενόψει της συγκεκριμένης ιδιότητας, οι ως άνω πάροχοι υποχρεούνται να διενεργήσουν Εκτίμηση Αντικτύπου για τα Προσωπικά Δεδομένα (Ε.Α.Π.Δ.), άλλως να διαθέτουν γραπτή έκθεση, όπου περιγράφονται οι λόγοι για τους οποίους η εκπόνηση Ε.Α.Π.Δ. δεν κρίθηκε αναγκαία, τεκμηριώνοντας την προστασία των δεδομένων ήδη από τον σχεδιασμό της εφαρμογής και εξ ορισμού. Περαιτέρω, βαρύνονται με το σύνολο των υποχρεώσεων που απορρέουν από την ιδιότητα του Υπευθύνου Επεξεργασίας, σύμφωνα με τη νομοθεσία περί προστασίας προσωπικών δεδομένων.
Τα τεχνικά και οργανωτικά μέτρα που εφαρμόζονται, καθώς και κάθε άλλο αναγκαίο ζήτημα σχετικά με τις επεξεργασίες που διενεργεί η Ε.Δ.Υ.Τ.Ε. Α.Ε. υπό την ιδιότητα της Εκτελούσας την Επεξεργασία για λογαριασμό του Υπουργείου Παιδείας και Θρησκευμάτων, προσδιορίζονται, σύμφωνα με την παρ. 3 του άρθρου 28 του Κανονισμού (ΕΕ) 2016/679 του Ευρωπαϊκού Κοινοβουλίου και του Συμβουλίου, της 27ης Απριλίου 2016, για την προστασία των φυσικών προσώπων έναντι της επεξεργασίας των δεδομένων προσωπικού χαρακτήρα και για την ελεύθερη κυκλοφορία των δεδομένων αυτών και την κατάργηση της Οδηγίας 95/46/ΕΚ (Γενικός Κανονισμός για την Προστασία Δεδομένων, ΕΕ L 119), σε σχετικό Μνημόνιο Συνεργασίας. Κατά τα λοιπά, ισχύουν όσα προβλέπονται στο άρθρο 47 του ν. 4623/2019 και στο άρθρο 84 του ν. 4727/2020.
6. Με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης καθορίζονται οι κατηγορίες των δικαιούχων, τυχόν επιπλέον προϋποθέσεις και στοιχεία που περιλαμβάνονται στην ακαδημαϊκή ταυτότητα ανά κατηγορία δικαιούχων, η διαδικασία υποβολής αίτησης, έκδοσης και παραλαβής της ακαδημαϊκής ταυτότητας, η χρονική διάρκεια ισχύος της ανά κατηγορία δικαιούχων, η διαδικασία υποβολής αιτήματος για χρήση της ειδικής διαδικτυακής υπηρεσίας ελέγχου της ακαδημαϊκής ταυτότητας, η διαδικασία υποβολής αιτήματος για χρήση της εφαρμογής ταυτοποίησης, η διαδικασία υποβολής αιτήματος ενσωμάτωσης εφαρμογής στην ακαδημαϊκή ταυτότητα, η διαδικασία εγκατάστασης από τους κατόχους εφαρμογών στην ακαδημαϊκή ταυτότητα, καθώς και κάθε άλλη αναγκαία, τεχνική ή άλλη, λεπτομέρεια για την εφαρμογή του παρόντος.»
2. Στην παρ. 1 του άρθρου 441 του ν. 4957/2022 (Α’ 141), περί εξουσιοδοτικών διατάξεων του Κεφαλαίου ΛΒ’, συμπληρώνεται το αντικείμενο της νομοθετικής εξουσιοδότησης και η παρ. 1 διαμορφώνεται ως εξής:
«1. Με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης καθορίζονται οι κατηγορίες των δικαιούχων, τυχόν επιπλέον προϋποθέσεις και στοιχεία που περιλαμβάνονται στην ακαδημαϊκή ταυτότητα ανά κατηγορία δικαιούχων, η διαδικασία υποβολής αίτησης, έκδοσης και παραλαβής της ακαδημαϊκής ταυτότητας, η χρονική διάρκεια ισχύος της ανά κατηγορία δικαιούχων, η διαδικασία υποβολής αιτήματος για χρήση της ειδικής διαδικτυακής υπηρεσίας ελέγχου της ακαδημαϊκής ταυτότητας, η διαδικασία υποβολής αιτήματος για χρήση της εφαρμογής ταυτοποίησης, η διαδικασία υποβολής αιτήματος ενσωμάτωσης εφαρμογής στην ακαδημαϊκή ταυτότητα, η διαδικασία εγκατάστασης από τους κατόχους εφαρμογών στην ακαδημαϊκή ταυτότητα, καθώς και κάθε άλλη αναγκαία, τεχνική ή άλλη, λεπτομέρεια για την εφαρμογή του παρόντος.»
Άρθρο 35
Παράταση ατομικών συμβάσεων εργασίας ορισμένου χρόνου για την καθαριότητα των χώρων πανεπιστημίων
Ατομικές συμβάσεις εργασίας ορισμένου χρόνου του προσωπικού που απασχολείται για την καθαριότητα των χώρων του Εθνικού και Καποδιστριακού Πανεπιστημίου Αθηνών, του Πανεπιστημίου Πατρών, του Πανεπιστημίου Αιγαίου, του Διεθνούς Πανεπιστημίου της Ελλάδος και του Γεωπονικού Πανεπιστημίου Αθηνών δύνανται να παρατείνονται με απόφαση του αρμόδιου οργάνου του οικείου πανεπιστημίου, από την ημερομηνία λήξης τους έως την ολοκλήρωση των διαγωνιστικών διαδικασιών ανάθεσης παροχής υπηρεσιών καθαριότητας και πάντως για χρονικό διάστημα που δεν μπορεί να υπερβαίνει την 31η.7.2023. Σε κάθε περίπτωση, η μετατροπή των συμβάσεων αυτών σε συμβάσεις αορίστου χρόνου απαγορεύεται.
Άρθρο 36
Ρυθμίσεις θεμάτων του Διεπιστημονικού Οργανισμού Αναγνώρισης Τίτλων Ακαδημαϊκών και Πληροφόρησης - Τροποποίηση παρ. 4 άρθρου 301, παρ. 4 άρθρου 304, άρθρου 313 και προσθήκη παρ. 6 στο άρθρο 480 του ν. 4957/2022
1. Στην παρ. 4 του άρθρου 301 του ν. 4957/2022 (Α’ 141), περί του καθεστώτος απασχόλησης και της αμοιβής του Προέδρου και του Αντιπροέδρου του Διοικητικού Συμβουλίου (Δ.Σ.) του Διεπιστημονικού Οργανισμού Αναγνώρισης Τίτλων Ακαδημαϊκών και Πληροφόρησης (Δ.Ο.Α.Τ.Α.Π.), επέρχονται οι ακόλουθες τροποποιήσεις: α) στο τέλος του πρώτου εδαφίου διαγράφεται η φράση «και αμείβονται σύμφωνα με το άρθρο 57 του ν. 4653/2020 (Α’ 12)», β) μετά από το δεύτερο εδάφιο προστίθεται νέο τρίτο εδάφιο και η παρ. 4 διαμορφώνεται ως εξής:
«4. Ο Πρόεδρος και ο Αντιπρόεδρος του Δ.Σ. είναι πλήρους και αποκλειστικής απασχόλησης.
Ο Πρόεδρος και ο Αντιπρόεδρος δύναται να ενταχθούν σε καθεστώς μερικής απασχόλησης, στο Ανώτατο Εκπαιδευτικό Ίδρυμα (Α.Ε.Ι.) στο οποίο υπηρετούν εφόσον το επιθυμούν, άλλως τίθενται σε αναστολή καθηκόντων.
Ο Πρόεδρος και ο Αντιπρόεδρος του Δ.Σ. αμείβονται σύμφωνα με το άρθρο 57 του ν. 4653/2020 (Α’ 12) είτε είναι πλήρους και αποκλειστικής απασχόλησης είτε έχουν ενταχθεί σε καθεστώς μερικής απασχόλησης.
Η αποζημίωση των υπόλοιπων μελών του Δ.Σ. για κάθε συνεδρίαση καθορίζεται με κοινή απόφαση των Υπουργών Παιδείας και Θρησκευμάτων και Οικονομικών.»
2. Το πρώτο και το δεύτερο εδάφιο της παρ. 4 του άρθρου 304 του ν. 4957/2022, περί των περιπτώσεων στις οποίες τα Ανώτατα Εκπαιδευτικά Ιδρύματα της ημεδαπής και τα δημόσια ερευνητικά κέντρα που εποπτεύονται από τη Γενική Γραμματεία Έρευνας και Καινοτομίας δεσμεύονται από το Εθνικό Μητρώο Αναγνωρισμένων Ιδρυμάτων Ανώτατης Εκπαίδευσης της αλλοδαπής και το Εθνικό Μητρώο Τύπων Τίτλων Σπουδών Αναγνωρισμένων Ιδρυμάτων της αλλοδαπής του ίδιου άρθρου, αντικαθίστανται και η παρ. 4 διαμορφώνεται ως εξής:
«4. Τα Ανώτατα Εκπαιδευτικά Ιδρύματα (Α.Ε.Ι.) της ημεδαπής και τα δημόσια ερευνητικά κέντρα που εποπτεύονται από τη Γενική Γραμματεία Έρευνας και Καινοτομίας, δεσμεύονται από τα Μητρώα του παρόντος, προκειμένου τα αρμόδια ανά περίπτωση όργανά τους να διαπιστώσουν αν ένα ίδρυμα της αλλοδαπής ή ένας τύπος τίτλου ιδρύματος της αλλοδαπής είναι αναγνωρισμένα για: α) την αποδοχή αίτησης και εγγραφής για εισαγωγή σε μεταπτυχιακό πρόγραμμα σπουδών ή την εκπόνηση διδακτορικής διατριβής, β) την πρόσληψη ως μέλους Διδακτικού Ερευνητικού Προσωπικού, Ειδικού Εκπαιδευτικού Προσωπικού, Εργαστηριακού Διδακτικού Προσωπικού, εντεταλμένου διδάσκοντα, επισκέπτη καθηγητή, επισκέπτη ερευνητή, ερευνητή επί συμβάσει ή ερευνητή σε Α.Ε.Ι. της ημεδαπής, γ) την πρόσληψη σε θέση ερευνητή ή Ειδικού Λειτουργικού Επιστήμονα (Ε.Λ.Ε.) σε δημόσια ερευνητικά κέντρα που εποπτεύονται από τη Γενική Γραμματεία Έρευνας και Καινοτομίας, δ) την αποδοχή αίτησης και πρόσληψη σε θέση Συνεργαζόμενου Εκπαιδευτικού Προσωπικού στο Ελληνικό Ανοικτό Πανεπιστήμιο, ε) την πλήρωση θέσης μεταδιδακτορικού ερευνητή (post-doc) σε εθνικά, ευρωπαϊκά και λοιπά ερευνητικά προγράμματα, στ) την πρόσληψη εκπαιδευτικού, ερευνητικού και επιστημονικού προσωπικού σε κάθε είδους έργα/προγράμματα και ζ) τη συμμετοχή σε κατατακτήριες εξετάσεις για την εισαγωγή σε προγράμματα πρώτου κύκλου σπουδών. Το αρμόδιο όργανο του πανεπιστημίου ή ερευνητικού κέντρου, εφόσον ο τίτλος σπουδών συμπεριλαμβάνεται στον κατάλογο του άρθρου 307, επιπροσθέτως των λοιπών δικαιολογητικών που καθορίζει, οφείλει να ζητήσει Βεβαίωση Τόπου Σπουδών, η οποία εκδίδεται και αποστέλλεται από τον φορέα πραγματοποίησης τον σπουδών ή τον φορέα εκπόνησης του ερευνητικού έργου. Αν ως τόπος σπουδών ή μέρος αυτών βεβαιώνεται η Ελληνική Επικράτεια, ο τίτλος σπουδών δεν αναγνωρίζεται, εκτός αν το μέρος σπουδών που έγιναν στην ελληνική επικράτεια βρίσκεται σε δημόσιο Α.Ε.Ι..»
3. Στο άρθρο 313 του ν. 4957/2022, περί των αιτήσεων επανεξέτασης των αποφάσεων αναγνώρισης ή μη τίτλων σπουδών του Διεπιστημονικού Οργανισμού Αναγνώρισης Τίτλων Ακαδημαϊκών και Πληροφόρησης, επέρχονται οι ακόλουθες τροποποιήσεις: α) στο πρώτο εδάφιο της παρ. 1, μετά από τη φράση «Οι αιτήσεις επανεξέτασης των αποφάσεων αναγνώρισης ή μη τίτλων σπουδών πρώτου κύκλου σπουδών του Δ.Ο.Α.Τ.Α.Π.,» προστίθεται η φράση «που αφορούν σε αντισταθμιστικά μέτρα,», β) στο πρώτο εδάφιο της παρ. 2: βα) μετά από τη φράση «αναγνώρισης ή μη τίτλων σπουδών» προστίθεται η λέξη «πρώτου», ββ) μετά από τη φράση «και τρίτου κύκλου σπουδών του Δ.Ο.Α.Τ.Α.Π.» προστίθεται η φράση «, που αφορούν σε οποιοδήποτε άλλο θέμα,», βγ) η φράση «εξετάζονται από την τριμελή Ειδική Επιτροπή Επανεξέτασης, η οποία αποτελείται από τον Πρόεδρο του Δ.Σ. του Δ.Ο.Α.Τ.Α.Π. και δύο (2) μέλη από το Μητρώο Αξιολογητών του άρθρου 303 με τους αναπληρωτές τους που ορίζονται από τον Πρόεδρο Δ.Σ. του Δ.Ο.Α.Τ.Α.Π.» αντικαθίσταται από τη φράση «εξετάζονται από την τριμελή Ειδική Επιτροπή Επανεξέτασης, η οποία αποτελείται από τον Αντιπρόεδρο του Δ.Σ. του Δ.Ο.Α.Τ.Α.Π., ένα (1) μέλος του Δ.Σ. του Δ.Ο.Α.Τ.Α.Π. και τον Προϊστάμενο της Διεύθυνσης Ακαδημαϊκής Αναγνώρισης.», και το άρθρο 313 διαμορφώνεται ως εξής:
«Άρθρο 313
Αίτηση επανεξέτασης
1. Οι αιτήσεις επανεξέτασης των αποφάσεων αναγνώρισης ή μη τίτλων σπουδών πρώτου κύκλου σπουδών του Δ.Ο.Α.Τ.Α.Π., που αφορούν σε αντισταθμιστικά μέτρα, ασκούνται εντός εξήντα (60) ημερών από την κοινοποίηση της πράξης στον ενδιαφερόμενο και εξετάζονται από την τριμελή Ειδική Επιτροπή Επανεξέτασης, η οποία αποτελείται από τρεις (3) αξιολογητές του ίδιου ή συναφούς κλάδου από το Μητρώο Αξιολογητών του άρθρου 303 με τους αναπληρωτές τους που ορίζονται από τον Πρόεδρο του Διοικητικού Συμβουλίου (Δ.Σ.) του Δ.Ο.Α.Τ.Α.Π.. Η Ειδική Επιτροπή εξετάζει το θέμα και εισηγείται σχετικά εντός τριάντα (30) ημερών στο Δ.Σ. του Δ.Ο.Α.Τ.Α.Π.. Στις ειδικές επιτροπές επανεξέτασης δεν συμμετέχουν αξιολογητές που εξέτασαν αρχικά το συγκεκριμένο θέμα. Το Δ.Σ. αποφαίνεται το ταχύτερο και πάντως εντός τριών (3) μηνών και πληροφορεί σχετικά τον ενδιαφερόμενο.
2. Οι αιτήσεις επανεξέτασης των αποφάσεων αναγνώρισης ή μη τίτλων σπουδών πρώτου, δεύτερου και τρίτου κύκλου σπουδών του Δ.Ο.Α.Τ.Α.Π., που αφορούν σε οποιοδήποτε άλλο θέμα, ασκούνται εντός εξήντα (60) ημερών από την κοινοποίησή της πράξης στον ενδιαφερόμενο και εξετάζονται από την τριμελή Ειδική Επιτροπή Επανεξέτασης, η οποία αποτελείται από τον Αντιπρόεδρο του Δ.Σ. του Δ.Ο.Α.Τ.Α.Π., ένα (1) μέλος του Δ.Σ. του Δ.Ο.Α.Τ.Α.Π. και τον Προϊστάμενο της Διεύθυνσης Ακαδημαϊκής Αναγνώρισης. Η Ειδική Επιτροπή εξετάζει το θέμα και εισηγείται εντός τριάντα (30) ημερών σχετικά στο Δ.Σ. του Δ.Ο.Α.Τ.Α.Π.. Το Δ.Σ. αποφαίνεται το ταχύτερο και πάντως εντός τριών (3) μηνών και πληροφορεί σχετικά τον ενδιαφερόμενο.»
4. Στο άρθρο 480 του ν. 4957/2022, περί των μεταβατικών διατάξεων του Κεφαλαίου Β’ του Μέρους Β’ του νόμου αυτού, προστίθεται παρ. 6 ως εξής:
«6. Όσοι, κατά την έναρξη ισχύος του παρόντος, έχουν ολοκληρώσει επιτυχώς την εξέταση σε προγενέστερη εξεταστική διαδικασία σε μαθήματα με βάση την υπό στοιχεία Φ.6/50296/Β3/28.4.2011 απόφαση της Υπουργού Παιδείας, Δια Βίου Μάθησης και Θρησκευμάτων (Β’ 1040), όπως ίσχυε μέχρι την κατάργησή της με την υπό στοιχεία 1575/Z1/9.1.2023 απόφαση του Υφυπουργού Παιδείας και Θρησκευμάτων (Β’ 64), έχουν δικαίωμα να ολοκληρώσουν την εξέταση των υπόλοιπων μαθημάτων με το σύστημα εξετάσεων του άρθρου 12 του ν. 3328/2005 (Α’ 80), περί αναγνώρισης πτυχίων Ιατρικής, Οδοντιατρικής και άλλων επιστημών εκτός των χωρών της Ευρωπαϊκής Ένωσης, εντός των ετών 2023-2024, σε δύο (2) εξεταστικές περιόδους ανά έτος. Επίσης, έχουν δικαίωμα να επιλέξουν με αίτησή τους το σύστημα εξετάσεων σύμφωνα με το άρθρο 312. Στην τελευταία περίπτωση, τα μαθήματα που έχουν ήδη ολοκληρώσει επιτυχώς δεν λαμβάνονται υπόψη.»
Άρθρο 37
Μεταβατικές διατάξεις για τις Ανώτατες Εκκλησιαστικές Ακαδημίες - Συγχώνευση των Ανώτατων Εκκλησιαστικών Ακαδημιών - Τροποποίηση περ. α) παρ. 1 άρθρου 241 ν. 4823/2021
1. Στην περ. α) της παρ. 1 του άρθρου 241 του ν. 4823/2021 (Α’ 136), περί των μεταβατικών διατάξεων για τις Ανώτατες Εκκλησιαστικές Ακαδημίες (Α.Ε.Α.), προστίθενται εδάφια, τρίτο, τέταρτο, πέμπτο, έκτο, έβδομο και όγδοο, και η περ. α) διαμορφώνεται ως εξής:
«α) Από το ακαδημαϊκό έτος 2022-2023 λειτουργούν οι Ανώτατες Εκκλησιαστικές Ακαδημίες (Α.Ε.Α.) Αθηνών και η Πατριαρχική Ανώτατη Εκκλησιαστική Ακαδημία (Π.Α.Ε.Α.) Κρήτης. Από το ίδιο ακαδημαϊκό έτος παύει η λειτουργία των Α.Ε.Α. Θεσσαλονίκης και Βελλάς Ιωαννίνων και λήγει η θητεία των μελών των Ακαδημαϊκών Συμβουλίων, των Προέδρων και των Διευθυντών Σπουδών των Προγραμμάτων τους. Ομοίως, από το ίδιο ακαδημαϊκό έτος, η Α.Ε.Α. Αθηνών υπεισέρχεται αυτοδικαίως και χωρίς άλλη διατύπωση σε όλα τα ενοχικά και εμπράγματα δικαιώματα επί του συνόλου της κινητής και ακίνητης περιουσίας και σε όλες τις απαιτήσεις και υποχρεώσεις των Α.Ε.Α. Θεσσαλονίκης και Βελλάς Ιωαννίνων, αντίστοιχα, ως οιονεί καθολικός διάδοχός τους, χωρίς την καταβολή φόρου, τέλους ή άλλου δικαιώματος υπέρ του Δημοσίου ή των Οργανισμών Τοπικής Αυτοδιοίκησης (Ο.Τ.Α.) ή άλλων νομικών προσώπων, τηρουμένων των διατυπώσεων δημοσιότητας για τα ακίνητα. Η Α.Ε.Α. Αθηνών έχει στο εξής την αποκλειστική χρήση και διαχείριση των περιουσιακών στοιχείων των Α.Ε.Α. Θεσσαλονίκης και Βελλάς Ιωαννίνων. Το ταμειακό υπόλοιπο των προηγουμένων ετών (αποθεματικό) των Α.Ε.Α. Θεσσαλονίκης και Βελλάς Ιωαννίνων περιέρχεται στην Α.Ε.Α. Αθηνών, ως αποθεματικό. Τα ταμειακά διαθέσιμα του έτους 2022 περιέρχονται στην Α.Ε.Α. Αθηνών ως ταμειακά διαθέσιμα.
Οι εκκρεμείς δίκες, στις οποίες διάδικα μέρη είναι οι Α.Ε.Α. Θεσσαλονίκης και Βελλάς Ιωαννίνων, συνεχίζονται αυτοδικαίως από την Α.Ε.Α. Αθηνών, χωρίς να επέρχεται βίαιη διακοπή και χωρίς να απαιτείται ειδική διαδικαστική πράξη για τη συνέχισή τους. Δικαστικές αποφάσεις που εκδίδονται για τις Α.Ε.Α. Θεσσαλονίκης και Βελλάς Ιωαννίνων ισχύουν έναντι της Α.Ε.Α. Αθηνών.»
Άρθρο 38
Αποζημίωση εκπαιδευτικών και λοιπού προσωπικού που συμμετέχουν στις διαδικασίες εξετάσεων για την εισαγωγή μαθητών στα Εκκλησιαστικά Σχολεία και ιεροσπουδαστών στις Σχολές Μαθητείας Υποψήφιων Κληρικών - Τροποποίηση παρ. 4 άρθρου 21 ν. 4354/2015
Στο πρώτο εδάφιο της παρ. 4 του άρθρου 21 του ν. 4354/2015 (Α’ 176), περί της έκδοσης κοινής απόφασης των Υπουργών Οικονομικών και Παιδείας και Θρησκευμάτων για τον καθορισμό αποζημίωσης για τους εκπαιδευτικούς του δημόσιου και ιδιωτικού τομέα και το λοιπό προσωπικό που αποδεδειγμένα συμμετέχουν καθ’ οιονδήποτε τρόπο σε διαδικασίες οργάνωσης, διεξαγωγής, υποστήριξης, βαθμολόγησης/αναβαθμολόγησης και έκδοσης των αποτελεσμάτων εξετάσεων και άλλων συναφών διαδικασιών, επέρχονται οι ακόλουθες τροποποιήσεις: α) γίνονται λεκτικές μεταβολές, β) μετά από την περ. ε) προστίθεται περ. στ), και η παρ. 4 διαμορφώνεται ως εξής:
«4. Ειδικά, για τους εκπαιδευτικούς του δημόσιου και ιδιωτικού τομέα και το λοιπό προσωπικό που αποδεδειγμένα συμμετέχουν καθ’ οιονδήποτε τρόπο στις διαδικασίες οργάνωσης, διεξαγωγής, υποστήριξης, βαθμολόγησης/αναβαθμολόγησης και έκδοσης των αποτελεσμάτων των: α) γενικών και ειδικών εξετάσεων ή άλλης διαδικασίας εισαγωγής στην τριτοβάθμια εκπαίδευση, β) εξετάσεων ιδιωτικών, Γενικών και Επαγγελματικών Λυκείων (ΕΠΑ.Λ.) και Επαγγελματικών Σχολών (Ε.ΠΑΣ.), γ) εξετάσεων ελληνομάθειας, δ) εξετάσεων χορήγησης του Κρατικού Πιστοποιητικού Γλωσσομάθειας (Κ.Π.Γ.), ε) εξετάσεων για την εισαγωγή μαθητών στα Πρότυπα Σχολεία (Π.Σ.) και κληρώσεων για εισαγωγή στα Πειραματικά Σχολεία (ΠΕΙ.Σ.) και στ) εξετάσεων για την εισαγωγή μαθητών στα Εκκλησιαστικά Σχολεία (Ε.Σ.) και ιεροσπουδαστών στις Σχολές Μαθητείας Υποψήφιων Κληρικών (Σ.Μ.Υ.Κ.), καθώς και στις διαδικασίες αναβαθμολογήσεων γραπτών δοκιμίων μαθητών δευτεροβάθμιας εκπαίδευσης, καθορίζεται αποζημίωση με κοινή απόφαση των Υπουργών Οικονομικών και Παιδείας και Θρησκευμάτων, μη υπολογιζόμενου στην περίπτωση αυτή του ορίου της παρ. 3.
Με όμοια απόφαση καθορίζονται οι αποζημιώσεις των συμμετεχόντων στην οργάνωση και διεξαγωγή σχολικών αγώνων και διοργανώσεων (αθλητικοί αγώνες και διοργανώσεις, ενδοσχολικής ή τοπικής ή περιφερειακής ή πανελλήνιας ή διεθνούς εμβέλειας), καθώς και κάθε είδους συναφείς και αναγκαίες δαπάνες, όπως οι δαπάνες αποζημίωσης (ημερήσιας, ανά αγώνα, αναδιοργάνωση κ.λπ.), μετακίνησης, διαμονής, διατροφής, καθώς και λοιπές δαπάνες, οι οποίες περιγράφονται στην εν λόγω κοινή υπουργική απόφαση, μη τηρουμένων των διατάξεων της παρ. 3.»
Άρθρο 39
Ιδιωτική Επαγγελματική Σχολή Κατάρτισης και ιδιωτικό Ινστιτούτο Επαγγελματικής Κατάρτισης στη Ριζάρειο Χειροτεχνική Σχολή
To ίδρυμα με την επωνυμία «Ριζάρειος Εκκλησιαστική Σχολή» (Ρ.Ε.Σ.) δύναται να λειτουργεί ιδιωτική Επαγγελματική Σχολή Κατάρτισης (Ε.Σ.Κ.) του Κεφαλαίου Γ’ ή ιδιωτικό Ινστιτούτο Επαγγελματικής Κατάρτισης (Ι.Ε.Κ.) του Κεφαλαίου Ε’ του Μέρους Α’ του ν. 4763/2020 (Α’ 254) στη Ριζάρειο Χειροτεχνική Σχολή στο Μονοδένδρι Ιωαννίνων. Για τους όρους και τη διαδικασία ίδρυσης της Ε.Σ.Κ. και του Ι.Ε.Κ. της Ρ.Ε.Σ. εφαρμόζεται η υποπαρ. Θ.3 της παρ. Θ. του άρθρου πρώτου του ν. 4093/2012 (Α’ 22), εκτός από την υποπερ. γ) της περ. 5 της υποπαραγράφου αυτής. Η ίδρυση και λειτουργία της Ε.Σ.Κ. και του Ι.Ε.Κ. της Ρ.Ε.Σ. δεν επιβαρύνουν τον κρατικό προϋπολογισμό. Η φοίτηση στην Ε.Σ.Κ. και στο Ι.Ε.Κ. της Ρ.Ε.Σ. είναι δωρεάν.
Άρθρο 40
Παροχή υπηρεσιών από στελέχη εκπαίδευσης και λοιπούς εκπαιδευτικούς στο Ινστιτούτο Εκπαιδευτικής Πολιτικής στο πλαίσιο των Ε.Σ.Π.Α. 2014-2020 και 2021-2027 και του Εθνικού Σχεδίου Ανάκαμψης και Ανθεκτικότητας Ελλάδα 2.0 - Τροποποίηση παρ. 9 άρθρου 58 ν. 4075/2012
Στην παρ. 9 του άρθρου 58 του ν. 4075/2012 (Α’ 89, διόρθ. σφάλμ. Α’ 60/2013), περί της παροχής υπηρεσιών από εκπαιδευτικούς και δημοσίους υπαλλήλους προς τους φορείς υλοποίησης συγχρηματοδοτούμενων πράξεων, επέρχονται οι ακόλουθες τροποποιήσεις: α) στο πρώτο εδάφιο προστίθεται αναφορά: αα) στην παροχή υπηρεσιών στο πλαίσιο του Εθνικού Σχεδίου Ανάκαμψης και Ανθεκτικότητας Ελλάδα 2.0 και ββ) στο άρθρο 127 του ν. 4957/2022 (Α’ 141), εφόσον το παρεχόμενο έργο συνιστά διδακτικό ή ερευνητικό έργο, β) στα όγδοο εδάφιο προστίθεται αναφορά στο Εθνικό Σχέδιο Ανάκαμψης και Ανθεκτικότητας Ελλάδα 2.0, γ) στο ενδέκατο εδάφιο προστίθεται αναφορά στο Εθνικό Σχέδιο Ανάκαμψης και Ανθεκτικότητας Ελλάδα 2.0, και η παρ. 9 διαμορφώνεται ως εξής:
«9. Στο πλαίσιο του Εθνικού Στρατηγικού Πλαισίου Αναφοράς (Ε.Σ.Π.Α.) και του Εθνικού Σχεδίου Ανάκαμψης και Ανθεκτικότητας Ελλάδα 2.0, η παροχή υπηρεσιών από εκπαιδευτικούς και δημοσίους υπαλλήλους προς όλους ανεξαιρέτως τους φορείς υλοποίησης συγχρηματοδοτούμενων πράξεων γίνεται κατά τους όρους του άρθρου 31 του Υπαλληλικού Κώδικα (ν. 3528/2007, Α’ 26), ως ιδιωτικό έργο, ή κατά τους όρους του άρθρου 127 του ν. 4957/2022 (Α’ 141), εφόσον το παρεχόμενο έργο αφορά σε διδακτικό ή ερευνητικό έργο. Οι διατάξεις των παρ. 1 έως 5 του άρθρου 55 του ν. 3966/2011 (Α’ 118), όπως και οι εκδοθείσες κατ’ εξουσιοδότηση αυτών διοικητικές πράξεις καταργούνται αναδρομικά από τον χρόνο ισχύος τους.
Ειδικά τα στελέχη της δημόσιας πρωτοβάθμιας και δευτεροβάθμιας εκπαίδευσης μπορούν να παρέχουν υπηρεσίες που είναι συναφείς με τα καθήκοντα της κύριας θέσης τους σε φορείς υλοποίησης συγχρηματοδοτούμενων πράξεων, παράλληλα με τα κύρια καθήκοντά τους, χωρίς άδεια άσκησης ιδιωτικού έργου, ως εξής:
α) Οι Περιφερειακοί Διευθυντές Εκπαίδευσης και οι Διευθυντές Πρωτοβάθμιας και Δευτεροβάθμιας Εκπαίδευσης, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων.
β) Οι Περιφερειακοί Επόπτες Ποιότητας της Εκπαίδευσης, οι Προϊστάμενοι των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και οι Προϊστάμενοι των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), με απόφαση του Περιφερειακού Διευθυντή Εκπαίδευσης.
γ) Τα λοιπά στελέχη της δημόσιας εκπαίδευσης, με απόφαση του Διευθυντή Εκπαίδευσης.
Για την παροχή υπηρεσιών προς όλους ανεξαιρέτως τους φορείς υλοποίησης συγχρηματοδοτούμενων πράξεων θεωρείται ότι, στους εκπαιδευτικούς και γενικά τους δημόσιους υπαλλήλους, κατά τη διάρκεια ισχύος των διατάξεων του δεύτερου εδαφίου, είχε χορηγηθεί άδεια ασκήσεως ιδιωτικού έργου.
Για τα μέλη του Μητρώου κύριου διδακτικού προσωπικού του Εθνικού Κέντρου Δημόσιας Διοίκησης και Αυτοδιοίκησης (Ε.Κ.Δ.Δ.Α.) που παρέχουν υπηρεσίες υλοποίησης των Πράξεων του Επιχειρησιακού Προγράμματος «Μεταρρύθμιση Δημόσιου Τομέα 2014-2020», δεν απαιτείται η διαδικασία χορήγησης άδειας άσκησης ιδιωτικού έργου, σύμφωνα με τις διατάξεις του άρθρου 31 του Υπαλληλικού Κώδικα. Αντίθετα, για τα μέλη του προηγούμενου εδαφίου ισχύουν οι ειδικές διατάξεις του άρθρου 11 του π.δ. 57/2007 (Α’ 59), όπως αυτό τροποποιηθέν ισχύει. Τα παραπάνω εδάφια ισχύουν αναδρομικά από την έναρξη εφαρμογής του ν. 4075/2012 (Α’ 89).
Κατ’ εξαίρεση, για τα στελέχη της εκπαίδευσης και τους λοιπούς εκπαιδευτικούς της δημόσιας πρωτοβάθμιας και δευτεροβάθμιας εκπαίδευσης που επιλέγονται από το Ινστιτούτο Εκπαιδευτικής Πολιτικής (Ι.Ε.Π.) και παρέχουν υπηρεσίες υλοποίησης των πράξεων των επιχειρησιακών προγραμμάτων των Ε.Σ.Π.Α. 2014-2020 και 2021-2027 και του Εθνικού Σχεδίου Ανάκαμψης και Ανθεκτικότητας Ελλάδα 2.0 που αναλαμβάνει το Ι.Ε.Π., δεν απαιτείται η χορήγηση άδειας άσκησης ιδιωτικού έργου, σύμφωνα με το άρθρο 31 του Υπαλληλικού Κώδικα, ή η έκδοση απόφασης, σύμφωνα με τις περ. α), β) και γ) του τρίτου εδαφίου, εφόσον απασχολούνται εκτός του ωραρίου τους. Τα πρόσωπα του προηγούμενου εδαφίου υποχρεούνται αμελλητί, εντός δέκα (10) ημερών, να γνωστοποιήσουν εγγράφως στην υπηρεσία τους την απόφαση ανάθεσης του Ι.Ε.Π. για το έργο που αναλαμβάνουν. Η παράλειψη εμπρόθεσμης ενημέρωσης της υπηρεσίας εκ μέρους του υπαλλήλου αποτελεί το πειθαρχικό παράπτωμα της περ. κε) της παρ. 1 του άρθρου 107 του Υπαλληλικού Κώδικα, περί άσκησης εργασίας ή έργου με αμοιβή χωρίς προηγούμενη άδεια της υπηρεσίας. Για την παροχή υπηρεσιών προς το Ι.Ε.Π. θεωρείται ότι, για τα στελέχη εκπαίδευσης και τους λοιπούς εκπαιδευτικούς της δημόσιας πρωτοβάθμιας και δευτεροβάθμιας εκπαίδευσης, κατά τη διάρκεια ισχύος επιχειρησιακών προγραμμάτων των Ε.Σ.Π.Α. 2014-2020 και 2021-2027 και του Εθνικού Σχεδίου Ανάκαμψης και Ανθεκτικότητας Ελλάδα 2.0, είχε χορηγηθεί άδεια ασκήσεως ιδιωτικού έργου.
Άρθρο 41
Φορείς και όργανα επιμόρφωσης των εκπαιδευτικών της πρωτοβάθμιας και δευτεροβάθμιας εκπαίδευσης - 
Τροποποίηση παρ. 1 άρθρου 29 ν. 1566/1985
Στην παρ. 1 του άρθρου 29 του ν. 1566/1985 (Α’ 167), περί των φορέων και οργάνων επιμόρφωσης των εκπαιδευτικών της πρωτοβάθμιας και δευτεροβάθμιας εκπαίδευσης, προστίθεται περ. δ) και η παρ. 1 διαμορφώνεται ως εξής:
«1. Φορείς και όργανα επιμόρφωσης των εκπαιδευτικών μπορεί να είναι:
α) οι σχολικές μονάδες,
β) οι Περιφερειακοί Επόπτες Ποιότητας της Εκπαίδευσης, οι Επόπτες Ποιότητας της Εκπαίδευσης, οι Σύμβουλοι Εκπαίδευσης, τα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και τα Κέντρα Εκπαίδευσης για το Περιβάλλον και την Αειφορία (Κ.Ε.ΠΕ.Α.), υπό τον συντονισμό των Περιφερειακών Εποπτών Ποιότητας της Εκπαίδευσης,
γ) τα Ανώτατα Εκπαιδευτικά Ιδρύματα (Α.Ε.Ι.). και εποπτευόμενοι φορείς του Υπουργείου Παιδείας και Θρησκευμάτων,
δ) το Εθνικό Κέντρο Δημόσιας Διοίκησης και Αυτοδιοίκησης (Ε.Κ.Δ.Δ.Α.).»
Άρθρο 42
Στελέχωση των Πρότυπων Σχολείων και των Πειραματικών Σχολείων - Τροποποίηση παρ. 3 και 18 άρθρου 19 ν. 4692/2020 και παρ. 5 άρθρου 62 ν. 4589/2019
1. Στην παρ. 3 του άρθρου 19 του ν. 4692/2020 (Α’ 111), περί της υποβολής αίτησης για την τοποθέτηση σε θέσεις εκπαιδευτικών των Πρότυπων Σχολείων (Π.Σ.) και Πειραματικών Σχολείων (ΠΕΙ.Σ.), επέρχονται οι ακόλουθες τροποποιήσεις: α) το πρώτο εδάφιο τροποποιείται, ώστε οι εκπαιδευτικοί, πλην των νεοδιοριζόμενων που δεν έχουν παραμείνει στην περιοχή διορισμού τους για χρονικό διάστημα δύο (2) σχολικών ετών, που έχουν τα νόμιμα προσόντα να δύνανται να υποβάλουν αίτηση για να τοποθετηθούν σε Π.Σ. ή ΠΕΙ.Σ. της Περιφερειακής Διεύθυνσης Εκπαίδευσης (Π.Δ.Ε.) την οποία επιλέγουν, αντί της Π.Δ.Ε. στην οποία υπάγονται, β) καταργείται το δεύτερο εδάφιο, γ) το τρίτο εδάφιο τροποποιείται σε εναρμόνιση με την τροποποίηση του πρώτου και την κατάργηση του δεύτερου εδαφίου και τίθεται και ο αριθμός (5) μετά από τη λέξη «πέντε» και η παρ. 3 διαμορφώνεται ως εξής:
«3. Με την προκήρυξη της παρ. 2, καλούνται οι εκπαιδευτικοί, πλην των νεοδιοριζόμενων που δεν έχουν παραμείνει στην περιοχή διορισμού τους για χρονικό διάστημα δύο (2) σχολικών ετών, που έχουν τα νόμιμα προσόντα, σύμφωνα με τις διατάξεις του παρόντος, και επιθυμούν να τοποθετηθούν σε θέσεις εκπαιδευτικών των Π.Σ. και ΠΕΙ.Σ. της Π.Δ.Ε., την οποία επιλέγουν, να υποβάλουν ηλεκτρονική αίτηση μέσω της Ενιαίας Ψηφιακής Πύλης της Δημόσιας Διοίκησης, συνοδευόμενη από τα αναγκαία δικαιολογητικά, στην Π.Ε.Π.Π.Σ. της Π.Δ.Ε. της επιλογής τους, εντός της προθεσμίας που προβλέπεται στην προκήρυξη. Οι υποψήφιοι μπορούν να υποβάλουν αίτηση με σειρά προτίμησης για πλήρωση θέσης εκπαιδευτικού σε μέχρι πέντε (5) συνολικά σχολεία, Πρότυπα ή Πειραματικά, της Π.Δ.Ε., την οποία επιλέγουν, σύμφωνα με το πρώτο εδάφιο.»
2. Το δεύτερο εδάφιο της παρ. 18 του άρθρου 19 του ν. 4692/2020, περί της κάλυψης των λειτουργικών κενών που προκύπτουν, για οποιονδήποτε λόγο, κατά την έναρξη ή κατά τη διάρκεια του σχολικού έτους σε Π.Σ. και ΠΕΙ.Σ., τροποποιείται ώστε να προβλέπονται περισσότεροι τρόποι κάλυψης των κενών αυτών αν δεν είναι δυνατή η κάλυψή τους από εκπαιδευτικούς άλλων Π.Σ. ή ΠΕΙ.Σ. που δεν συμπληρώνουν το υποχρεωτικό διδακτικό τους ωράριο και η παρ. 18 διαμορφώνεται ως εξής:
«18. Λειτουργικά κενά που προκύπτουν, για οποιονδήποτε λόγο, κατά την έναρξη ή κατά τη διάρκεια του σχολικού έτους σε Π.Σ. και ΠΕΙ.Σ., καλύπτονται από εκπαιδευτικούς άλλων Π.Σ. ή ΠΕΙ.Σ. που δεν συμπληρώνουν το υποχρεωτικό διδακτικό τους ωράριο, σύμφωνα με την παρ. 22. Αν δεν είναι δυνατή η κάλυψη των κενών από τους εκπαιδευτικούς του πρώτου εδαφίου, τα λειτουργικά κενά καλύπτονται κατά προτεραιότητα με αποσπάσεις μόνιμων εκπαιδευτικών που υπηρετούν σε σχολεία της οικείας Π.Δ.Ε. και διαθέτουν αυξημένα ακαδημαϊκά προσόντα ή με προσωρινή τοποθέτηση νεοδιοριζόμενων εκπαιδευτικών της οικείας περιοχής μετάθεσης που ομοίως διαθέτουν αυξημένα ακαδημαϊκά προσόντα.»
3. Στην περ. α) της παρ. 5 του άρθρου 62 του ν. 4589/2019 (Α’ 13), περί της τοποθέτησης των νεοδιοριζόμενων εκπαιδευτικών, επέρχονται οι ακόλουθες τροποποιήσεις: α) στο πρώτο εδάφιο: αα) μετά από τη φράση «Οι νεοδιοριζόμενοι τοποθετούνται προσωρινά» προστίθεται άνω και κάτω τελεία και η φράση «σε κενή θέση σχολικής μονάδας της περιοχής διορισμού με απόφαση του οικείου Διευθυντή Εκπαίδευσης, που εκδίδεται ύστερα από πρόταση του οικείου Περιφερειακού Υπηρεσιακού Συμβουλίου Πρωτοβάθμιας ή Δευτεροβάθμιας Εκπαίδευσης (Π.Υ.Σ.Π.Ε. ή Π.Υ.Σ.Δ.Ε.) ή του Περιφερειακού Υπηρεσιακού Συμβουλίου Ειδικού Εκπαιδευτικού Προσωπικού (Π.Υ.Σ.Ε.Ε.Π.), κατά περίπτωση, σύμφωνα με τις παρ. 1 και 2 του άρθρου 3 του π.δ. 154/1996 (Α’ 115)» τίθεται ως υποπερ. αα), αβ) προστίθεται υποπερ. αβ), β) προστίθενται νέα εδάφια δεύτερο, τρίτο, τέταρτο, πέμπτο, έκτο και έβδομο, γ) στο παλαιό δεύτερο εδάφιο η φράση «Η οριστική τοποθέτησή τους» αντικαθίσταται από τη φράση «Η οριστική τοποθέτηση των νεοδιοριζόμενων εκπαιδευτικών», δ) στο παλαιό τέταρτο εδάφιο η φράση «τρίτου εδαφίου» αντικαθίσταται από τη φράση «προηγούμενου εδαφίου» και η περ. α) διαμορφώνεται ως εξής:
«α) Οι νεοδιοριζόμενοι τοποθετούνται προσωρινά:
αα) σε κενή θέση σχολικής μονάδας της περιοχής διορισμού με απόφαση του οικείου Διευθυντή Εκπαίδευσης, που εκδίδεται ύστερα από πρόταση του οικείου Περιφερειακού Υπηρεσιακού Συμβουλίου Πρωτοβάθμιας ή Δευτεροβάθμιας Εκπαίδευσης (Π.Υ.Σ.Π.Ε. ή Π.Υ.Σ.Δ.Ε.) ή του Περιφερειακού Υπηρεσιακού Συμβουλίου Ειδικού Εκπαιδευτικού Προσωπικού (Π.Υ.Σ.Ε.Ε.Π.), κατά περίπτωση, σύμφωνα με τις παρ. 1 και 2 του άρθρου 3 του π.δ. 154/1996 (Α’ 115),
αβ) σε λειτουργικά κενά των Πρότυπων Σχολείων (Π.Σ.) και Πειραματικών Σχολείων (ΠΕΙ.Σ.) της περιοχής διορισμού τους, σύμφωνα με το δεύτερο εδάφιο της παρ. 18 του άρθρου 19 του ν. 4692/2020 (Α’ 111), εφόσον δεν καταστεί δυνατή η κάλυψή τους σύμφωνα με την παρ. 19 του ίδιου άρθρου. Το Επιστημονικό Εποπτικό Συμβούλιο (ΕΠ.Ε.Σ.) της σχολικής μονάδας υποβάλλει αίτημα κάλυψης των παραπάνω κενών στην οικεία Διεύθυνση Εκπαίδευσης, η οποία καλεί τους νεοδιοριζόμενους να εκδηλώσουν ενδιαφέρον για προσωρινή τοποθέτηση σε μέχρι τρεις (3) σχολικές μονάδες Π.Σ. ή ΠΕΙ.Σ. της περιοχής μετάθεσής τους εντός συγκεκριμένης προθεσμίας. Η προσωρινή τοποθέτηση γίνεται με απόφαση του οικείου Διευθυντή Εκπαίδευσης. Αν για την ίδια σχολική μονάδα υπάρχουν περισσότεροι του ενός υποψήφιοι, τοποθετείται ο υποψήφιος που έχει περισσότερες μονάδες στο κριτήριο «ακαδημαϊκά προσόντα» του αξιολογικού πίνακα Α’. Αν υπάρξει ισοβαθμία των υποψηφίων, προηγείται κατά σειρά ο υποψήφιος που έχει υπηρετήσει σε Π.Σ. ή ΠΕΙ.Σ., έχει επιμορφωθεί στα νέα προγράμματα σπουδών και έχει τη μεγαλύτερη εκπαιδευτική προϋπηρεσία. Στη διάρκεια της υπηρεσίας τους στα Π.Σ. ή ΠΕΙ.Σ. οι νεοδιοριζόμενοι εκπαιδευτικοί υποβάλλονται σε αξιολόγηση του διδακτικού και παιδαγωγικού τους έργου, καθώς και της υπηρεσιακής συνέπειας και επάρκειάς τους, σύμφωνα με τις παρ. 1 και 3 του άρθρου 20 του ν. 4692/2020. Εκπαιδευτικός, ο οποίος έχει παράσχει υπηρεσία με προσωρινή τοποθέτηση σε Π.Σ. ή ΠΕΙ.Σ. με θετική αξιολόγηση, δεν εκπληρώνει μονοετή εισαγωγική θητεία, αν τοποθετηθεί μεταγενέστερα με θητεία σε Π.Σ. ή ΠΕΙ.Σ..
Η οριστική τοποθέτηση των νεοδιοριζόμενων εκπαιδευτικών πραγματοποιείται κατά τη διαδικασία των μεταθέσεων, στο πλαίσιο της οποίας συγκρίνονται, κατά περίπτωση, με τους λοιπούς εκπαιδευτικούς, μέλη Ε.Ε.Π. ή Ε.Β.Π. του κλάδου τους. Με την επιφύλαξη του τελευταίου εδαφίου, οι νεοδιοριζόμενοι υποχρεούνται να παραμείνουν στην περιοχή διορισμού τους για χρονικό διάστημα τουλάχιστον δύο (2) σχολικών ετών και οποιαδήποτε υπηρεσιακή μεταβολή που επιφέρει μεταβολή της τοποθέτησης αυτής, όπως απόσπαση ή μετάθεση, βάσει γενικής ή ειδικής διάταξης κατά το ως άνω χρονικό διάστημα, δεν επιτρέπεται. Σε περίπτωση διορισμού στην Ε.Α.Ε. ισχύει η υποχρέωση του προηγούμενου εδαφίου και, επιπροσθέτως, ο νεοδιοριζόμενος υποχρεούται να υπηρετήσει στην Ε.Α.Ε. για χρονικό διάστημα τουλάχιστον πέντε (5) ετών. Οι νεοδιοριζόμενοι εκπαιδευτικοί ή μέλη Ε.Ε.Π. και Ε.Β.Π. που ανήκουν στις ειδικές κατηγορίες μετάθεσης της παρ. 1 του άρθρου 13 του π.δ. 50/1996 (Α’ 45) ή του άρθρου 8 του π.δ. 56/2001 (Α’ 47), αντίστοιχα, καθώς και όσοι έχουν, οι ίδιοι ή οι σύζυγοί τους, ποσοστό αναπηρίας εβδομήντα πέντε τοις εκατό (75%) και άνω ανεξαρτήτως παθήσεως ή έχουν τέκνα με αναπηρία εξήντα επτά τοις εκατό (67%) και άνω, ανεξαρτήτως παθήσεως, δύνανται να αποσπώνται με απόφαση του αρμόδιου οργάνου ύστερα από γνώμη των οικείων υπηρεσιακών συμβουλίων, κατόπιν προσκόμισης πιστοποιητικού Κέντρου Πιστοποίησης Αναπηρίας (ΚΕ.Π.Α.) που αποδεικνύει τα ανωτέρω.»
Άρθρο 43
Μεταβατικές διατάξεις για την 
ελληνόγλωσση εκπαίδευση στο εξωτερικό
1. Θεωρούνται νόμιμες και κανονικές και εκτελούνται: α) μέσω επιχορήγησης των σχολικών επιτροπών της ελληνόγλωσσης εκπαίδευσης, οι δαπάνες των οικονομικών ετών 2020 και 2021, που αφορούν στην αμοιβή για παροχή νομικών υπηρεσιών, συναφών φόρων, εισφορών και τελών για τις ανάγκες της ελληνόγλωσσης εκπαίδευσης στο εξωτερικό που δεν κατέστη δυνατόν να εξοφληθούν λόγω μη ολοκλήρωσης ή μη έγκαιρης ολοκλήρωσης της διαδικασίας της παρ. 2 του άρθρου 17 του ν. 4415/2016 (Α’ 159, διόρθ. σφάλμ. Α’165). Oι δαπάνες της περ. α) εκτελούνται μετά από υποβολή των οικείων παραστατικών, της δικαστικής απόφασης, του πληρεξουσίου και τη βεβαίωση από τον οικείο συντονιστή εκπαίδευσης για την εκπλήρωση της υπηρεσίας που παρασχέθηκε και το ύψος της προεκτιμώμενης δικηγορικής αμοιβής και β) σύμφωνα με το άρθρο 29 του ν. 4831/2021 (Α’ 170), οι δαπάνες για αμοιβή δικηγορικών υπηρεσιών προς το Υπουργείο Παιδείας και Θρησκευμάτων, για τις ανάγκες της ελληνόγλωσσης εκπαίδευσης στη Γερμανία, για τις οποίες εκδόθηκε η απόφαση του Προέδρου του Νομικού Συμβουλίου του Κράτους (Ν.Σ.Κ.) για ορισμό δικηγόρου του άρθρου 31 του ν. 4831/2021, εντός του οικονομικού έτους 2021, συμπεριλαμβανομένων των δαπανών δικηγορικής αμοιβής και συναφών φόρων, εισφορών και τελών, για την παροχή δικηγορικών υπηρεσιών που προέκυψαν ως διαφορά από την ορισθείσα αμοιβή, όπως αυτή αναγράφεται στην ως άνω κατ’ άρθρο 31 του ν. 4831/2021 απόφαση του Πρόεδρου του Ν.Σ.Κ., λόγω διεύρυνσης του αντικειμένου της διαφοράς εν επιδικία.
2. Επιχορηγήσεις που έχουν χορηγηθεί κατά το οικονομικό έτος 2022 σε Τμήματα Ελληνικής Γλώσσας και Πολιτισμού (Τ.Ε.Γ.), που πληρούν τις προϋποθέσεις της παρ. 3 του άρθρου 5 του ν. 4415/2016, θεωρούνται νόμιμες και κανονικές, εφόσον οι δαπάνες πραγματοποιήθηκαν για την κάλυψη αποκλειστικά και μόνο λειτουργικών αναγκών.
3. Από την 1η.7.2023 μέχρι την 30ή.6.2024 οι αναπληρωτές συντονιστές εκπαίδευσης εξωτερικού λαμβάνουν τις τακτικές αποδοχές στην Ελλάδα και το ειδικό επιμίσθιο εξωτερικού, ανεξάρτητα από το εάν έχουν ήδη συμπληρώσει τέσσερα (4) έτη και άνω απόσπασης στην ελληνόγλωσση εκπαίδευση στο εξωτερικό.
4. Θεωρείται ότι έχουν καταβληθεί και καταβάλλονται νομίμως οι δαπάνες των σχολικών επιτροπών της αλλοδαπής για την πρόσληψη ωρομίσθιων εκπαιδευτικών στις σχολικές μονάδες του Ηνωμένου Βασιλείου και της Γερμανίας με ελληνόγλωσσο ή δίγλωσσο πρόγραμμα υπό την εποπτεία του Υπουργείου Παιδείας και Θρησκευμάτων για τα διδακτικά έτη 2021-2022 και 2022-2023, κατά παρέκκλιση κάθε άλλης γενικής ή ειδικής διάταξης.
Άρθρο 44
Χρηματοδότηση από το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Παιδείας και Θρησκευμάτων των αναπληρωτών και ωρομίσθιων εκπαιδευτικών και μελών Ειδικού Εκπαιδευτικού και Ειδικού Βοηθητικού Προσωπικού - Τροποποίηση άρθρου 19 ν. 4283/2014
Το δεύτερο εδάφιο του άρθρου 19 του ν. 4283/2014 (Α’ 189), περί της χρήσης πόρων του συγχρηματοδοτούμενου σκέλους του Προγράμματος Δημοσίων Επενδύσεων του Υπουργείου Παιδείας και Θρησκευμάτων για την πληρωμή αναπληρωτών και ωρομίσθιων εκπαιδευτικών, μελών Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), συμπεριλαμβανομένων ιδιωτών που προσλαμβάνονται για τη διδασκαλία αντικειμένων/μαθημάτων στα Καλλιτεχνικά Σχολεία, καθώς και εμπειροτεχνών ιδιωτών που προσλαμβάνονται για τη διδασκαλία μαθημάτων μουσικής ειδίκευσης και άσκησης στα εργαστήρια των Μουσικών Σχολείων, τροποποιείται, α) ως προς το ότι η δαπάνη για την πληρωμή των παραπάνω προσώπων δύναται να βαρύνει και αντίστοιχα έργα Συλλογικής Απόφασης του συγχρηματοδοτούμενου σκέλους του Υπουργείου Παιδείας και Θρησκευμάτων τα έτη 2023 και 2024, αντίστοιχα, και β) ως προς τον επιμερισμό της δαπάνης μεταξύ των ετών αυτών, και το άρθρο 19 διαμορφώνεται ως εξής:
«Άρθρο 19
Χρηματοδότηση από το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Παιδείας και Θρησκευμάτων των αναπληρωτών και ωρομίσθιων εκπαιδευτικών και μελών Ειδικού Εκπαιδευτικού και Ειδικού Βοηθητικού Προσωπικού
Για την πληρωμή των αναπληρωτών και ωρομίσθιων εκπαιδευτικών, των μελών Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), συμπεριλαμβανομένων των ιδιωτών που προσλαμβάνονται για τη διδασκαλία αντικειμένων/μαθημάτων στα Καλλιτεχνικά Σχολεία και αμείβονται σύμφωνα με την υπό στοιχεία 151323/Ε2/13.9.2017 κοινή απόφαση των Υπουργών Παιδείας, Έρευνας και Θρησκευμάτων και Οικονομικών (Β’ 3370), καθώς και των εμπειροτεχνών ιδιωτών που προσλαμβάνονται για τη διδασκαλία μαθημάτων μουσικής ειδίκευσης και άσκησης στα εργαστήρια των Μουσικών Σχολείων και αμείβονται σύμφωνα με την υπό στοιχεία 2/64978/0022/14.11.2006 κοινή απόφαση των Υπουργών Οικονομίας και Οικονομικών και Εθνικής Παιδείας και Θρησκευμάτων (Β’ 1671), μπορεί να γίνει χρήση πόρων του συγχρηματοδοτούμενου σκέλους του Προγράμματος Δημοσίων Επενδύσεων του Υπουργείου Παιδείας και Θρησκευμάτων. Η σχετική δαπάνη μπορεί να βαρύνει τη Συλλογική Απόφαση Έργων (ΣΑΕ) 445/2 του συγχρηματοδοτούμενου σκέλους του Προγράμματος Δημοσίων Επενδύσεων του έτους 2023 και συγκεκριμένα το έργο με κωδικό 2019ΣΕ44520000 και τίτλο «Πληρωμή αναπληρωτών και ωρομίσθιων εκπαιδευτικών, καθώς και Ειδικού Εκπαιδευτικού και Βοηθητικού Προσωπικού (Ε.Ε.Π.Ε.Β.Π.) του Υπουργείου Παιδείας και Θρησκευμάτων βάσει του άρθρου 390 του ν. 4957/2022 (Α’ 141), Π.Κ. 2014ΣΕ04700000», έως το ποσό των ενενήντα δύο εκατομμυρίων πεντακοσίων τριάντα έξι χιλιάδων (92.536.000) ευρώ και την οικεία συλλογική απόφαση του έτους 2024 έως το ποσό των πενήντα πέντε εκατομμυρίων πεντακοσίων είκοσι μίας χιλιάδων εξακοσίων (55.521.600) ευρώ και αντίστοιχα έργα Συλλογικής Απόφασης του συγχρηματοδοτούμενου σκέλους του Υπουργείου Παιδείας και Θρησκευμάτων του έτους 2023 έως το ποσό των εκατόν σαράντα ενός εκατομμυρίων οκτακοσίων εβδομήντα εννέα χιλιάδων εξακοσίων είκοσι (141.879.620) ευρώ.»
Άρθρο 45
Εξουσιοδοτική διάταξη για τον καθορισμό του ύψους των δαπανών της αμειβόμενης πρακτικής άσκησης στις Επαγγελματικές Σχολές Κατάρτισης - Τροποποίηση 
παρ. 12 άρθρου 15 ν. 4763/2020
Η παρ. 12 του άρθρου 15 του ν. 4763/2020 (Α’ 254), περί των εξουσιοδοτικών διατάξεων του Κεφαλαίου Γ’ του Μέρους Α’ του νόμου αυτού, τροποποιείται, ώστε: α) με την κοινή απόφαση των Υπουργών Ανάπτυξης και Επενδύσεων, Παιδείας και Θρησκευμάτων, Εργασίας και Κοινωνικών Υποθέσεων και Υγείας να ρυθμίζεται και το ύψος των δαπανών της αμειβόμενης πρακτικής άσκησης και του προγράμματος μάθησης στον εργασιακό χώρο στις δημόσιες Επαγγελματικές Σχολές Κατάρτισης (Ε.Σ.Κ.) αρμοδιότητας του Υπουργείου Παιδείας και Θρησκευμάτων, β) στην ως άνω κοινή απόφαση να συμπράττει και ο Υπουργός Οικονομικών, και η παρ. 12 διαμορφώνεται ως εξής:
«12. Με κοινή απόφαση των Υπουργών Οικονομικών, Ανάπτυξης και Επενδύσεων, Παιδείας και Θρησκευμάτων, Εργασίας και Κοινωνικών Υποθέσεων και Υγείας, ρυθμίζονται το ύψος και ο τρόπος κάλυψης των δαπανών της αμειβόμενης πρακτικής άσκησης και του προγράμματος μάθησης στον εργασιακό χώρο στις δημόσιες Ε.Σ.Κ. αρμοδιότητας του Υπουργείου Παιδείας και Θρησκευμάτων, η συμμετοχή του Δημοσίου στις εισφορές και τις αμοιβές των εκπαιδευόμενων στις Ε.Σ.Κ., τις εισφορές και καταβολές αμοιβών των εργοδοτών στους εκπαιδευόμενους στις Ε.Σ.Κ. κατά τη διάρκεια της αμειβόμενης πρακτικής άσκησης ή του προγράμματος μάθησης τον εργασιακό χώρο, καθώς και κάθε άλλο ειδικότερο θέμα.»
Άρθρο 46
Εξουσιοδοτική διάταξη για τον καθορισμό του ύψους της αμοιβής των Συντονιστών Συμβούλων στα Γραφεία Επαγγελματικής Ανάπτυξης και Σταδιοδρομίας στα Ινστιτούτα Επαγγελματικής Κατάρτισης - Προσθήκη παρ. 8Α στο άρθρο 34 του ν. 4763/2020
Μετά από την παρ. 8 του άρθρου 34 του ν. 4763/2020 (Α’ 254), περί των εξουσιοδοτικών διατάξεων του Κεφαλαίου Ε’ του Μέρους Α’ του νόμου αυτού, προστίθεται παρ. 8Α ως εξής:
«8Α. Με κοινή απόφαση των Υπουργών Παιδείας και Θρησκευμάτων, Οικονομικών και Ανάπτυξης και Επενδύσεων, καθορίζεται το ύψος της αμοιβής των Συντονιστών Συμβούλων στα Γραφεία Επαγγελματικής Ανάπτυξης και Σταδιοδρομίας (Γ.Ε.Α.Σ.) που λειτουργούν σε κάθε δημόσιο Ινστιτούτο Επαγγελματικής Κατάρτισης (Ι.Ε.Κ.) αρμοδιότητας του Υπουργείου Παιδείας και Θρησκευμάτων.»
Άρθρο 47
Σύμβουλοι Εκπαίδευσης - Προσθήκη 
παρ. 10 στο άρθρο 10 του ν. 4823/2021
Στο άρθρο 10 του ν. 4823/2021 (Α’ 136), περί των Συμβούλων Εκπαίδευσης, προστίθεται παρ. 10, ως εξής:
«10. Οι Σύμβουλοι Εκπαίδευσης μετακινούνται για την άσκηση των καθηκόντων τους σε άλλες Διευθύνσεις Εκπαίδευσης αρμοδιότητάς τους, εκτός της Διεύθυνσης Εκπαίδευσης όπου έχουν την έδρα τους, με απόφαση του Διευθυντή Εκπαίδευσης της Διεύθυνσης Εκπαίδευσης, στην οποία εδρεύουν.»
Άρθρο 48
Μεταβατική διάταξη για την ανάθεση 
της παιδαγωγικής ευθύνης της περ. δ) 
της παρ. 4 του άρθρου 10 του ν. 4823/2021 στους Συμβούλους Εκπαίδευσης μέχρι την τοποθέτηση Περιφερειακών Εποπτών Ποιότητας της Εκπαίδευσης - 
Τροποποίηση παρ. 2Β άρθρου 231 
ν. 4823/2021
Στην παρ. 2Β του άρθρου 231 του ν. 4823/2021 (Α’ 136), περί των μεταβατικών διατάξεων του Κεφαλαίου Α’ του Μέρους Β’ του νόμου αυτού, προστίθεται τρίτο εδάφιο και η παρ. 2Β διαμορφώνεται ως εξής:
«2Β. Μέχρι την επιλογή και τοποθέτηση των Περιφερειακών Εποπτών Ποιότητας της Εκπαίδευσης και των Εποπτών Ποιότητας της Εκπαίδευσης, την ευθύνη του προγραμματισμού των αξιολογήσεων έχει ο Περιφερειακός Διευθυντής Εκπαίδευσης, ενώ ο Διευθυντής Πρωτοβάθμιας ή Δευτεροβάθμιας Εκπαίδευσης υποβάλλει στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης ετήσιο προγραμματισμό στην περιοχή ευθύνης του. Οι Περιφερειακοί Διευθυντές Εκπαίδευσης διατηρούν την αρμοδιότητα ανάθεσης και κατανομής της επιστημονικής και παιδαγωγικής ευθύνης σχολικών μονάδων στους Συντονιστές Εκπαιδευτικού Έργου, σε περίπτωση κενών ή κενούμενων θέσεων, μέχρι τη λήξη της θητείας τους ή την παύση άσκησης των καθηκόντων τους σύμφωνα με το πρώτο εδάφιο της παρ. 2. Μέχρι την επιλογή και τοποθέτηση των Περιφερειακών Εποπτών Ποιότητας της Εκπαίδευσης, η ανάθεση της παιδαγωγικής ευθύνης κατά την περ. δ) της παρ. 4 του άρθρου 10 στους Συμβούλους Εκπαίδευσης γίνεται με απόφαση του Περιφερειακού Διευθυντή Εκπαίδευσης.»
Άρθρο 49
Ρύθμιση για τα Περιφερειακά 
Κέντρα Εκπαιδευτικού Σχεδιασμού και 
για τις θέσεις Συντονιστών Εκπαιδευτικού 
Έργου - Τροποποίηση παρ. 2 άρθρου 233 ν. 4823/2021
Στην παρ. 2 του άρθρου 233 του ν. 4823/2021 (Α’ 136), περί της κατάργησης των Περιφερειακών Κέντρων Εκπαιδευτικού Σχεδιασμού (ΠΕ.Κ.Ε.Σ.) και των θέσεων Συντονιστών Εκπαιδευτικού Έργου, προστίθεται περ. δ) και η παρ. 2 διαμορφώνεται ως εξής:
«2. Όπου στην κείμενη νομοθεσία αναφέρονται: α) ο Οργανωτικός Συντονιστής του ΠΕ.Κ.Ε.Σ., νοείται ο Περιφερειακός Επόπτης Ποιότητας της Εκπαίδευσης, β) ο Συντονιστής Εκπαιδευτικού έργου ή Σχολικός Σύμβουλος, νοείται Σύμβουλος Εκπαίδευσης, γ) το ΠΕ.Κ.Ε.Σ., νοείται το ΠΕ.Σ.ΕΠ. και δ) ο Προϊστάμενος Τμήματος Επιστημονικής - Παιδαγωγικής Καθοδήγησης Πρωτοβάθμιας ή Δευτεροβάθμιας Εκπαίδευσης, νοείται ο Σύμβουλος Εκπαίδευσης που εδρεύει σε Διεύθυνση Εκπαίδευσης αντίστοιχης βαθμίδας.»
Άρθρο 50
Συγκρότηση της Ειδικής Διαγνωστικής Επιτροπής Αξιολόγησης - Τροποποίηση 
παρ. 6 άρθρου 5 ν. 3699/2008
Στην παρ. 6 του άρθρου 5 του ν. 3699/2008 (Α’ 199), περί της συγκρότησης της Ειδικής Διαγνωστικής Επιτροπής Αξιολόγησης (Ε.Δ.Ε.Α.) που λειτουργεί σε κάθε Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης, προστίθεται νέο τρίτο εδάφιο και η παρ. 6 διαμορφώνεται ως εξής:
«6. Η Ε.Δ.Ε.Α. συγκροτείται με απόφαση του Περιφερειακού Διευθυντή Εκπαίδευσης και αποτελείται από: α) έναν (1) Σύμβουλο Εκπαίδευσης Ειδικής Αγωγής και Ενταξιακής Εκπαίδευσης ως πρόεδρο, β) έναν (1) Σύμβουλο Εκπαίδευσης της βαθμίδας εκπαίδευσης, από την οποία προέρχεται ο αξιολογούμενος μαθητής, γ) έναν (1) διευθυντή Σχολικής Μονάδας Ειδικής Αγωγής και Εκπαίδευσης (Σ.Μ.Ε.Α.Ε.) αυξημένων προσόντων της βαθμίδας εκπαίδευσης, από την οποία προέρχεται ο αξιολογούμενος μαθητής, δ) έναν (1) Σύμβουλο Εκπαίδευσης ΠΕ23 Ψυχολόγων και ε) έναν (1) Σύμβουλο Εκπαίδευσης ΠΕ30 Κοινωνικών Λειτουργών, με τους αναπληρωτές τους. Ως μέλη της Ε.Δ.Ε.Α. ορίζονται στελέχη εκπαίδευσης που υπηρετούν σε δομές της Ειδικής Αγωγής και Εκπαίδευσης (Ε.Α.Ε.) της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης ή στελέχη, των οποίων η αρμοδιότητα εκτείνεται στις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης. Αν δεν υφίσταται ο αναγκαίος αριθμός Σύμβουλων Εκπαίδευσης ΠΕ23 Ψυχολόγων και ΠΕ30 Κοινωνικών Λειτουργών για την κάλυψη των θέσεων, ορίζονται στις θέσεις αυτές Ψυχολόγοι ΠΕ23 και Κοινωνικοί Λειτουργοί ΠΕ30 αυξημένων προσόντων με, τουλάχιστον, πενταετή προϋπηρεσία στην εκπαίδευση. Στις συνεδριάσεις της Ε.Δ.Ε.Α. κωλύονται να μετέχουν μέλη της, τα οποία υπηρετούν στη σχολική μονάδα, όπου φοιτά ο μαθητής που επανεξετάζεται ή πρόσωπα που υπηρετούν στο ΚΕ.Δ.Α.Σ.Υ., η αξιολογική έκθεση του οποίου επανεξετάζεται. Για τη λειτουργία της Ε.Δ.Ε.Α. εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας (ν. 2690/1999, Α’ 45). Ο Περιφερειακός Διευθυντής Εκπαίδευσης δύναται, εφόσον κρίνεται αναγκαίο, να συγκροτεί περισσότερες Ε.Δ.Ε.Α.»
Άρθρο 51
Δαπάνες μετακίνησης των μελών της Επιτροπής Εξωτερικής Αξιολόγησης και Πιστοποίησης της Εθνικής Αρχής Ανώτατης Εκπαίδευσης - Αντικατάσταση παρ. 3 
άρθρου 13 ν. 4653/2020
1. Η παρ. 3 του άρθρου 13 του ν. 4653/2020 (Α’ 12), περί της ημερήσιας αποζημίωσης και των δαπανών μετακίνησης που καταβάλλονται στα μέλη της Επιτροπής Εξωτερικής Αξιολόγησης και Πιστοποίησης (Ε.Ε.Α.Α.Π.), αντικαθίσταται ως εξής:
«3. Στα μέλη της Ε.Ε.Α.Π. καταβάλλεται ημερήσια αποζημίωση για το έργο τους, καθώς και δαπάνες μετακίνησης. Με κοινή απόφαση των Υπουργών Οικονομικών και Παιδείας και Θρησκευμάτων καθορίζεται το ύψος της ημερήσιας αποζημίωσης, καθώς και το ανώτατο ετήσιο ύψος αποζημιώσεων για κάθε μέλος της Ε.Ε.Α.Π., το οποίο δεν μπορεί να υπερβαίνει τις ετήσιες αποδοχές του Προέδρου. Με όμοια απόφαση ρυθμίζονται θέματα σχετικά με τη μετακίνηση και τα έξοδα κίνησης των μελών της Ε.Ε.Α.Π., του Ανώτατου Συμβουλίου και του Σ.Α.Π. κατά την άσκηση των καθηκόντων τους. Για τα έξοδα διανυκτέρευσης των μελών του προηγούμενου εδαφίου εφαρμόζεται η υποπαρ. Δ9 της παρ. Δ’ του άρθρου 2 του ν. 4336/2015. Οι αποζημιώσεις και οι δαπάνες του παρόντος καλύπτονται από την ΕΘ.Α.Α.Ε..»
2. Η υπό στοιχεία 71044/Ζ1/15.6.2021 κοινή απόφαση των Υπουργών Οικονομικών, Ανάπτυξης και Επενδύσεων και Παιδείας και Θρησκευμάτων (Υ.Ο.Δ.Δ. 476) εξακολουθεί να ισχύει έως την έκδοση της απόφασης της παρ. 3 του άρθρου 13 του ν. 4653/2020, όπως η παράγραφος αυτή αντικαθίσταται με την παρ. 1 του παρόντος.
Άρθρο 52
Θητεία του Προέδρου και των μελών του Εθνικού Οργανισμού Εξετάσεων - 
Τροποποίηση περ. γ) παρ. 4 άρθρου 16 ν. 4186/2013 
Στην περ. γ) της παρ. 4 του άρθρου 16 του ν. 4186/2013 (Α’ 193), περί της θητείας του Προέδρου και των μελών του Συμβουλίου του Εθνικού Οργανισμού Εξετάσεων, επέρχονται οι ακόλουθες τροποποιήσεις: α) το δεύτερο εδάφιο τροποποιείται, ως προς το πεδίο εφαρμογής και τον μέγιστο αριθμό θητειών, β) προστίθεται νέο τρίτο εδάφιο, γ) το τελευταίο εδάφιο τροποποιείται, σε εναρμόνιση με τα ανωτέρω, και η περ. γ) της παρ. 4 του άρθρου 16 διαμορφώνεται ως εξής:
«γ) Η θητεία του Προέδρου και των λοιπών μελών του Συμβουλίου είναι τετραετής. Δεν επιτρέπεται ο διορισμός του Προέδρου και των μελών για περισσότερες από τρεις (3) θητείες, διαδοχικές ή μη. Η συνολική διάρκεια των θητειών ενός προσώπου, διαδοχικών ή μη, δεν δύναται να υπερβαίνει τα δώδεκα (12) έτη. Σε περίπτωση διαδοχικών θητειών, δεν απαιτείται να επαναληφθεί η διαδικασία του δεύτερου εδαφίου της περ. α) της παρ. 3.»
Άρθρο 53
Μεταβατική διάταξη Κεφαλαίου Α’ Μέρους Γ’
Εωσότου συσταθεί και πληρωθεί θέση διευθυντή στα Κέντρα Έρευνας της Ακαδημίας Αθηνών, που συνιστώνται με τα άρθρα 17 έως 19, τα καθήκοντα του διευθυντή ανατίθενται σε έναν (1) εκ των ερευνητών του αντίστοιχου Κέντρου Έρευνας, με απόφαση της Συγκλήτου της Ακαδημίας που εκδίδεται μετά από πρόταση της Εφορευτικής Επιτροπής του κέντρου. Ο διευθύνων ερευνητής δεν λαμβάνει τις αποδοχές του διευθυντή. Εωσότου πληρωθούν δύο (2) θέσεις ερευνητών σε κάθε Κέντρο Έρευνας που συνιστάται με τα άρθρα 17 έως 19 του παρόντος, για τις ανάγκες της διαδικασίας της επιλογής τους, σύμφωνα με την περ. γ) της παρ. 7 του άρθρου 17 και την περ. ζ) της παρ. 3 του άρθρου 29 του ν. 4310/2014 (Α’ 258), τα καθήκοντα του διευθυντή ανατίθενται, με απόφαση της Συγκλήτου της Ακαδημίας, στον διευθυντή άλλου Κέντρου Έρευνας της Ακαδημίας Αθηνών με συναφές γνωστικό αντικείμενο και στην επιτροπή κρίσης μετέχει ερευνητής, που υπηρετεί σε Κέντρο Έρευνας της Ακαδημίας με συναφές γνωστικό αντικείμενο, κατέχει βαθμίδα ανώτερη ή ίση με τη βαθμίδα της υπό πλήρωση θέσης και επιλέγεται με κλήρωση.
ΜΕΡΟΣ Δ’
ΕΝΑΡΞΗ ΙΣΧΥΟΣ
Άρθρο 54
Έναρξη ισχύος
Η ισχύς του παρόντος αρχίζει από τη δημοσίευσή του στην Εφημερίδα της Κυβερνήσεως.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 9 Μαρτίου 2023
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
														



Θεωρήθηκε και τέθηκε η Μεγάλη Σφραγίδα του Κράτους.
Αθήνα, 9 Μαρτίου 2023
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ 

