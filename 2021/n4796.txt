Το παρόν ΦΕΚ επανεκτυπώθηκε λόγω παράλειψης
ΝΟΜΟΣ ΥΠ’  ΑΡΙΘΜ. 4796	
Απλούστευση του πλαισίου άσκησης οικονομικών δραστηριοτήτων αρμοδιότητας Υπουργείων Ανάπτυξης και Επενδύσεων, Εργασίας και Κοινωνικών Υποθέσεων, Ναυτιλίας και Νησιωτικής Πολιτικής, Υποδομών και Μεταφορών, ρυθμίσεις για τη μεταφορά στον Οργανισμό Βιομηχανικής Ιδιοκτησίας των αρμοδιοτήτων για τα εμπορικά σήματα, άλλες διατάξεις για την ενίσχυση της ανάπτυξης και άλλες επείγουσες ρυθμίσεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’
ΑΠΛΟΥΣΤΕΥΣΗ ΠΛΑΙΣΙΟΥ ΑΔΕΙΟΔΟΤΗΣΗΣ ΟΙΚΟΝΟΜΙΚΩΝ ΔΡΑΣΤΗΡΙΟΤΗΤΩΝ
ΚΕΦΑΛΑΙΟ Α’
ΑΠΛΟΥΣΤΕΥΣΗ ΤΟΥ ΠΛΑΙΣΙΟΥ ΑΣΚΗΣΗΣ ΟΙΚΟΝΟΜΙΚΩΝ ΔΡΑΣΤΗΡΙΟΤΗΤΩΝ
Άρθρο 1: Σκοπός
Άρθρο 2: Αντικείμενο
ΚΕΦΑΛΑΙΟ Β’
ΠΛΑΙΣΙΟ ΑΣΚΗΣΗΣ ΨΥΧΑΓΩΓΙΚΩΝ ΔΡΑΣΤΗΡΙΟΤΗΤΩΝ ΛΟΥΝΑ ΠΑΡΚ, ΤΣΙΡΚΩΝ ΚΑΙ ΠΑΓΟΔΡΟΜΙΩΝ
Άρθρο 3: Πλαίσιο άσκησης ψυχαγωγικών Δραστηριοτήτων λούνα παρκ, τσίρκων και Παγοδρομίων- Προσθήκη Κεφαλαίου ΙΘ’ στον ν. 4442/2016
Άρθρο 109: Πεδίο εφαρμογής
Άρθρο 110: Αρμόδια ή αδειοδοτούσα αρχή
Άρθρο 111: Εγκατάσταση ψυχαγωγικών δραστηριοτήτων
Άρθρο 112: Έγκριση λειτουργίας ψυχαγωγικών δραστηριοτήτων
Άρθρο 113: Γνωστοποίηση λειτουργίας ψυχαγωγικών δραστηριοτήτων
Άρθρο 114: Μεταβολές στην ασκούμενη δραστηριότητα
Άρθρο 115: Παράβολο
Άρθρο 116: Έλεγχοι
Άρθρο 117: Παραβάσεις - Κυρώσεις
Άρθρο 118: Εξουσιοδοτικές διατάξεις
Άρθρο 119: Τελικές διατάξεις
Άρθρο 120: Μεταβατικές διατάξεις
ΚΕΦΑΛΑΙΟ Γ’
ΑΠΛΟΥΣΤΕΥΣΗ ΤΟΥ ΠΛΑΙΣΙΟΥ ΙΔΡΥΣΗΣ ΚΑΙ ΛΕΙΤΟΥΡΓΙΑΣ ΤΩΝ ΚΕΝΤΡΩΝ ΗΜΕΡΗΣΙΑΣ ΦΡΟΝΤΙΔΑΣ ΗΛΙΚΙΩΜΕΝΩΝ ΚΑΙ ΤΩΝ ΚΕΝΤΡΩΝ ΔΙΗΜΕΡΕΥΣΗΣ ΗΜΕΡΗΣΙΑΣ ΦΡΟΝΤΙΔΑΣ ΓΙΑ ΑΤΟΜΑ ΜΕ ΑΝΑΠΗΡΙΑ
Άρθρο 4: Απλούστευση του πλαισίου ίδρυσης και λειτουργίας των Κέντρων Ημερήσιας Φροντίδας Ηλικιωμένων και των Κέντρων Διημέρευσης Ημερήσιας Φροντίδας για Άτομα με Αναπηρία - Προσθήκη Κεφαλαίου Κ’
στον ν. 4442/2016
Άρθρο 121: Πεδίο εφαρμογής
Άρθρο 122: Αδειοδοτούσα αρχή
Άρθρο 123: Έγκριση ίδρυσης και λειτουργίας δραστηριότητας Κέντρων Ημερήσιας Φροντίδας Ηλικιωμένων και Κέντρων Διημέρευσης Ημερήσιας Φροντίδας Ατόμων με Αναπηρία
Άρθρο 124: Παράβολο
Άρθρο 125: Έλεγχοι
Άρθρο 126: Παραβάσεις - Κυρώσεις
Άρθρο 127: Εξουσιοδοτικές διατάξεις
Άρθρο 128: Μεταβατικές διατάξεις
Άρθρο 129: Μη εφαρμοζόμενες διατάξεις
ΚΕΦΑΛΑΙΟ Δ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ ΚΑΙ ΛΕΙΤΟΥΡΓΙΑΣ ΣΧΟΛΩΝ ΝΑΥΑΓΟΣΩΣΤΙΚΗΣ ΕΚΠΑΙΔΕΥΣΗΣ
Άρθρο 5: Απλούστευση πλαισίου ίδρυσης και λειτουργίας σχολών ναυαγοσωστικής εκπαίδευσης - Προσθήκη Κεφαλαίου ΚA’ στον ν. 4442/2016
Άρθρο 130: Πεδίο εφαρμογής
Άρθρο 131: Αρμόδια αρχή
Άρθρο 132: Γνωστοποίηση λειτουργίας σχολών ναυαγοσωστικής εκπαίδευσης
Άρθρο 133: Παράβολο
Άρθρο 134: Έλεγχοι
Άρθρο 135: Παραβάσεις - Κυρώσεις
Άρθρο 136: Εξουσιοδοτικές διατάξεις
Άρθρο 137: Μεταβατικές διατάξεις
Άρθρο 138: Ρύθμιση ειδικότερων ζητημάτων για τις ναυαγοσωστικές σχολές - Τροποποίηση παρ. 11 άρθρου 15
του ν. 2743/1999
ΚΕΦΑΛΑΙΟ Ε’
ΑΠΛΟΥΣΤΕΥΣΗ ΠΛΑΙΣΙΟΥ ΑΣΚΗΣΗΣ ΔΡΑΣΤΗΡΙΟΤΗΤΑΣ ΕΚΜΙΣΘΩΣΗΣ ΘΑΛΑΣΣΙΩΝ ΜΕΣΩΝ ΑΝΑΨΥΧΗΣ
Άρθρο 6: Απλούστευση πλαισίου άσκησης δραστηριότητας εκμίσθωσης θαλάσσιων μέσων αναψυχής - Προσθήκη Κεφαλαίου ΚB’ στον ν. 4442/2016
Άρθρο 139: Πεδίο εφαρμογής
Άρθρο 140: Αδειοδοτούσα αρχή
Άρθρο 141: Έγκριση δραστηριότητας εκμίσθωσης θαλάσσιων μέσων αναψυχής
Άρθρο 142: Παράβολο
Άρθρο 143: Έλεγχοι
Άρθρο 144: Παραβάσεις - Κυρώσεις
Άρθρο 145: Εξουσιοδοτικές διατάξεις
Άρθρο 146: Μεταβατικές διατάξεις
ΚΕΦΑΛΑΙΟ ΣΤ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ ΚΑΙ ΛΕΙΤΟΥΡΓΙΑΣ ΣΧΟΛΩΝ ΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ ΜΕΤΑΦΟΡΕΩΝ
Άρθρο 7: Απλούστευση πλαισίου ίδρυσης και λειτουργίας Σχολών Επαγγελματικής Κατάρτισης Μεταφορέων - Προσθήκη Κεφαλαίου ΚΓ’ στον ν. 4442/2016
Άρθρο 147: Πεδίο εφαρμογής
Άρθρο 148: Αρμόδια αρχή
Άρθρο 149: Γνωστοποίηση λειτουργίας Σχολών Επαγγελματικής Κατάρτισης Μεταφορέων
Άρθρο 150: Παράβολο
Άρθρο 151: Έλεγχοι
Άρθρο 152: Παραβάσεις - Κυρώσεις
Άρθρο 153: Εξουσιοδοτικές διατάξεις
Άρθρο 154: Μεταβατικές διατάξεις
Άρθρο 155: Όροι και προδιαγραφές λειτουργίας - Τροποποίηση της παρ. 7 του άρθρου 19 του ν. 3534/2007
ΚΕΦΑΛΑΙΟ Ζ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ ΚΑΙ ΛΕΙΤΟΥΡΓΙΑΣ ΣΧΟΛΩΝ ΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ ΟΔΗΓΩΝ ΟΧΗΜΑΤΩΝ ΜΕΤΑΦΟΡΑΣ ΕΠΙΚΙΝΔΥΝΩΝ ΕΜΠΟΡΕΥΜΑΤΩΝ
Άρθρο 8: Απλούστευση πλαισίου ίδρυσης και λειτουργίας Σχολών Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων - Προσθήκη Κεφαλαίου ΚΔ’ στον ν. 4442/2016
Άρθρο 156: Πεδίο εφαρμογής
Άρθρο 157: Αρμόδια αρχή
Άρθρο 158: Γνωστοποίηση λειτουργίας
Άρθρο 159: Παράβολο
Άρθρο 160: Έλεγχοι
Άρθρο 161: Παραβάσεις - Κυρώσεις
Άρθρο 162: Εξουσιοδοτικές διατάξεις
Άρθρο 163: Μεταβατικές διατάξεις
Άρθρο 164: Όροι και προδιαγραφές λειτουργίας - Τροποποίηση της παρ. 1 του άρθρου 62 του ν. 4530/2018
ΚΕΦΑΛΑΙΟ Η’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ ΚΑΙ ΛΕΙΤΟΥΡΓΙΑΣ ΣΥΝΕΡΓΕΙΩΝ ΟΧΗΜΑΤΩΝ
Άρθρο 9: Απλούστευση πλαισίου ίδρυσης και λειτουργίας συνεργείων οχημάτων - Προσθήκη Κεφαλαίου ΚΕ’ στον ν. 4442/2016
Άρθρο 165: Πεδίο εφαρμογής
Άρθρο 166: Αρμόδια αρχή
Άρθρο 167: Γνωστοποίηση λειτουργίας
Άρθρο 168: Παράβολο
Άρθρο 169: Έλεγχοι
Άρθρο 170: Παραβάσεις - Κυρώσεις
Άρθρο 171: Εξουσιοδοτικές διατάξεις
Άρθρο 172: Μεταβατικές διατάξεις
ΚΕΦΑΛΑΙΟ Θ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ ΧΩΡΩΝ ΣΤΑΘΜΕΥΣΗΣ ΑΥΤΟΚΙΝΗΤΩΝ, ΜΟΤΟΣΙΚΛΕΤΩΝ ΚΑΙ ΜΟΤΟΠΟΔΗΛΑΤΩΝ
Άρθρο 10: Απλούστευση πλαισίου λειτουργίας χώρων στάθμευσης αυτοκινήτων μοτοσικλετών και μοτοποδηλάτων - Προσθήκη Κεφαλαίου ΚΣΤ’ στον ν. 4442/2016
Άρθρο 173: Πεδίο εφαρμογής
Άρθρο 174: Αρμόδια αρχή
Άρθρο 175: Γνωστοποίηση λειτουργίας
Άρθρο 176: Παράβολο
Άρθρο 177: Έλεγχοι
Άρθρο 178: Παραβάσεις - Κυρώσεις
Άρθρο 179: Εξουσιοδοτικές διατάξεις
Άρθρο 180: Μεταβατικές διατάξεις
ΚΕΦΑΛΑΙΟ Ι’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ ΠΛΥΝΤΗ­ΡΙΩΝ - ΛΙΠΑΝΤΗΡΙΩΝ ΟΧΗΜΑΤΩΝ
Άρθρο 11: Απλούστευση πλαισίου λειτουργίας πλυντηρίων - λιπαντηρίων οχημάτων - Προσθήκη Κεφαλαίου ΚΖ’ στον ν. 4442/2016
Άρθρο 181: Πεδίο εφαρμογής
Άρθρο 182: Αρμόδια αρχή
Άρθρο 183: Γνωστοποίηση λειτουργίας
Άρθρο 184: Παράβολο
Άρθρο 185: Έλεγχοι
Άρθρο 186: Παραβάσεις - Κυρώσεις
Άρθρο 187: Εξουσιοδοτικές διατάξεις
Άρθρο 188: Μεταβατικές διατάξεις
ΚΕΦΑΛΑΙΟ ΙΑ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ ΣΤΑΘΜΟΥ ΥΠΕΡΑΣΤΙΚΩΝ ΛΕΩΦΟΡΕΙΩΝ
Άρθρο 12: Απλούστευση πλαισίου λειτουργίας σταθμού υπεραστικών λεωφορείων - Προσθήκη Κεφαλαίου ΚH’ στον ν. 4442/2016
Άρθρο 189: Πεδίο εφαρμογής
Άρθρο 190: Αρμόδια αρχή
Άρθρο 191: Γνωστοποίηση λειτουργίας
Άρθρο 192: Παράβολο
Άρθρο 193: Έλεγχοι
Άρθρο 194: Παραβάσεις - Κυρώσεις
Άρθρο 195: Εξουσιοδοτικές διατάξεις
Άρθρο 196: Μεταβατικές διατάξεις
ΚΕΦΑΛΑΙΟ ΙΒ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ ΧΩΡΩΝ ΣΤΑΘΜΕΥΣΗΣ ΒΑΡΕΩΝ ΟΧΗΜΑΤΩΝ
Άρθρο 13: Απλούστευση πλαισίου λειτουργίας χώρων στάθμευσης βαρέων οχημάτων - Προσθήκη Κεφαλαίου ΚΘ’ στον ν. 4442/2016
Άρθρο 197: Πεδίο εφαρμογής
Άρθρο 198: Ορισμός
Άρθρο 199: Αρμόδια αρχή
Άρθρο 200: Γνωστοποίηση λειτουργίας χώρου στάθμευσης βαρέων οχημάτων
Άρθρο 201: Παράβολο
Άρθρο 202: Έλεγχοι
Άρθρο 203: Παραβάσεις - Κυρώσεις
Άρθρο 204: Εξουσιοδοτικές διατάξεις
Άρθρο 205: Μεταβατικές διατάξεις
ΚΕΦΑΛΑΙΟ ΙΓ’
ΕΙΔΙΚΟΤΕΡΑ ΖΗΤΗΜΑΤΑ ΑΔΕΙΟΔΟΤΗΣΗΣ
Άρθρο 14: Παράταση προθεσμίας - Τροποποίηση της παρ. 2 του άρθρου 16 του ν. 4442/2016
Άρθρο 15: Ορισμός αρμόδιας υπηρεσίας εποπτείας για τα καταστήματα υγειονομικού ενδιαφέροντος και τις ψυχαγωγικές Δραστηριότητες
Άρθρο 16: Συμπλήρωση Παραρτήματος Ι του ν. 4442/ 2016
Άρθρο 17: Έναρξη ισχύος του ν. 4442/2016 - Προσθήκη Παραρτήματος ΙΙ στον ν. 4442/2016
ΜΕΡΟΣ Β’
ΕΙΔΙΚΟΤΕΡΕΣ ΡΥΘΜΙΣΕΙΣ ΓΙΑ ΤΗΝ ΑΝΑΠΤΥΞΙΑΚΗ ΔΡΑΣΤΗΡΙΟΤΗΤΑ
ΚΕΦΑΛΑΙΟ Α’
ΡΥΘΜΙΣΕΙΣ ΓΙΑ ΤΗΝ ΑΔΕΙΟΔΟΤΗΣΗ ΤΟΥΡΙΣΤΙΚΩΝ ΔΡΑΣΤΗΡΙΟΤΗΤΩΝ
Άρθρο 18: Διαδικασία καταχώρησης στο Μητρώο Τουριστικών Επιχειρήσεων του Υπουργείου Τουρισμού - Τροποποίηση της παρ. 4 του άρθρου 2 του ν. 4276/2014
Άρθρο 19: Ελεγκτική διαδικασία και κυρώσεις τουριστικών επιχειρήσεων - Τροποποίηση του άρθρου 7 του ν. 4276/2014
Άρθρο 20: Λειτουργία καταστημάτων υγειονομικού ενδιαφέροντος και ψυχαγωγικών δραστηριοτήτων εντός τουριστικών λιμένων - Αντικατάσταση των παρ. 10.2 α) και 10.2 γ) του άρθρου 31 του ν. 2160/1993
Άρθρο 21: Λειτουργία καταστημάτων υγειονομικού ενδιαφέροντος εντός εγκαταστάσεων ειδικής τουριστικής υποδομής - Τροποποίηση του άρθρου 27 του ν. 4442/2016
Άρθρο 22: Υπαγωγή σε καθεστώς γνωστοποίησης των καταστημάτων υγειονομικού ενδιαφέροντος εντός εγκαταστάσεων ειδικής τουριστικής υποδομής - Προσθήκη παρ. 3 στο άρθρο 31 του ν. 4442/2016
Άρθρο 23: Διαδικασία γνωστοποίησης των καταστημάτων υγειονομικού ενδιαφέροντος που λειτουργούν εντός τουριστικών καταλυμάτων - Τροποποίηση του άρθρου 36 του ν. 4442/2016
Άρθρο 24: Γνωστοποίηση λειτουργίας κολυμβητικών δεξαμενών εντός εγκαταστάσεων ειδικής τουριστικής υποδομής - Τροποποίηση των παρ. 1 και 2 του άρθρου 41 του ν. 4442/2016
Άρθρο 25: Ορειβατικά καταφύγια - Τροποποίηση της παρ. 12 του άρθρου 52 του ν. 4280/2014
ΚΕΦΑΛΑΙΟ Β’
ΡΥΘΜΙΣΕΙΣ ΓΙΑ ΤΗΝ ΑΔΕΙΟΔΟΤΗΣΗ ΜΕΤΑΠΟΙΗΤΙΚΩΝ ΔΡΑΣΤΗΡΙΟΤΗΤΩΝ ΚΑΙ ΔΡΑΣΤΗΡΙΟΤΗΤΩΝ ΕΦΟΔΙΑΣΤΙΚΗΣ - ΑΝΑΠΤΥΞΗ ΕΠΙΧΕΙΡΗΜΑΤΙΚΩΝ ΠΑΡΚΩΝ
Άρθρο 26: Μηχανολογικές εγκαταστάσεις παροχής υπηρεσιών - Προσθήκη παρ. 5Α στο άρθρο 20 του
ν. 3982/2011
Άρθρο 27: Ενίσχυση της διαφάνειας κατά τη διαδικασία αδειοδότησης μεταποιητικών δραστηριοτήτων - Τροποποίηση του άρθρου 33 του ν. 3982/2011
Άρθρο 28: Κέντρα Αποθήκευσης και Διανομής επικίνδυνων ουσιών - Προσθήκη παρ. 3 στο άρθρο 2 του
ν. 4302/2014
Άρθρο 29: Εγκατάσταση Κέντρων Αποθήκευσης και Διανομής - Προσθήκη παρ. 7 έως 10 στο άρθρο 9 του ν. 4302/2014
Άρθρο 30: Εγκατάσταση επιχειρήσεων με οικονομική δραστηριότητα που ασκείται υπό καθεστώς έγκρισης λειτουργίας του ν.4442/2016 σε Επιχειρηματικά Πάρκα - Τροποποίηση της παρ. 11 του άρθρου 54 του ν. 3982/ 2011
Άρθρο 31: Μεταφορά συντελεστή δόμησης σε Επιχειρηματικά Πάρκα - Τροποποίηση της παρ. 1 του άρθρου 55Α
του ν. 3982/2011
Άρθρο 32: Διασφάλιση έκτασης για την ίδρυση και ανάπτυξη Επιχειρηματικού Πάρκου Εξυγίανσης στην περιοχή Οινοφύτων της Περιφερειακής Ενότητας Βοιωτίας - Αντικατάσταση της παρ. 13 του άρθρου 56Β του ν. 3982/2011
ΚΕΦΑΛΑΙΟ Γ’
ΡΥΘΜΙΣΕΙΣ ΓΙΑ ΤΗ ΜΕΤΑΦΟΡΑ ΣΤΟΝ ΟΡΓΑΝΙΣΜΟ ΒΙΟΜΗΧΑΝΙΚΗΣ ΙΔΙΟΚΤΗΣΙΑΣ ΤΩΝ ΑΡΜΟΔΙΟΤΗΤΩΝ ΓΙΑ ΤΑ ΕΜΠΟΡΙΚΑ ΣΗΜΑΤΑ - ΜΕΤΑΦΟΡΑ ΤΟΥ ΜΗΤΡΩΟΥ ΚΑΙ ΤΟΥ ΑΡΧΕΙΟΥ ΣΗΜΑΤΩΝ
Άρθρο 33: Μεταφορά στον Οργανισμό Βιομηχανικής Ιδιοκτησίας των αρμοδιοτήτων για τα εμπορικά σήματα
Άρθρο 34: Μεταφορά προγραμμάτων στον Οργανισμό Βιομηχανικής Ιδιοκτησίας
Άρθρο 35: Μεταφορά του μητρώου και του αρχείου σημάτων και των σχετικών πληροφοριακών συστημάτων στον Οργανισμό Βιομηχανικής Ιδιοκτησίας
Άρθρο 36: Μεταφορά στον Οργανισμό Βιομηχανικής Ιδιοκτησίας των τελών για σήματα
Άρθρο 37: Αρμοδιότητες του Οργανισμού Βιομηχανικής Ιδιοκτησίας - Τροποποίηση του άρθρου 1 του
ν. 1733/1987
Άρθρο 38: Αρμοδιότητες του Γενικού Διευθυντή του Οργανισμού Βιομηχανικής Ιδιοκτησίας - Τροποποίηση της παρ. 13 του άρθρου 2 του ν. 1733/1987
Άρθρο 39: Επικαιροποίηση όρων της νομοθεσίας για τα σήματα - Τροποποίηση της παρ. 3 του άρθρου 1 του ν. 4679/2020
Άρθρο 40: Ελεγκτές, ερευνητές, εξεταστές και καταχωρητές σημάτων - Τροποποίηση της παρ. 3 του άρθρου 20 του ν. 4679/2020
Άρθρο 41: Ηλεκτρονική υποβολή της δήλωσης κατάθεσης και της αναπαράστασης σήματος - Τροποποίηση της παρ. 5 του άρθρου 22 του ν. 4679/2020
Άρθρο 42: Διοικητική Επιτροπή Σημάτων - Τροποποίηση του άρθρου 30 του ν. 4679/2020
Άρθρο 43: Δημοσιεύσεις για τα σήματα - Αντικατάσταση του άρθρου 86 του ν. 4679/2020
Άρθρο 44: Τέλη για τη λειτουργία του μητρώου σημάτων - Αντικατάσταση του άρθρου 87 του ν. 4679/2020
Άρθρο 45: Εξουσιοδοτικές διατάξεις - Τροποποίηση του άρθρου 88 του ν. 4679/2020
Άρθρο 46: Κόστος μεταφοράς του μητρώου σημάτων, του αρχείου σημάτων και λοιπών υποστηρικτικών συστημάτων στον Οργανισμό Βιομηχανικής Ιδιοκτησίας
Άρθρο 47: Καταργούμενες διατάξεις Κεφαλαίου Γ’
Άρθρο 48: Έναρξη ουσιαστικής ισχύος και μεταβατικές διατάξεις Κεφαλαίου Γ’
ΚΕΦΑΛΑΙΟ Δ’
ΡΥΘΜΙΣΕΙΣ ΓΙΑ ΤΟ ΓΕΝΙΚΟ ΕΜΠΟΡΙΚΟ ΜΗΤΡΩΟ
Άρθρο 49: Εγγραφή στο Γενικό Εμπορικό Μητρώο - Τροποποίηση της παρ. 1 του άρθρου 85 και των παρ. 2 και 4 του άρθρου 86 του ν. 4635/2019
Άρθρο 50: Καταχώριση στοιχείων των προσωπικών και κεφαλαιουχικών εταιριών στο Γενικό Εμπορικό Μητρώο - Αντικατάσταση της περ. ιβ’ του άρθρου 96 και της περ. ι’ του άρθρου 97 του ν. 4635/2019
Άρθρο 51: Καταχώριση στοιχείων των υποκαταστημάτων αλλοδαπών εταιριών με έδρα την Ευρωπαϊκή Ένωση και τρίτες χώρες στο Γενικό Εμπορικό Μητρώο - Τροποποίηση της περ. θ’ του άρθρου 98 και της περ. στ’ του άρθρου 99 του ν. 4635/2019
Άρθρο 52: Καταχώριση στο Γενικό Εμπορικό Μητρώο στοιχείων των υποκαταστημάτων των πιστωτικών και χρηματοδοτικών ιδρυμάτων που έχουν έδρα σε άλλο κράτος μέλος της Ευρωπαϊκής Ένωσης - Προσθήκη άρθρου 99Α στον ν. 4635/2019
Άρθρο 53: Καταχώριση στο Γενικό Εμπορικό Μητρώο στοιχείων των υποκαταστημάτων των πιστωτικών και χρηματοδοτικών ιδρυμάτων που έχουν έδρα σε τρίτη χώρα - Προσθήκη άρθρου 99Β στον ν. 4635/2019
Άρθρο 54: Αίτηση καταχώρισης στις Υπηρεσίες του Γενικού Εμπορικού Μητρώου - Τροποποίηση της παρ. 3 του άρθρου 103 του ν. 4635/2019
ΚΕΦΑΛΑΙΟ Ε’
ΑΛΛΕΣ ΡΥΘΜΙΣΕΙΣ
Άρθρο 55: Αυτόματα μηχανήματα παράδοσης ταχυδρομικών αντικειμένων
Άρθρο 56: Ρύθμιση για τις κυρώσεις στη διακίνηση του πετρελαίου θέρμανσης - Τροποποίηση της παρ. 2 του άρθρου 35 του ν. 2093/1992
Άρθρο 57: Εισαγωγή δεδομένων στην ηλεκτρονική πλατφόρμα e-katanalotis
Άρθρο 58: Διαδικασία διαβούλευσης των τομεακών και περιφερειακών προγραμμάτων ανάπτυξης του Εθνικού Προγράμματος Ανάπτυξης - Τροποποίηση του άρθρου 125 του ν. 4635/2019
Άρθρο 59: Ρυθμίσεις για τις αποζημιώσεις μελών των οργάνων που συμμετέχουν στις διαδικασίες αξιολόγησης, ελέγχου και παρακολούθησης των επενδυτικών σχεδίων - Τροποποίηση των άρθρων 80 και 85 του
ν. 4399/2016
Άρθρο 60: Ειδικά ζητήματα των Ναυπηγείων Σκαραμαγκά
Άρθρο 61: Απόσπαση προσωπικού στις Ειδικές Υπηρεσίες του ν. 4314/2014 και στη Μονάδα Οργάνωσης και Διαχείρισης Αναπτυξιακών Προγραμμάτων - Τροποποίηση του άρθρου 37 του ν. 4314/2014
Άρθρο 62: Διατάξεις για το προσωπικό που μετατάσσεται από το Υπουργείο Εξωτερικών στο Υπουργείο Ανάπτυξης και Επενδύσεων και στο Υπουργείο Ψηφιακής Διακυβέρνησης
Άρθρο 63: Αξιολόγηση των ερευνητικών κέντρων και ινστιτούτων - Τροποποίηση του άρθρου 31 του
ν. 4310/2014
Άρθρο 64: Χορήγηση φορολογικών στοιχείων στη Διυπηρεσιακή Μονάδα Ελέγχου Αγοράς - Τροποποίηση της παρ. 7 του άρθρου 17 του ν. 4174/2013
Άρθρο 65: Συμπληρωματικός κρατικός προϋπολογισμός οικονομικού έτους 2021 - Προϋπολογισμός Δημοσίων Επενδύσεων
Άρθρο 66: Σκοπός της Μονάδας Οργάνωσης της Διαχείρισης Αναπτυξιακών Προγραμμάτων Α.Ε. - Τροποποίηση της περ. ιστ) του άρθρου 1 του καταστατικού της Μονάδας Οργάνωσης της Διαχείρισης Αναπτυξιακών Προγραμμάτων Α.Ε.
Άρθρο 67: Θέματα προσωπικού της Υπηρεσίας Συντονισμού και των Υπηρεσιών Διαχείρισης του Εθνικού Προγράμματος Ανάπτυξης - Τροποποίηση της παρ. 2 του άρθρου 136 του ν. 4635/2019
Άρθρο 68: Παράταση της προθεσμίας μετεγκατάστασης των υπηρεσιών Δήμου Ελληνικού - Αργυρούπολης
Άρθρο 69: Παράταση προθεσμίας απομάκρυνσης νομίμως υφιστάμενων μεταποιητικών δραστηριοτήτων - Τροποποίηση της παρ. 1 του άρθρου 75 του ν. 3982/2011
Άρθρο 70: Χρήση τηλεδιάσκεψης από την Επιτροπή Ανταγωνισμού - Προσθήκη παρ. 9α στο άρθρο 15 του ν. 3959/2011
Άρθρο 71: Υπογραφή ετήσιων χρηματοοικονομικών καταστάσεων - Τροποποίηση της παρ. 1 του άρθρου 147 του ν. 4548/2018
Άρθρο 72: Αναγκαστική απαλλοτρίωση υπέρ των γενικών αποθηκών - Προσθήκη άρθρου 4Α στο
ν.δ. 3077/1954
Άρθρο 73: Ρύθμιση προδιαγραφών για τα δωμάτια απόδρασης
Άρθρο 74: Άδεια τεχνιτών μηχανών θαλάσσης μικρών σκαφών
Άρθρο 75: Ειδική Υπηρεσία Διαχείρισης και Εφαρμογής Τομέων Βιομηχανίας, Εμπορίου και Προστασίας Καταναλωτή - Τροποποίηση της παρ. 8 του άρθρου 53 του ν. 4314/2014
Άρθρο 76: Αφορολόγητο, ανεκχώρητο και ακατάσχετο της ενίσχυσης που καταβάλλεται στο πλαίσιο της δράσης «Επιδότηση κεφαλαίου κίνησης σε επιχειρήσεις εστίασης για προμήθεια πρώτων υλών»
Άρθρο 77: Μη επιβολή ανταποδοτικών τελών - Τροποποίηση της παρ. 3 του άρθρου 82 του από 24.9/ 20.10.1958 β.δ. (Α΄ 171)
Άρθρο 78: Έλεγχοι επενδύσεων της Γενικής Διεύθυνσης Ιδιωτικών Επενδύσεων σε περιπτώσεις άπρακτης παρέλευσης της εκ του νόμου τασσόμενης προθεσμίας
Άρθρο 79: Παράταση καθορισμού νέων χώρων λειτουργίας των υπαίθριων αγορών
Άρθρο 80: Υπαγωγή του προσωπικού της Γενικής Γραμματείας Έρευνας και Καινοτομίας στο Υπηρεσιακό και Πειθαρχικό Συμβούλιο του Υπουργείου Ανάπτυξης και Επενδύσεων
Άρθρο 81: Παράταση ισχύος της άδειας εμπορίας του άρθρου 6 του ν. 3054/2002
Άρθρο 82: Παράταση της λειτουργίας της μονάδας του ΑΗΣ Καρδιάς IV
ΜΕΡΟΣ Γ’
ΑΛΛΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 83: Ειδικές διατάξεις για την αποζημίωση πτήσεων εκμετάλλευσης τακτικών αεροπορικών γραμμών στις οποίες έχουν επιβληθεί υποχρεώσεις παροχής δημόσιας υπηρεσίας στους αναδόχους αερομεταφορείς λόγω αναγκαστικής παράτασης των οικείων συμβάσεων εκμετάλλευσης και των συναφών περιορισμών της κυκλοφορίας
Άρθρο 84: Ειδικές διατάξεις για την επιπλέον αποζημίωση πτήσεων εκμετάλλευσης τακτικών αεροπορικών γραμμών στις οποίες έχουν επιβληθεί υποχρεώσεις παροχής δημόσιας υπηρεσίας λόγω περιορισμών στις μετακινήσεις
Άρθρο 85: Χρηματοδότηση του διαχειριστή υποδομής - Τροποποίηση του άρθρου 8 του ν. 4408/2016
Άρθρο 86: Ρυθμίσεις για την καταβολή κομίστρου στα μέσα μαζικής μεταφοράς και τις αποζημιώσεις φορέων παροχής συγκοινωνιακού έργου - Τροποποίηση του άρθρου 86 του ν. 4530/2018
Άρθρο 87: Αρχές Οργάνωσης Εποπτείας και Συντονισμού του ν. 4512/2018
Άρθρο 88: Αρχές Εφαρμογής Εποπτείας και Διαχείρισης του ν. 4512/2018
Άρθρο 89: Σύστημα διαχείρισης καταγγελιών Υπουργείου Αγροτικής Ανάπτυξης και Τροφίμων
Άρθρο 90: Παράταση προθεσμίας επιτρεπτών επεμβάσεων σε δασικές εκτάσεις - Τροποποίηση του άρθρου 52
του ν. 4280/2014
Άρθρο 91: Παράταση προθεσμίας έγκρισης επέμβασης σε δασικές εκτάσεις - Τροποποίηση της παρ. 2 του άρθρου 102 του ν. 4685/2020
Άρθρο 92: Παράταση προθεσμιών για φωτοβολταϊκούς σταθμούς- Τροποποίηση των παρ. 3β και 3δ του άρθρου 7 του ν. 4414/2016
Άρθρο 93: Παρατάσεις προθεσμιών υλοποίησης έργων Ανανεώσιμων Πηγών Ενέργειας
Άρθρο 94: Αναβίωση διοικητικών αδειών εγκατάστασης
Άρθρο 95: Διεύρυνση του πεδίου εφαρμογής της παρ. 5 του άρθρου 27 του ν. 4067/2012 περί νέου Οικοδομικού Κανονισμού
Άρθρο 96: Παράταση λοιπών επιχειρηματικών δραστηριοτήτων
Άρθρο 97: Χορήγηση προσωρινού Α.Μ.Κ.Α. - Τροποποίηση του άρθρου 248 του ν. 4782/2021
Άρθρο 98: Διενέργεια δοκιμασιών ταχέων μοριακών ελέγχων (rapid test) από τους Ο.Τ.Α. α’ βαθμού
Άρθρο 99: Συμμετοχή φοιτητών Ιατρικής σε εξετάσεις για την ανίχνευση του κορωνοϊού COVID-19
ΜΕΡΟΣ Δ’
ΕΝΑΡΞΗ ΙΣΧΥΟΣ
Άρθρο 100: Έναρξη ισχύος
ΜΕΡΟΣ Α’
ΑΠΛΟΥΣΤΕΥΣΗ ΠΛΑΙΣΙΟΥ ΑΔΕΙΟΔΟΤΗΣΗΣ
ΟΙΚΟΝΟΜΙΚΩΝ ΔΡΑΣΤΗΡΙΟΤΗΤΩΝ
ΚΕΦΑΛΑΙΟ Α’
ΑΠΛΟΥΣΤΕΥΣΗ ΤΟΥ ΠΛΑΙΣΙΟΥ ΑΣΚΗΣΗΣ 
ΟΙΚΟΝΟΜΙΚΩΝ ΔΡΑΣΤΗΡΙΟΤΗΤΩΝ
Άρθρο 1
Σκοπός
Σκοπός του παρόντος μέρους είναι η αναμόρφωση του πλαισίου άσκησης σημαντικών οικονομικών δραστηριοτήτων με ενιαίο και συνεκτικό τρόπο στο πλαίσιο του ν. 4442/2016 (Α’ 230). Ως επιμέρους ειδικότεροι στόχοι ορίζονται η απλοποίηση και ο ανασχεδιασμός των διαδικασιών που απαιτούνται για την εγκατάσταση και λειτουργία των επιχειρήσεων, η διευκόλυνση άσκησής τους με στόχο την ανάπτυξη και προσέλκυση των επενδύσεων, η ενίσχυση της επιχειρηματικότητας και γενικότερα η βελτίωση του επιχειρηματικού περιβάλλοντος.
Άρθρο 2
Αντικείμενο
Αντικείμενο του παρόντος μέρους είναι η απλοποίηση του πλαισίου άσκησης και λειτουργίας των ψυχαγωγικών δραστηριοτήτων, των δραστηριοτήτων των Κέντρων Ημερήσιας Φροντίδας Ηλικιωμένων και των Κέντρων Διημέρευσης - Ημερήσιας Φροντίδας για Άτομα με Αναπηρία (Α.μεΑ.), των Σχολών Ναυαγοσωστικής Εκπαίδευσης, των δραστηριοτήτων εκμίσθωσης θαλάσσιων μέσων αναψυχής, των σχολών επαγγελματικής κατάρτισης μεταφορέων, των σχολών επαγγελματικής κατάρτισης οδηγών οχημάτων μεταφοράς επικίνδυνων εμπορευμάτων, των συνεργείων αυτοκινήτων, μοτοσικλετών και μοτοποδηλάτων, των χώρων στάθμευσης αυτοκινήτων και μοτοσικλετών και μοτοποδηλάτων, των πλυντηρίων και λιπαντηρίων οχημάτων, των σταθμών υπεραστικών λεωφορείων και των χώρων στάθμευσης βαρέων οχημάτων.
ΚΕΦΑΛΑΙΟ Β’
ΠΛΑΙΣΙΟ ΑΣΚΗΣΗΣ ΨΥΧΑΓΩΓΙΚΩΝ
ΔΡΑΣΤΗΡΙΟΤΗΤΩΝ ΛΟΥΝΑ ΠΑΡΚ, ΤΣΙΡΚΩΝ
ΚΑΙ ΠΑΓΟΔΡΟΜΙΩΝ
Άρθρο 3
Πλαίσιο άσκησης ψυχαγωγικών δραστηριοτήτων λούνα παρκ, τσίρκων
και παγοδρομίων - Προσθήκη Κεφαλαίου ΙΘ’
στον ν. 4442/2016
Μετά από το άρθρο 108 του ν. 4442/2016 (Α’ 230) προστίθεται Κεφάλαιο ΙΘ’ ως εξής:
«ΚΕΦΑΛΑΙΟ ΙΘ’
ΠΛΑΙΣΙΟ ΑΣΚΗΣΗΣ ΨΥΧΑΓΩΓΙΚΩΝ
ΔΡΑΣΤΗΡΙΟΤΗΤΩΝ ΛΟΥΝΑ ΠΑΡΚ, ΤΣΙΡΚΩΝ
ΚΑΙ ΠΑΓΟΔΡΟΜΙΩΝ
Άρθρο 109
Πεδίο εφαρμογής
1. Στο πεδίο εφαρμογής του παρόντος Κεφαλαίου εμπίπτουν οι δραστηριότητες λούνα-παρκ, τσίρκων και παγοδρομίων με ενδεικτικούς κωδικούς NACE 93.21 και 93.29, οι οποίες ασκούνται σε στεγασμένο ή υπαίθριο χώρο για την ψυχαγωγία του κοινού.
2. Εξαιρούνται από το πεδίο εφαρμογής του παρόντος Κεφαλαίου τα ψυχαγωγικά θεματικά πάρκα, οι χώροι παιδικής αναψυχής και οι παιδότοποι.
Άρθρο 110
Αρμόδια ή αδειοδοτούσα αρχή
1. Αρμόδια ή αδειοδοτούσα αρχή για την εφαρμογή του παρόντος Κεφαλαίου είναι ο δήμος στη χωρική αρμοδιότητα του οποίου ασκείται η δραστηριότητα.
2. Ειδικά για την περίπτωση άσκησης των δραστηριοτήτων του παρόντος Κεφαλαίου σε χερσαίο χώρο εντός τουριστικών λιμένων, αρμόδια ή αδειοδοτούσα αρχή είναι η Ειδική Υπηρεσία Προώθησης και Αδειοδότησης Τουριστικών Επενδύσεων του Υπουργείου Τουρισμού.
Άρθρο 111
Εγκατάσταση ψυχαγωγικών δραστηριοτήτων
1. Με την επιφύλαξη της παρ. 8, για την εγκατάσταση των δραστηριοτήτων του παρόντος Κεφαλαίου απαιτείται έγκριση του άρθρου 7.
2. Η έγκριση εγκατάστασης χορηγείται από την αδειοδοτούσα αρχή, έπειτα από αίτηση του φορέα της δραστηριότητας, η οποία συνοδεύεται από τα απαραίτητα δικαιολογητικά, βάσει των οποίων είναι δυνατοί ο έλεγχος και η αξιολόγηση των υφιστάμενων χρήσεων γης και των άλλων χωρικών περιορισμών.
3. Η έγκριση εγκατάστασης χορηγείται εντός δεκαπέντε (15) ημερών από την προσήκουσα υποβολή της σχετικής αίτησης και των αναγκαίων δικαιολογητικών. Πριν από την έγκριση εγκατάστασης και εντός της προαναφερόμενης προθεσμίας, η αδειοδοτούσα αρχή δύναται να διενεργήσει αυτοψία, για τη διαπίστωση των πραγματικών συνθηκών που υφίστανται στον χώρο άσκησης της δραστηριότητας, ιδίως όσον αφορά στη γειτνίαση. Αν παρέλθει άπρακτη η προαναφερθείσα προθεσμία, τεκμαίρεται ότι η έγκριση εγκατάστασης έχει χορηγηθεί, εφόσον η λειτουργία της δραστηριότητας στη συγκεκριμένη θέση δεν απαγορεύεται.
4. Η έγκριση εγκατάστασης διεκπεραιώνεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στην έγκριση εγκατάστασης των δραστηριοτήτων του παρόντος Κεφαλαίου, η αίτηση υποβάλλεται σε έντυπη ή ηλεκτρονική μορφή στην αδειοδοτούσα αρχή και διεκπεραιώνεται μέσω αυτής. Το Ο.Π.Σ.-Α.Δ.Ε. είναι προσβάσιμο μέσω της Ενιαίας Ψηφιακής Πύλης της Δημόσιας Διοίκησης
(gov.gr- ΕΨΠ).
5. Η έγκριση εγκατάστασης ισχύει για ένα (1) έτος από την ημερομηνία έκδοσής της και μέσα στο διάστημα αυτό ο φορέας της δραστηριότητας οφείλει να έχει ολοκληρώσει τις κατασκευές και την εγκατάσταση του εξοπλισμού της δραστηριότητας και να έχει αιτηθεί την έγκριση λειτουργίας της, σύμφωνα με το άρθρο 112, ή να έχει υποβάλει γνωστοποίηση λειτουργίας σύμφωνα με το άρθρο 113. Είναι δυνατή η παράταση της ισχύος της έγκρισης εγκατάστασης άπαξ για έξι (6) επιπλέον μήνες, εφόσον ο φορέας της δραστηριότητας πληροί σωρευτικά τις ακόλουθες προϋποθέσεις:
α. έχει υποβάλει αίτημα, ενόσω ακόμα διαθέτει σε ισχύ έγκριση εγκατάστασης,
β. έχει εκκινήσει τις διαδικασίες προς υλοποίηση των απαραίτητων κατασκευών ή προς τοποθέτηση του απαιτούμενου εξοπλισμού για τη λειτουργία της δραστηριότητάς του.
6. Η εγκατάσταση των δραστηριοτήτων του παρόντος Κεφαλαίου επιτρέπεται:
α) σε εκτός σχεδίου πόλεως περιοχές στις οποίες δεν έχουν καθορισθεί χρήσεις γης, εφόσον αυτές δεν διέπονται από ειδικές προστατευτικές διατάξεις για το περιβάλλον, καθώς και για την πολιτιστική, αρχιτεκτονική και φυσική κληρονομιά και εφόσον τα γήπεδα έχουν πρόσωπο σε κοινόχρηστη οδό και εξασφαλίζεται η κυκλοφοριακή σύνδεσή τους με την οδό,
β) σε περιοχές με καθορισμένες χρήσεις γης των άρθρων 4, περί πολεοδομικού κέντρου, κεντρικής λειτουργίας πόλης και τοπικού κέντρου συνοικίας-γειτονιάς και 8 περί τουρισμού-αναψυχής του από 23.2.1987
π.δ. (Δ’ 166),
γ) στις περιοχές των άρθρων 4, περί πολεοδομικού κέντρου, κεντρικών λειτουργιών πόλης και τοπικού κέντρου συνοικίας-γειτονιάς και 5 περί τουρισμού-αναψυχής του π.δ. 59/2018 (Α’ 114),
δ) σε ακίνητα γενικής κατοικίας του άρθρου 3 του από 23.2.1987 π.δ. και του π.δ. 59/2018, τα οποία έχουν πρόσωπο σε κύριο οδικό δίκτυο, σε πρωτεύουσες και δευτερεύουσες αρτηρίες των Γενικών Πολεοδομικών Σχεδίων (ΓΠΣ), των Σχεδίων Χωρικής και Οικιστικής Οργάνωσης Ανοιχτών Πόλεων (ΣΧΟΟΑΠ) και των Τοπικών Χωρικών Σχεδίων (ΤΧΣ),
ε) σε ακίνητα που βρίσκονται εντός ορίων οικισμών κάτω των δύο χιλιάδων (2.000) κατοίκων όπου ισχύουν οι χρήσεις του άρθρου 16 περί επιτρεπτών μεταβατικά χρήσεων του π.δ. 59/2018, εφόσον αυτά έχουν πρόσωπο σε κύρια δημοτική οδό.
7. Η αδειοδοτούσα αρχή υποχρεούται να κοινοποιεί αμελλητί την έγκριση και τις τυχόν τροποποιήσεις της στις αρμόδιες ελεγκτικές αρχές που προσδιορίζονται με την απόφαση της παρ. 1 του άρθρου 118, προκειμένου να ασκούν τις ελεγκτικές τους αρμοδιότητες.
8. Εξαιρούνται από την έγκριση εγκατάστασης οι δραστηριότητες που ασκούνται προσωρινά σε δημόσιο κοινόχρηστο χώρο που έχει παραχωρηθεί από την αρμόδια υπηρεσία ή σε δημοτικό ή ιδιωτικό χώρο. Προσωρινή άσκηση δραστηριότητας για τις διατάξεις του παρόντος, νοείται αυτή που διαρκεί έως εξήντα (60) ημέρες, ενώ η εγκατάσταση στην ίδια θέση μπορεί να λάβει χώρα έως δύο (2) φορές κατ’ έτος, ανεξαρτήτως του φορέα της δραστηριότητας. Στις περιπτώσεις αυτές, δεν ελέγχονται οι χρήσεις γης που έχουν καθοριστεί με τον πολεοδομικό σχεδιασμό και δεν εφαρμόζεται η υπ’ αρ. 7034/1298/15.3.2000 κοινή απόφαση των Υφυπουργών Εσωτερικών, Δημόσιας Διοίκησης και Αποκέντρωσης, Ανάπτυξης - Περιβάλλοντος, Χωροταξίας και Δημοσίων Έργων (Β’ 368) περί ελαχίστων αποστάσεων ψυχαγωγικών δραστηριοτήτων. Απαγορεύεται η εγκατάσταση σε περιοχές που διέπονται από ειδικές προστατευτικές διατάξεις για το περιβάλλον, καθώς και για την πολιτιστική, αρχιτεκτονική και φυσική κληρονομιά.
Άρθρο 112
Έγκριση λειτουργίας
ψυχαγωγικών δραστηριοτήτων
1. Οι δραστηριότητες του παρόντος Κεφαλαίου, οι οποίες περιλαμβάνουν διατάξεις ψυχαγωγίας που εμπίπτουν στην υπ’ αρ. 50116/20.5.2020 απόφαση του Υφυπουργού Ανάπτυξης και Επενδύσεων (Β’ 2065), υπόκεινται για τη λειτουργία τους στο καθεστώς έγκρισης του άρθρου 7 του παρόντος και οφείλουν να συμμορφώνονται με τις απαιτήσεις που προβλέπονται από τις διατάξεις της ανωτέρω απόφασης.
2. Η έγκριση λειτουργίας χορηγείται από την αδειοδοτούσα αρχή, έπειτα από αίτηση του φορέα της δραστηριότητας που συνοδεύεται από τα απαραίτητα δικαιολογητικά, με τα οποία διασφαλίζεται ότι η λειτουργία της δραστηριότητας συμμορφώνεται με τις απαιτήσεις του παρόντος Κεφαλαίου και των κανονιστικών αυτού πράξεων. Πριν από τη χορήγηση της έγκρισης λειτουργίας και εντός των προθεσμιών της παρ. 3, η αδειοδοτούσα αρχή διενεργεί αυτοψία, για τη διαπίστωση της τήρησης των απαιτήσεων του παρόντος Κεφαλαίου και των κανονιστικών αυτού πράξεων.
3. α. Η έγκριση λειτουργίας χορηγείται εντός τριάντα (30) ημερών από την προσήκουσα υποβολή της αίτησης και των δικαιολογητικών. Αν παρέλθει άπρακτη η προθεσμία για την έκδοση της έγκρισης, τεκμαίρεται ότι η έγκριση λειτουργίας έχει χορηγηθεί, εφόσον η δραστηριότητα είναι σύμφωνη με τις διατάξεις του παρόντος Κεφαλαίου και ο ενδιαφερόμενος μπορεί να ζητήσει από την αρμόδια αρχή τη χορήγηση βεβαίωσης.
β. Για τις δραστηριότητες που ασκούνται προσωρινά μέχρι διάστημα εξήντα (60) ημερών σε δημόσιο κοινόχρηστο χώρο που έχει παραχωρηθεί από την αρμόδια υπηρεσία ή σε δημοτικό ή ιδιωτικό χώρο, η προθεσμία της περ. α) μειώνεται σε δέκα (10) ημέρες. Αν παρέλθει άπρακτη η προθεσμία για την έκδοση της έγκρισης, τεκμαίρεται ότι η έγκριση λειτουργίας έχει χορηγηθεί, εφόσον η δραστηριότητα είναι σύμφωνη με τις διατάξεις του παρόντος Κεφαλαίου και ο ενδιαφερόμενος μπορεί να ζητήσει από την αρμόδια αρχή τη χορήγηση βεβαίωσης.
4. Η έγκριση λειτουργίας διεκπεραιώνεται αποκλειστικά μέσω του Ο.Π.Σ.-Α.Δ.Ε. του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στην έγκριση λειτουργίας των δραστηριοτήτων του παρόντος Κεφαλαίου, η αίτηση υποβάλλεται σε έντυπη ή ηλεκτρονική μορφή στην αδειοδοτούσα αρχή και διεκπεραιώνεται μέσω αυτής. Το Ο.Π.Σ.-Α.Δ.Ε. είναι προσβάσιμο μέσω της Ενιαίας Ψηφιακής Πύλης της Δημόσιας Διοίκησης (gov.gr- ΕΨΠ).
5. Η έγκριση λειτουργίας έχει αόριστη διάρκεια, εκτός από τις περιπτώσεις παραχώρησης δημόσιου κοινόχρηστου χώρου, όπου η διάρκεια ταυτίζεται με τη διάρκεια της παραχώρησης. Ο φορέας της δραστηριότητας οφείλει να ανανεώνει και να τηρεί επικαιροποιημένα τα δικαιολογητικά τα οποία έχει υποβάλει κατά τη διαδικασία χορήγησης της έγκρισης και τα οποία έχουν ορισμένη διάρκεια.
6. Η αδειοδοτούσα αρχή υποχρεούται να κοινοποιεί αμελλητί την έγκριση και τις τυχόν τροποποιήσεις της στις αρμόδιες ελεγκτικές αρχές που προσδιορίζονται με την απόφαση της παρ. 2 του άρθρου 118, προκειμένου να ασκούν τις ελεγκτικές τους αρμοδιότητες.
Άρθρο 113
Γνωστοποίηση λειτουργίας
ψυχαγωγικών δραστηριοτήτων
1. Οι δραστηριότητες του παρόντος Κεφαλαίου, οι οποίες δεν περιλαμβάνουν διατάξεις ψυχαγωγίας που εμπίπτουν στην υπ’ αρ. 50116/20.5.2020 απόφαση του Υφυπουργού Ανάπτυξης και Επενδύσεων (Β’ 2065), υπόκεινται για τη λειτουργία τους στο καθεστώς γνωστοποίησης του άρθρου 5 του παρόντος.
2. Πριν από την υποβολή της γνωστοποίησης, ο φορέας της δραστηριότητας υποχρεούται να έχει συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στη γνωστοποίηση των δραστηριοτήτων του παρόντος Κεφαλαίου, η γνωστοποίηση υποβάλλεται σε έντυπη μορφή ή ηλεκτρονική μορφή στην αρμόδια αρχή.
4. Η αρμόδια αρχή του άρθρου 110 παραλαμβάνει σε κάθε περίπτωση τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σ’ αυτήν στοιχεία και εκδίδει αποδεικτικό υποβολής. Μετά από την υποβολή της γνωστοποίησης, ο φορέας μπορεί να ξεκινήσει τη λειτουργία της δραστηριότητάς του.
5. Η αρμόδια αρχή του άρθρου 110 υποχρεούται να κοινοποιεί αμελλητί τη γνωστοποίηση στις λοιπές ελεγκτικές αρχές, που προσδιορίζονται με την απόφαση της παρ. 3 του άρθρου 118, προκειμένου αυτές να λάβουν γνώση για την έναρξη λειτουργίας και να ασκούν τις ελεγκτικές τους αρμοδιότητες.
Άρθρο 114
Μεταβολές στην ασκούμενη δραστηριότητα
1. Φορέας δραστηριότητας με έγκριση εγκατάστασης ή έγκριση/γνωστοποίηση λειτουργίας σε ισχύ οφείλει να αιτηθεί την τροποποίηση της υφιστάμενης έγκρισης εγκατάστασης, ή νέα έγκριση εγκατάστασης αντίστοιχα, εάν επιθυμεί να επεκτείνει τη δραστηριότητά του σε γήπεδο ή οικόπεδο όμορο αυτού που αναφέρεται στην εν ισχύ έγκριση εγκατάστασης ή έγκριση/γνωστοποίηση λειτουργίας.
Ο φορέας της δραστηριότητας, όταν ολοκληρώσει τις κατασκευές του και την εγκατάσταση του εξοπλισμού, οφείλει, πριν ξεκινήσει τη λειτουργία της δραστηριότητάς του, να αιτηθεί έγκριση λειτουργίας ή τροποποίηση της υφιστάμενης έγκρισης λειτουργίας, εφόσον η δραστηριότητα υπάγεται σε καθεστώς έγκρισης λειτουργίας. Αν υπάγεται σε καθεστώς γνωστοποίησης λειτουργίας, οφείλει να υποβάλει γνωστοποίηση λειτουργίας ή να μεταβάλει την υποβληθείσα γνωστοποίηση.
2. Δεν απαιτείται νέα έγκριση εγκατάστασης για την αλλαγή ή προσθήκη εξοπλισμού, καθώς και για την τροποποίηση ή προσθήκη κατασκευών, εφόσον δεν συντρέχουν περιορισμοί από την έγκριση εγκατάστασης που είχε χορηγηθεί. Σε κάθε περίπτωση, απαιτείται τροποποίηση της υφιστάμενης έγκρισης λειτουργίας, ή μεταβολή της υποβληθείσας γνωστοποίησης λειτουργίας.
3. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης λειτουργίας, ο φορέας της δραστηριότητας υποχρεούται σε προηγούμενη γνωστοποίηση της μεταβολής στην αδειοδοτούσα αρχή. Πριν από την υποβολή της γνωστοποίησης της μεταβολής, ο φορέας της δραστηριότητας υποχρεούται να διαθέτει τα απαιτούμενα για τη μεταβολή δικαιολογητικά, τα οποία δεν συνυποβάλλονται με τη γνωστοποίηση, αλλά τηρούνται στον χώρο άσκησης της δραστηριότητας και είναι διαθέσιμα σε κάθε έλεγχο. Η αδειοδοτούσα αρχή υποχρεούται να κοινοποιεί τη γνωστοποίηση της μεταβολής στις αρμόδιες αρχές στις οποίες έχει κοινοποιηθεί η αρχική γνωστοποίηση λειτουργίας.
4. Για την έκδοση νέας ή την τροποποίηση υφιστάμενης έγκρισης εγκατάστασης ακολουθείται η διαδικασία του άρθρου 111. Για την έκδοση νέας ή την τροποποίηση υφιστάμενης έγκρισης λειτουργίας ακολουθείται η διαδικασία του άρθρου 112, ενώ για την υποβολή νέας ή τη μεταβολή γνωστοποίησης λειτουργίας ακολουθείται η διαδικασία του άρθρου 113.
5. Η αλλαγή φορέα μιας δραστηριότητας γίνεται σύμφωνα με το άρθρο 9.
6. Σε περίπτωση μετεγκατάστασης μιας δραστηριότητας, απαιτείται έκδοση νέας έγκρισης εγκατάστασης σύμφωνα με το άρθρο 111 και νέας έγκρισης λειτουργίας ή υποβολή νέας γνωστοποίησης λειτουργίας, σύμφωνα με τα άρθρα 112 και 113 αντίστοιχα.
Άρθρο 115
Παράβολο
1. Για τη χορήγηση έγκρισης εγκατάστασης, ή έγκρισης λειτουργίας, ή για την υποβολή γνωστοποίησης λειτουργίας, σύμφωνα με τα άρθρα 111, 112 και 113, απαιτείται η προηγούμενη καταβολή του παραβόλου του άρθρου 11,
όπως εξειδικεύεται με την απόφαση της παρ. 4 του άρθρου 118.
2. Δεν απαιτείται παράβολο για:
α. την αλλαγή φορέα δραστηριότητας,
β. τη μεταβολή υποβληθείσας γνωστοποίησης.
Άρθρο 116
Έλεγχοι
1. Κατά τη λειτουργία της δραστηριότητας, η αδειοδοτούσα αρχή και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
2. Ειδικά για την περίπτωση άσκησης των δραστηριοτήτων του παρόντος Κεφαλαίου σε χερσαίο χώρο εντός τουριστικών λιμένων, οι έλεγχοι διενεργούνται από τις Περιφερειακές Υπηρεσίες Τουρισμού.
Άρθρο 117
Παραβάσεις - Κυρώσεις
1. α) Σε περίπτωση εγκατάστασης ή λειτουργίας χωρίς την απαιτούμενη έγκριση επιβάλλεται πρόστιμο από τρεις χιλιάδες (3.000) έως τριάντα χιλιάδες (30.000) ευρώ, σύμφωνα με την παρ. 2 του άρθρου 15.
β) Σε περίπτωση μη υποβολής γνωστοποίησης, ή υποβολής αναληθών στοιχείων γνωστοποίησης, ή παράλειψης μεταβολής της γνωστοποίησης επιβάλλεται πρόστιμο από τρεις χιλιάδες (3.000) έως είκοσι χιλιάδες (20.000) ευρώ, σύμφωνα με την παρ. 1 του άρθρου 15.
γ) Σε περίπτωση μη τήρησης των απαιτήσεων της υπ’ αρ. 50116/20.5.2020 απόφασης του Υφυπουργού Ανάπτυξης και Επενδύσεων (Β’ 2065) και λοιπών παραβάσεων που σχετίζονται με την εγκατάσταση και λειτουργία των δραστηριοτήτων, ιδίως αναφορικά με την ασφάλεια των εγκαταστάσεων και την ισχύ των δικαιολογητικών, επιβάλλεται πρόστιμο από τρεις χιλιάδες (3.000) έως τριάντα χιλιάδες (30.000) ευρώ.
2. Επιπλέον των προστίμων επιβάλλεται διακοπή λειτουργίας της δραστηριότητας ολική ή μερική, προσωρινή ή οριστική, στις ακόλουθες περιπτώσεις:
α) σε περίπτωση παράβασης, η οποία είναι αντικειμενικά αδύνατον να αρθεί,
β) σε περίπτωση ύπαρξης άμεσου κινδύνου για το δημόσιο συμφέρον και ιδίως για την υγεία και ασφάλεια χρηστών, επισκεπτών, θεατών ή εργαζομένων,
γ) αν διάταξη ψυχαγωγίας που εμπίπτει στο πεδίο εφαρμογής της υπ’ αρ. 50116/20.5.2020 απόφασης του Υφυπουργού Ανάπτυξης και Επενδύσεων δεν διαθέτει την προβλεπόμενη από την απόφαση αυτή Έκθεση Τεχνικού Ελέγχου ή Έκθεση Τεχνικού Ελέγχου Μετεγκατάστασης που να επιτρέπει την ασφαλή λειτουργία και χρήση της.
3. Οι διοικητικές κυρώσεις επιβάλλονται με απόφαση του αρμόδιου οργάνου του δήμου, η οποία εκδίδεται αφού ο φορέας της δραστηριότητας κληθεί εγγράφως προς έκθεση των απόψεών του. Στην ίδια απόφαση αναφέρονται οι παραβάσεις που διαπιστώθηκαν και η προθεσμία που χορηγείται προς άρση αυτών, προκειμένου η δραστηριότητα να καταστεί συμβατή με τις διατάξεις του παρόντος Κεφαλαίου, ή να συμμορφωθεί με τους όρους και περιορισμούς που καθορίζονται στις εγκρίσεις εγκατάστασης ή λειτουργίας.
4. Κατά τον υπολογισμό του προστίμου σύμφωνα με τα προβλεπόμενα στην απόφαση της παρ. 5 του άρθρου 118, το πρόστιμο μειώνεται κατά είκοσι πέντε τοις εκατό (25%), εφόσον ο φορέας της δραστηριότητας συνεργάζεται και ανταποκρίνεται άμεσα στην υποχρέωση προς συμμόρφωση. Το ανωτέρω ποσοστό μείωσης διαμορφώνεται σε πενήντα τοις εκατό (50%), εφόσον η ως άνω συμμόρφωση επιτυγχάνεται εντός πέντε (5) ημερών. Αν η παράβαση συνίσταται στην παράλειψη πρώτης γνωστοποίησης, ή στη λειτουργία χωρίς έγκριση εγκατάστασης ή έγκριση λειτουργίας, το πρόστιμο δεν μειώνεται. Ειδικά στην περίπτωση των δραστηριοτήτων που υπάγονται σε καθεστώς γνωστοποίησης και η παράβαση συνίσταται στη μη υποβολή του απαιτούμενου παραβόλου, εάν ο φορέας συμμορφωθεί εντός πέντε (5) ημερών, δεν επιβάλλεται πρόστιμο. Η συμμόρφωση κρίνεται σύμφωνα με τις περιστάσεις τέλεσης της παράβασης και η αδειοδοτούσα αρχή ή η κατά λόγω αρμοδιότητας ελεγκτική αρχή δύναται να προβαίνει σε επανέλεγχο εντός εύλογου χρονικού διαστήματος, προκειμένου να εξετάσει το κριτήριο της συμμόρφωσης και συνεργασίας.
Σε περίπτωση παράβασης καθ’ υποτροπή το πρόστιμο προσαυξάνεται, το δε ποσοστό της προσαύξησης καθορίζεται στην απόφαση της παρ. 5 του άρθρου 118.
5. Εάν η παράβαση κρίνεται ως ήσσονος σημασίας, η αδειοδοτούσα αρχή δύναται να προβαίνει σε σύσταση και, εφόσον αυτό απαιτείται, να τάσσει προθεσμία για συμμόρφωση. Εάν ο ελεγχόμενος δεν συμμορφωθεί εντός της ταχθείσας προθεσμίας, επιβάλλεται πρόστιμο σύμφωνα με την παρ. 1.
6. Τα πρόστιμα βεβαιώνονται και εισπράττονται ως δημόσια έσοδα κατά τις διατάξεις του Κώδικα Είσπραξης Δημοσίων Εσόδων (Κ.Ε.Δ.Ε., ν.δ. 356/1974, Α’ 90). Ποσοστό πενήντα τοις εκατό (50%) του επιβληθέντος προστίμου αποτελεί έσοδο του Οργανισμού Τοπικού Αυτοδιοίκησης (Ο.Τ.Α.), στη χωρική αρμοδιότητα του οποίου βεβαιώνεται η παράβαση και ποσοστό πενήντα τοις εκατό (50%) αποδίδεται σε ειδικό κωδικό του κρατικού προϋπολογισμού.
7. Η διαπίστωση περισσότερων παραβάσεων θεωρείται κριτήριο επιμέτρησης των κυρώσεων, τηρουμένης της αρχής της αναλογικότητας. Το ποσό του συνολικού προστίμου δεν μπορεί να υπερβαίνει το όριο των τριάντα χιλιάδων (30.000) ευρώ.
8. Κατά των αποφάσεων επιβολής κυρώσεων χωρεί ειδική διοικητική προσφυγή, σύμφωνα με το άρθρο 227 του ν. 3852/2010 (Α’ 87).
Άρθρο 118
Εξουσιοδοτικές διατάξεις
1. Με κοινή απόφαση των Υπουργών Ανάπτυξης και Επενδύσεων, Περιβάλλοντος και Ενέργειας, Πολιτισμού και Αθλητισμού, Εσωτερικών και Ψηφιακής Διακυβέρνησης, η οποία εκδίδεται εντός τριών (3) μηνών από την έναρξη ισχύος του παρόντος Κεφαλαίου, καθορίζονται τα απαιτούμενα δικαιολογητικά, οι αναγκαίοι όροι και η διαδικασία για την έκδοση της έγκρισης εγκατάστασης, οι αρχές στις οποίες κοινοποιούνται η έγκριση και οι τροποποιήσεις της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο τεχνικό ή σχετικό θέμα.
2. Με κοινή απόφαση των Υπουργών Ανάπτυξης και Επενδύσεων, Περιβάλλοντος και Ενέργειας, Πολιτισμού και Αθλητισμού, Εσωτερικών και Ψηφιακής Διακυβέρνησης, η οποία εκδίδεται εντός τριών (3) μηνών από την έναρξη ισχύος του παρόντος Κεφαλαίου, καθορίζονται τα απαιτούμενα δικαιολογητικά, οι αναγκαίοι όροι και η διαδικασία για την έκδοση της έγκρισης λειτουργίας, οι αρχές στις οποίες κοινοποιούνται η έγκριση και οι τροποποιήσεις της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
3. Με κοινή απόφαση των Υπουργών Ανάπτυξης και Επενδύσεων, Περιβάλλοντος και Ενέργειας, Πολιτισμού και Αθλητισμού, Εσωτερικών και Ψηφιακής Διακυβέρνησης, η οποία εκδίδεται εντός τριών (3) μηνών από την έναρξη ισχύος του παρόντος Κεφαλαίου, καθορίζονται το περιεχόμενο και η διαδικασία της γνωστοποίησης λειτουργίας, τα δικαιολογητικά που πρέπει να τηρεί ο φορέας στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, και κάθε άλλο σχετικό θέμα.
4. Με κοινή απόφαση των Υπουργών Οικονομικών και Ανάπτυξης και Επενδύσεων, η οποία εκδίδεται εντός τριών (3) μηνών από την έναρξη ισχύος του παρόντος Κεφαλαίου, καθορίζονται το ύψος του παραβόλου του άρθρου 115, ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
5. Με απόφαση του Υπουργού Ανάπτυξης και Επενδύσεων, η οποία εκδίδεται εντός τριών (3) μηνών από την έναρξη ισχύος του παρόντος Κεφαλαίου, ρυθμίζονται η κλιμάκωση και τα κριτήρια επιμέτρησης των κυρώσεων του άρθρου 117, η διαδικασία επιβολής τους, καθώς και κάθε άλλο σχετικό θέμα.
Άρθρο 119
Τελικές διατάξεις
1. Μετά από την έκδοση των κανονιστικών πράξεων που προβλέπονται στο άρθρο 118, το άρθρο 39 του
ν. 4497/2017 (Α’ 171) περί υπαίθριων δραστηριοτήτων με ψυχαγωγικό αντικείμενο και το άρθρο 81 του ν. 3463/ 2006 (Α’ 114) περί εγκατάστασης και λειτουργίας ψυχαγωγικών παιδειών δεν εφαρμόζονται για τις δραστηριότητες του παρόντος Κεφαλαίου.
2. Η υπ’ αρ. 7034/1298/15.3.2000 κοινή απόφαση των Υφυπουργών Εσωτερικών, Δημόσιας Διοίκησης και Αποκέντρωσης, Ανάπτυξης και Περιβάλλοντος, Χωροταξίας και Δημοσίων Έργων (Β’ 368) δεν εφαρμόζεται στις δραστηριότητες του παρόντος Κεφαλαίου, που ασκούνται σε στεγασμένο χώρο.
3. Ως περιοδεύουσα διάταξη ψυχαγωγίας του άρθρου 2
της υπ’ αρ. 50116/20.5.2020 απόφασης του Υφυπουργού Ανάπτυξης και Επενδύσεων (Β’ 2065) ορίζεται αυτή της οποίας η περίοδος εγκατάστασης δεν υπερβαίνει τους τέσσερις (4) μήνες.
Άρθρο 120
Μεταβατικές διατάξεις
1. Με την επιφύλαξη της παρ. 2, δραστηριότητες του παρόντος Κεφαλαίου, που λειτουργούν με άδεια που είχαν λάβει βάσει προϋφιστάμενων διατάξεων, θεωρούνται ότι λειτουργούν νόμιμα, έως τη λήξη της άδειας, εφόσον δεν μεταβάλλονται τα στοιχεία της. Μετά από τη λήξη της άδειας, ή σε περίπτωση μεταβολής των στοιχείων της, οι φορείς των δραστηριοτήτων οφείλουν να εφοδιαστούν με έγκριση εγκατάστασης και έγκριση λειτουργίας ή να υποβάλουν γνωστοποίηση λειτουργίας, σύμφωνα με τις διατάξεις του παρόντος Κεφαλαίου. Μέχρι την έκδοση της απαιτούμενης έγκρισης και εφόσον έχουν υποβάλει εμπρόθεσμα, πριν την λήξη της άδειας, αίτημα ανανέωσης, θεωρείται ότι λειτουργούν νόμιμα.
2. Όσες από τις δραστηριότητες του παρόντος Κεφαλαίου περιλαμβάνουν διατάξεις ψυχαγωγίας που εμπίπτουν στο πεδίο εφαρμογής της υπ’ αρ. 50116/20.5.2020 απόφασης του Υφυπουργού Ανάπτυξης και Επενδύσεων (Β’ 2065), οφείλουν να συμμορφωθούν με τις διατάξεις της, σύμφωνα με το άρθρο 16 αυτής. Στη συνέχεια, οφείλουν να εφοδιαστούν με έγκριση λειτουργίας, μέσα σε διάστημα δύο (2) μηνών από την παρέλευση της προθεσμίας της παρ. 2 του άρθρου 16 της υπ’ αρ. 50116/20.5.2020 απόφασης.
3. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε άδεια δραστηριοτήτων της παρ. 1 του άρθρου 112 νοείται η έγκριση λειτουργίας του παρόντος Κεφαλαίου και όπου γίνεται αναφορά σε άδεια δραστηριοτήτων της παρ. 1 του άρθρου 113 νοείται η γνωστοποίηση λειτουργίας του παρόντος Κεφαλαίου.»
ΚΕΦΑΛΑΙΟ Γ’
ΑΠΛΟΥΣΤΕΥΣΗ ΤΟΥ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΤΩΝ ΚΕΝΤΡΩΝ ΗΜΕΡΗΣΙΑΣ
ΦΡΟΝΤΙΔΑΣ ΗΛΙΚΙΩΜΕΝΩΝ ΚΑΙ ΤΩΝ ΚΕΝΤΡΩΝ
ΔΙΗΜΕΡΕΥΣΗΣ ΗΜΕΡΗΣΙΑΣ ΦΡΟΝΤΙΔΑΣ
ΓΙΑ ΑΤΟΜΑ ΜΕ ΑΝΑΠΗΡΙΑ
Άρθρο 4
Απλούστευση του πλαισίου ίδρυσης και λειτουργίας των Κέντρων Ημερήσιας Φροντίδας Ηλικιωμένων και των Κέντρων Διημέρευσης Ημερήσιας Φροντίδας για Άτομα με Αναπηρία - Προσθήκη Κεφαλαίου Κ’
στον ν. 4442/2016
Μετά από το άρθρο 120 του ν. 4442/2016 (Α’ 230) προστίθεται Κεφάλαιο Κ’ ως εξής:
«ΚΕΦΑΛΑΙΟ Κ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΚΕΝΤΡΩΝ ΗΜΕΡΗΣΙΑΣ ΦΡΟΝΤΙΔΑΣ ΗΛΙΚΙΩΜΕΝΩΝ KAI ΚΕΝΤΡΩΝ ΔΙΗΜΕΡΕΥΣΗΣ ΗΜΕΡΗΣΙΑΣ ΦΡΟΝΤΙΔΑΣ
ΓΙΑ ΑΤΟΜΑ ΜΕ ΑΝΑΠΗΡΙΑ
Άρθρο 121
Πεδίο εφαρμογής
1. Στο πεδίο εφαρμογής του παρόντος Κεφαλαίου εμπίπτει η δραστηριότητα των Κέντρων Ημερήσιας Φροντίδας Ηλικιωμένων (Κ.Η.Φ.Η.) με Κωδικό Αριθμό Δραστηριότητας (Κ.Α.Δ.) 88.10.12 και η δραστηριότητα των Κέντρων Διημέρευσης Ημερήσιας Φροντίδας (Κ.Δ.Η.Φ.) για Άτομα με Αναπηρία (Α.μεΑ.) με Κ.Α.Δ. 88.10.15.
2. Φυσικά ή νομικά πρόσωπα ιδιωτικού δικαίου μπορούν να ιδρύουν και να λειτουργούν Κ.Η.Φ.Η. και Κ.Δ.Η.Φ. για Α.μεΑ.. Νομικά πρόσωπα δημοσίου δικαίου, οργανισμοί ή επιχειρήσεις του δημόσιου τομέα, όπως αυτός οριοθετείται στην περ. α) της παρ. 1 του άρθρου 14 του ν. 4270/2014 (Α’ 143) μπορούν να ιδρύουν και να λειτουργούν Κ.Η.Φ.Η. και Κ.Δ.Η.Φ. για Α.μεΑ., εφόσον προβλέπεται η άσκηση σχετικής δραστηριότητας από τις διατάξεις που διέπουν τη λειτουργία τους.
Άρθρο 122
Αδειοδοτούσα αρχή
Αδειοδοτούσα αρχή για την εφαρμογή του παρόντος Κεφαλαίου είναι η αρμόδια υπηρεσία για θέματα δημόσιας υγείας και κοινωνικής μέριμνας της οικείας περιφέρειας.
Άρθρο 123
Έγκριση ίδρυσης και λειτουργίας δραστηριότητας Κέντρων Ημερήσιας Φροντίδας Ηλικιωμένων και Κέντρων Διημέρευσης Ημερήσιας Φροντίδας Ατόμων με Αναπηρία
1. Τα Κέντρα Ημερήσιας Φροντίδας Ηλικιωμένων (Κ.Η.Φ.Η.) και τα Κέντρα Διημέρευσης Ημερήσιας Φροντίδας (Κ.Δ.Η.Φ.) για Άτομα με Αναπηρία (Α.μεΑ.) υπόκεινται για την ίδρυση και τη λειτουργία τους στο καθεστώς έγκρισης του άρθρου 7.
2. Η έγκριση ίδρυσης και λειτουργίας χορηγείται από την αδειοδοτούσα αρχή, έπειτα από αίτηση του φορέα της δραστηριότητας, η οποία συνοδεύεται από τα απαραίτητα δικαιολογητικά.
3. Η έγκριση ίδρυσης και λειτουργίας χορηγείται εντός εξήντα (60) ημερών από την προσήκουσα υποβολή της αίτησης και των δικαιολογητικών. Πριν από τη χορήγηση της έγκρισης ίδρυσης και λειτουργίας και εντός της προαναφερόμενης προθεσμίας, η αδειοδοτούσα αρχή διενεργεί αυτοψία στις εγκαταστάσεις της δραστηριότητας, για τη διαπίστωση της συνδρομής των νόμιμων προϋποθέσεων λειτουργίας. Αν παρέλθει άπρακτη η προθεσμία για την έκδοση της έγκρισης, τεκμαίρεται ότι η έγκριση ίδρυσης και λειτουργίας έχει χορηγηθεί, σύμφωνα με το άρθρο 8 και ο ενδιαφερόμενος μπορεί να ζητήσει από την αδειοδοτούσα αρχή τη χορήγηση σχετικής βεβαίωσης.
4. Η έγκριση ίδρυσης και λειτουργίας διεκπεραιώνεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε., κατά το μέρος που αφορά στην έγκριση ίδρυσης και λειτουργίας των δραστηριοτήτων του παρόντος Κεφαλαίου, η αίτηση υποβάλλεται σε έντυπη ή ηλεκτρονική μορφή είτε απευθείας στην αδειοδοτούσα αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
5. Η έγκριση ίδρυσης και λειτουργίας έχει αόριστη διάρκεια.
6. Σε περίπτωση επικείμενης αύξησης του αριθμού των εξυπηρετούμενων ατόμων, καθώς και επικείμενης μεταβολής στοιχείων της δραστηριότητας για την οποία απαιτείται τροποποίηση των δικαιολογητικών βάσει των οποίων εκδόθηκε η έγκριση, ο φορέας της δραστηριότητας υποχρεούται να υποβάλλει στην αδειοδοτούσα αρχή αίτηση τροποποίησης της έγκρισης. Σε περίπτωση λοιπών μεταβολών, ο φορέας της δραστηριότητας υποχρεούται σε απλή ενημέρωση της αδειοδοτούσας αρχής.
7. Η αδειοδοτούσα αρχή υποχρεούται να κοινο­ποιεί αμελλητί την έγκριση και τις τροποποιήσεις της στις αρμόδιες ελεγκτικές αρχές, που προσδιορίζονται με την απόφαση της παρ. 1 του άρθρου 127, προκειμένου να ασκούν τις ελεγκτικές τους αρμοδιότητες.
8. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε άδεια ίδρυσης και λειτουργίας Κ.Η.Φ.Η. ή σε άδεια λειτουργίας Κ.Δ.Η.Φ. για Α.μεΑ., νοείται η έγκριση ίδρυσης και λειτουργίας του παρόντος Κεφαλαίου.
Άρθρο 124
Παράβολο
Για τη χορήγηση έγκρισης ίδρυσης και λειτουργίας των δραστηριοτήτων του παρόντος Κεφαλαίου απαιτείται η προηγούμενη καταβολή του παραβόλου του άρθρου 11,
όπως εξειδικεύεται με την απόφαση της παρ. 2 του άρθρου 127.
Άρθρο 125
Έλεγχοι
1. Κατά τη λειτουργία της δραστηριότητας, η αδειοδοτούσα αρχή και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
2. Η αδειοδοτούσα αρχή κατά την αυτοψία για την έγκριση ίδρυσης και λειτουργίας, καθώς και κατά τους ελέγχους της παρ. 1 δύναται να συνεπικουρείται από κλιμάκιο υπαλλήλων της οικείας περιφέρειας, οι οποίοι διαθέτουν κατάλληλα για την εν λόγω συνδρομή προσόντα.
Άρθρο 126
Παραβάσεις - Κυρώσεις
1. Σε περίπτωση άσκησης της δραστηριότητας χωρίς την απαιτούμενη έγκριση ίδρυσης και λειτουργίας επιβάλλονται οι κυρώσεις της παρ. 2 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρχή του άρθρου 122.
2. Διακοπή λειτουργίας της δραστηριότητας, ολική ή μερική, προσωρινή ή οριστική, επιβάλλεται στις ακόλουθες περιπτώσεις:
α) σε περίπτωση λειτουργίας χωρίς έγκριση ίδρυσης και λειτουργίας,
β) σε περίπτωση παράβασης, η οποία είναι αντικειμενικά αδύνατον να αρθεί,
γ) σε περίπτωση παρέλευσης άπρακτης της προθεσμίας προς άρση παράβασης που είναι δυνατόν να αρθεί,
δ) σε περίπτωση ύπαρξης άμεσου κινδύνου για το δημόσιο συμφέρον και ιδίως για την υγεία και ασφάλεια των εξυπηρετούμενων ατόμων ή εργαζομένων,
ε) σε περίπτωση παρέκκλισης από τον σκοπό τους, ή σε περίπτωση οιασδήποτε αμετάκλητης ποινής προς τους υπευθύνους για κακή συμπεριφορά προς τα εξυπηρετούμενα άτομα για πράξεις που συνιστούν πλημμέλημα ή κακούργημα,
στ) κατόπιν αίτησης του φορέα της δραστηριότητας στο όνομα του οποίου έχει εκδοθεί η έγκριση ίδρυσης και λειτουργίας,
ζ) σε περίπτωση κτιριακής επέκτασης ή ανακαίνισης μεγάλης έκτασης. Στην περίπτωση αυτή, η διακοπή λειτουργίας είναι προσωρινή και έχει διάρκεια μέχρι έξι (6) μήνες.
3. Κατά των αποφάσεων επιβολής κυρώσεων χωρεί ειδική διοικητική προσφυγή, σύμφωνα με το άρθρο 227 του ν. 3852/2010 (Α’ 87).
Άρθρο 127
Εξουσιοδοτικές διατάξεις
1. Με κοινή απόφαση των Υπουργών Εργασίας και Κοινωνικών Υποθέσεων, Ανάπτυξης και Επενδύσεων, Περιβάλλοντος και Ενέργειας, Εσωτερικών και Ψηφιακής Διακυβέρνησης καθορίζονται τα απαιτούμενα δικαιολογητικά, οι αναγκαίοι όροι και η ακολουθούμενη διαδικασία για την έκδοση της έγκρισης, οι αρχές στις οποίες κοινοποιούνται η έγκριση και οι τροποποιήσεις της, προκειμένου να ασκήσουν τις ελεγκτικές τους αρμοδιότητες και κάθε άλλο θέμα σχετικό με την έγκριση και την τροποποίησή της.
2. Με κοινή απόφαση των Υπουργών Εργασίας και Κοινωνικών Υποθέσεων, Οικονομικών και Ανάπτυξης και Επενδύσεων καθορίζονται το ύψος του παραβόλου του άρθρου 124, ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Εργασίας και Κοινωνικών Υποθέσεων και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 126, η κλιμάκωση και τα κριτήρια επιμέτρησής τους εντός των ορίων της παρ. 2 του άρθρου 15, η διαδικασία επιβολής τους, οι περιπτώσεις διακοπής λειτουργίας των δραστηριοτήτων σε περίπτωση έλλειψης έγκρισης, καθώς και κάθε άλλο σχετικό θέμα.
Άρθρο 128
Μεταβατικές διατάξεις
1. Οι δραστηριότητες που έχουν ήδη λάβει άδεια ίδρυσης και λειτουργίας Κέντρων Ημερήσιας Φροντίδας Ηλικιωμένων (Κ.Η.Φ.Η.) και Κέντρων Διημέρευσης Ημερήσιας Φροντίδας (Κ.Δ.Η.Φ.) εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική άδεια. Αν μεσολαβήσει μεταβολή στοιχείου, ο φορέας της οικονομικής δραστηριότητας υποχρεούται σε υποβολή αίτησης έγκρισης, σύμφωνα με το άρθρο 123. Μετά από τη χορήγηση της έγκρισης, η λειτουργία της δραστηριότητας διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 127 εξακολουθεί να ισχύει η υπό στοιχεία Π1γ/ΑΓΠ/οικ.14963/9.10.2001 απόφαση του Υπουργού Υγείας και Πρόνοιας (Β’ 1397).
Άρθρο 129
Μη εφαρμοζόμενες διατάξεις
Από την έναρξη ισχύος όλων των προβλεπόμενων στο παρόν κεφάλαιο κανονιστικών πράξεων, οι περ. α) και β) της παρ. 2 του άρθρου 4, καθώς και τα άρθρα 6, 7, 9, 10, 11, 12, 13, 14, 17 και 18 του π.δ. 395/1993 (Α’ 166) δεν εφαρμόζονται ως προς την ίδρυση και λειτουργία των Κέντρων Διημέρευσης Ημερήσιας Φροντίδας (Κ.Δ.Η.Φ.) για Άτομα με Αναπηρία (Α.μεΑ.).»
ΚΕΦΑΛΑΙΟ Δ’
ΑΠΛΟΥΣΤΕΥΣΗ ΠΛΑΙΣΙΟΥ
ΙΔΡΥΣΗΣ ΚΑΙ ΛΕΙΤΟΥΡΓΙΑΣ ΣΧΟΛΩΝ ΝΑΥΑΓΟΣΩΣΤΙΚΗΣ ΕΚΠΑΙΔΕΥΣΗΣ
Άρθρο 5
Απλούστευση πλαισίου ίδρυσης και λειτουργίας σχολών ναυαγοσωστικής εκπαίδευσης - Προσθήκη Κεφαλαίου ΚA’ στον ν. 4442/2016
Μετά από το άρθρο 129 του ν. 4442/2016 (Α’ 230) προστίθεται Κεφάλαιο ΚA’ ως εξής:
«ΚΕΦΑΛΑΙΟ ΚA’
ΑΠΛΟΥΣΤΕΥΣΗ ΠΛΑΙΣΙΟΥ
ΙΔΡΥΣΗΣ ΚΑΙ ΛΕΙΤΟΥΡΓΙΑΣ ΣΧΟΛΩΝ ΝΑΥΑΓΟΣΩΣΤΙΚΗΣ ΕΚΠΑΙΔΕΥΣΗΣ
Άρθρο 130
Πεδίο εφαρμογής
Στο πεδίο εφαρμογής του παρόντος Κεφαλαίου
εμπίπτουν οι σχολές ναυαγοσωστικής εκπαίδευσης
με ενδεικτικό κωδικό NACE 85.59.
Άρθρο 131
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Λιμενική Αρχή που εδρεύει πλησιέστερα στον τόπο λειτουργίας της σχολής.
Άρθρο 132
Γνωστοποίηση λειτουργίας σχολών
ναυαγοσωστικής εκπαίδευσης
1. Οι σχολές ναυαγοσωστικής εκπαίδευσης υπάγονται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης, ο φορέας της δραστηριότητας υποχρεούται να έχει συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει σε κάθε περίπτωση τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σε αυτήν στοιχεία και εκδίδει αποδεικτικό υποβολής. Μετά από την υποβολή της γνωστοποίησης ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9. Τα δικαιολογητικά που συνδέονται με το πρόσωπο του φορέα της δραστηριότητας εκδίδονται στο πρόσωπο του νέου φορέα.
6. Η αρμόδια αρχή υποχρεούται να κοινοποιεί αμελλητί τη γνωστοποίηση ή τη μεταβολή της στις λοιπές ελεγκτικές αρχές που προσδιορίζονται με την απόφαση της παρ. 1 του άρθρου 136, προκειμένου να λάβουν γνώση για την έναρξη λειτουργίας και να ασκούν τις ελεγκτικές τους αρμοδιότητες.
7. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε βεβαίωση συνδρομής νόμιμων προϋποθέσεων σχολής ναυαγοσωστικής εκπαίδευσης νοείται η γνωστοποίηση του παρόντος Κεφαλαίου.
Άρθρο 133
Παράβολο
Για την υποβολή γνωστοποίησης της δραστηριότητας σχολής ναυαγοσωστικής εκπαίδευσης απαιτείται η προηγούμενη καταβολή του παραβόλου, όπως εξειδικεύεται με την απόφαση της παρ. 2 του άρθρου 136.
Άρθρο 134
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 131 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου και να προβαίνουν στις κατά λόγο αρμοδιότητάς τους ενέργειες. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 135
Παραβάσεις - Κυρώσεις
1. Σε περίπτωση παραβάσεων ως προς την υποβολή γνωστοποίησης επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 131.
2. Από την έναρξη ισχύος του παρόντος Κεφαλαίου, όπου στην κείμενη νομοθεσία προβλέπεται ως κύρωση η προσωρινή ή οριστική αφαίρεση της βεβαίωσης συνδρομής νόμιμων προϋποθέσεων για τη λειτουργία σχολής ναυαγοσωστικής εκπαίδευσης, νοείται η προσωρινή ή οριστική διακοπή λειτουργίας της δραστηριότητας.
Άρθρο 136
Εξουσιοδοτικές διατάξεις
1. Με κοινή απόφαση των Υπουργών Ναυτιλίας και Νησιωτικής Πολιτικής, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες και κάθε άλλο σχετικό θέμα.
2. Με κοινή απόφαση των Υπουργών Ναυτιλίας και Νησιωτικής Πολιτικής, Οικονομικών και Ανάπτυξης και Επενδύσεων καθορίζονται το ύψος του παραβόλου του άρθρου 133, ο χρόνος και ο τρόπος καταβολής του και εξαιρέσεις από την καταβολή αυτού, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Ναυτιλίας και Νησιωτικής Πολιτικής και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 135, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους, καθώς και κάθε άλλο σχετικό θέμα.
Άρθρο 137
Μεταβατικές διατάξεις
1. Οι σχολές ναυαγοσωστικής εκπαίδευσης του παρόντος Κεφαλαίου που λειτουργούν ήδη με βεβαίωση συνδρομής νόμιμων προϋποθέσεων, εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική βεβαίωση. Αν μεσολαβήσει μεταβολή στοιχείου, ο φορέας της δραστηριότητας υποχρεούται σε γνωστοποίηση σύμφωνα με το άρθρο 132. Μετά από την υποβολή της γνωστοποίησης η λειτουργία της Σχολής Ναυαγοσωστικής Εκπαίδευσης διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 136 εξακολουθεί να ισχύει ως προς την αδειοδότηση των δραστηριοτήτων του παρόντος Κεφαλαίου το π.δ. 71/2020 (Α’ 166), το οποίο παύει με την έκδοσή τους να εφαρμόζεται για όσα θέματα ρυθμίζονται ρητά με αυτές.
Άρθρο 138
Ρύθμιση ειδικότερων ζητημάτων
για τις ναυαγοσωστικές σχολές - Τροποποίηση
της παρ. 11 του άρθρου 15 του ν. 2743/1999
Το πρώτο εδάφιο και η περ. α’ της παρ. 11 του άρθρου 15
του ν. 2743/1999 (Α’ 211) τροποποιούνται, οι περ. δ’, ε’, στ’, ζ’ διαγράφονται και η παρ. 11 διαμορφώνεται ως εξής:
«11. Με διάταγμα, που εκδίδεται υστέρα από πρόταση του Υπουργού Ναυτιλίας και Νησιωτικής Πολιτικής, ρυθμίζονται θέματα που έχουν σχέση με τους όρους, τις προϋποθέσεις, τις διαδικασίες και τον έλεγχο για:
α) τις προδιαγραφές και τους όρους λειτουργίας των σχολών ναυαγοσωστικής εκπαίδευσης, τη στελέχωσή τους και τα προσόντα του προσωπικού τους, καθώς και τις κυρώσεις σε περίπτωση παραβίασης των όρων και προϋποθέσεων λειτουργίας τους,
β) τη χορήγηση άδειας ναυαγοσώστη από τις Λιμενικές Αρχές και τον καθορισμό των υποχρεώσεών του κατά την άσκηση των καθηκόντων του,
γ) την υποχρέωση πρόσληψης ναυαγοσώστη σε οργανωμένες ή μη παραλίες. Η υποχρέωση αυτή ισχύει κατά τη χρονική περίοδο από 1η Ιουνίου έως και τις 30 Σεπτεμβρίου, κατ’ ελάχιστον από ώρες 10.00 έως και 18.00. Η ελάχιστη χρονική περίοδος και το ελάχιστο εύρος των ωρών του προηγούμενου εδαφίου μπορούν να επιμηκύνονται με απόφαση του Υπουργού Ναυτιλίας και Νησιωτικής Πολιτικής, για την περιφέρεια δικαιοδοσίας όλων των Λιμενικών Αρχών της χώρας. Επιπλέον, μπορούν να επιμηκύνονται για την περιφέρεια δικαιοδοσίας κάθε μίας Λιμενικής Αρχής, με απόφαση του Υπουργού Ναυτιλίας και Νησιωτικής Πολιτικής, που εκδίδεται ύστερα από εισήγηση του κατά τόπο αρμόδιου συλλογικού οργάνου, του οποίου η σύνθεση και οι αρμοδιότητες καθορίζονται με το διάταγμα της παρούσας,
δ) [Καταργείται]
ε) [Καταργείται]
στ) [Καταργείται]
ζ) [Καταργείται]
η) την υποχρέωση πρόσληψης φυλάκων στα πλοία που τελούν υπό απαγόρευση απόπλου λόγω αναγκαστικής ή συντηρητικής κατάσχεσης ή προσωρινής διαταγής των δικαστηρίων και κάθε άλλη αναγκαία λεπτομέρεια σχετική με τα παραπάνω θέματα.
Στους παραβάτες των προεδρικών διαταγμάτων που εκδίδονται σύμφωνα με τις διατάξεις της παραγράφου αυτής, επιβάλλονται από την αρμόδια Λιμενική Αρχή, ανεξάρτητα από άλλες κυρώσεις που μπορεί να προβλέπονται, οι κυρώσεις που προβλέπονται από το άρθρο 157 του Κώδικα Δημοσίου Ναυτικού Δικαίου
(ν.δ. 187/1973, Α’ 261).»
ΚΕΦΑΛΑΙΟ Ε’
ΑΠΛΟΥΣΤΕΥΣΗ ΠΛΑΙΣΙΟΥ ΑΣΚΗΣΗΣ
ΔΡΑΣΤΗΡΙΟΤΗΤΑΣ ΕΚΜΙΣΘΩΣΗΣ
ΘΑΛΑΣΣΙΩΝ ΜΕΣΩΝ ΑΝΑΨΥΧΗΣ
Άρθρο 6
Απλούστευση πλαισίου άσκησης δραστηριότητας εκμίσθωσης θαλάσσιων μέσων αναψυχής - Προσθήκη Κεφαλαίου ΚB’ στον ν. 4442/2016
Μετά από το άρθρο 138 του ν. 4442/2016 (Α’ 230) προστίθεται Κεφάλαιο ΚB’ ως εξής:
«ΚΕΦΑΛΑΙΟ ΚB’
ΑΠΛΟΥΣΤΕΥΣΗ ΠΛΑΙΣΙΟΥ ΑΣΚΗΣΗΣ
ΔΡΑΣΤΗΡΙΟΤΗΤΑΣ ΕΚΜΙΣΘΩΣΗΣ ΘΑΛΑΣΣΙΩΝ
ΜΕΣΩΝ ΑΝΑΨΥΧΗΣ
Άρθρο 139
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτει η δραστηριότητα εκμίσθωσης θαλάσσιων μέσων αναψυχής, όπως ορίζεται στον Γενικό Κανονισμό Λιμένων υπ’ αρ. 20/2018 (Β’ 1929). Οι κωδικοί αριθμοί της δραστηριότητας προσδιορίζονται με την απόφαση της παρ. 1 του άρθρου 145.
Άρθρο 140
Αδειοδοτούσα αρχή
Αδειοδοτούσα αρχή για την εφαρμογή του παρόντος Κεφαλαίου είναι η Λιμενική Αρχή, στη χωρική αρμοδιότητα της οποίας ασκείται η δραστηριότητα.
Άρθρο 141
Έγκριση δραστηριότητας εκμίσθωσης
θαλάσσιων μέσων αναψυχής
1. Η δραστηριότητα της εκμίσθωσης θαλάσσιων μέσων αναψυχής υπόκειται στο καθεστώς έγκρισης του άρθρου 7.
2. Η έγκριση χορηγείται από την αδειοδοτούσα αρχή του άρθρου 140, έπειτα από αίτηση του ενδιαφερομένου που συνοδεύεται από τα απαιτούμενα δικαιολογητικά, τα οποία κατατίθενται σε δύο στάδια κατά τα οποία ελέγχεται εάν πληρούνται οι σχετικές προϋποθέσεις.
3. Η αδειοδοτούσα αρχή καλεί τον ενδιαφερόμενο, εντός πενήντα (50) ημερών από την προσήκουσα υποβολή της αίτησης της παρ. 2 και των δικαιολογητικών του πρώτου σταδίου, να υποβάλλει τα δικαιολογητικά του δεύτερου σταδίου, ή απορρίπτει την αίτηση αιτιολογημένα. Εντός της προθεσμίας του προηγούμενου εδαφίου, η αδειοδοτούσα αρχή διαβιβάζει την αίτηση στην αρμόδια, σύμφωνα με τον Γενικό Κανονισμό Λιμένων υπ’ αρ. 20/2018 (Β’ 1929), επιτροπή, προκειμένου να αποφασίσει, εντός της ιδίας προθεσμίας, επί της αίτησης.
4. Ο ενδιαφερόμενος υποβάλλει τα δικαιολογητικά του δεύτερου σταδίου εντός προθεσμίας δύο (2) μηνών, εφόσον αιτείται τη δραστηριοποίηση σε σημείο θαλάσσιου χώρου ή εντός προθεσμίας έξι (6) μηνών, εφόσον αιτείται τη δραστηριοποίηση σε πόστο αιγιαλού-παραλίας. Η προθεσμία του πρώτου εδαφίου ξεκινά από την πρόσκληση της αδειοδοτούσας αρχής. Αν παρέλθει άπρακτη η προθεσμία της παρ. 3, ο ενδιαφερόμενος δύναται να υποβάλει, με δική του ευθύνη, τα δικαιολογητικά του δεύτερου σταδίου στην αδειοδοτούσα αρχή χωρίς προηγούμενη κλήση της. Σε περίπτωση εκπρόθεσμης υποβολής των δικαιολογητικών η αίτηση της παρ. 2 απορρίπτεται. Η αίτηση απορρίπτεται επίσης και εάν το αίτημα του ενδιαφερομένου αφορά σε δραστηριοποίηση σε πόστο αιγιαλού-παραλίας και έχει ήδη προσκομισθεί από άλλον ενδιαφερόμενο για το ίδιο πόστο, σύμβαση παραχώρησης του αρμόδιου φορέα. Εάν το αίτημα αφορά δραστηριοποίηση σε πόστο αιγιαλού-παραλίας, ο αρμόδιος φορέας διαχείρισης οφείλει να εξετάσει το αίτημα για την παραχώρηση απλής χρήσης του χώρου και να εκδώσει σχετική πράξη εντός της προθεσμίας των έξι (6) μηνών.
5. Η αδειοδοτούσα αρχή χορηγεί, εντός τριάντα (30) ημερών από την προσήκουσα υποβολή των δικαιολογητικών του δεύτερου σταδίου από τον ενδιαφερόμενο, την έγκριση εκμίσθωσης θαλάσσιων μέσων αναψυχής, ή απορρίπτει την αίτηση της παρ. 2. Πριν από τη χορήγηση της έγκρισης και εντός της προαναφερθείσας προθεσμίας, η αδειοδοτούσα αρχή δύναται να διενεργήσει αυτοψία στον χώρο όπου πρόκειται να ασκηθεί η δραστηριότητα.
6. Αν παρέλθει άπρακτη η προθεσμία της παρ. 5, η έγκριση εκμίσθωσης θαλάσσιων μέσων αναψυχής τεκμαίρεται ότι έχει χορηγηθεί, σύμφωνα με το άρθρο 8 και ο ενδιαφερόμενος μπορεί να ζητήσει από την αδειοδοτούσα αρχή τη χορήγηση βεβαίωσης.
7. Η έγκριση εκμίσθωσης θαλάσσιων μέσων αναψυχής διεκπεραιώνεται αποκλειστικά μέσω του Ο.Π.Σ.-Α.Δ.Ε. του άρθρου 14. Μέχρι την ενεργοποίηση του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) κατά το μέρος που αφορά στην έγκριση των δραστηριοτήτων του παρόντος Κεφαλαίου, η αίτηση υποβάλλεται σε έντυπη ή ηλεκτρονική μορφή είτε απευθείας στην αδειοδοτούσα αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
8. α) Η έγκριση εκμίσθωσης θαλάσσιων μέσων αναψυχής για δραστηριοποίηση σε πόστο επί του αιγιαλού-παραλίας ισχύει για το χρονικό διάστημα για το οποίο ισχύει και η παραχώρηση απλής χρήσης του χώρου που αναγράφεται στη σύμβαση παραχώρησης του αρμόδιου φορέα. Η έγκριση ανανεώνεται εντός της ανατρεπτικής προθεσμίας που ορίζεται στη νομοθεσία από τη λήξη ισχύος της, για ίδιο χρονικό διάστημα με αυτό που αναγράφεται στη νέα σύμβαση παραχώρησης του αρμόδιου φορέα, μετά από αίτηση του φορέα της δραστηριότητας, η οποία συνοδεύεται από τα απαιτούμενα δικαιολογητικά, τα οποία υποβάλλονται στην αδειοδοτούσα αρχή.
β) Η έγκριση εκμίσθωσης θαλάσσιων μέσων αναψυχής για δραστηριοποίηση σε σημείο θαλάσσιου χώρου ισχύει για ένα (1) έτος από την έκδοσή της. Η έγκριση ανανεώνεται εντός του τελευταίου τριµήνου πριν από τη λήξη της ισχύος της, κατόπιν αίτησης του φορέα της δραστηριότητας, η οποία συνοδεύεται από τα απαιτούμενα δικαιολογητικά τα οποία υποβάλλονται στην αδειοδοτούσα αρχή. Η ανανέωση δεν μπορεί να έχει διάρκεια πέραν του ενός (1) έτους.
γ) Η έγκριση εκμίσθωσης θαλάσσιων μέσων αναψυχής, που έχει εκδοθεί ή ανανεωθεί για πόστο επί του αιγιαλού-παραλίας και για την οποία έχει υποβληθεί αίτηση ανανέωσης από τον ενδιαφερόμενο, ο οποίος όμως δεν θα κάνει χρήση χώρου επί του αιγιαλού-παραλίας την επόμενη περίοδο, ανανεώνεται εντός τριμήνου πριν από τη λήξη της για ένα (1) ακόμη έτος από την ημερομηνία λήξης της, με την προσκόμιση των απαιτούμενων δικαιολογητικών.
δ) Η έγκριση εκμίσθωσης θαλάσσιων μέσων αναψυχής, που έχει εκδοθεί ή ανανεωθεί για δραστηριοποίηση σε σημείο θαλάσσιου χώρου και για την οποία ο φορέας της δραστηριότητας, πριν τη λήξη της ισχύος της, προσκομίζει σύμβαση παραχώρησης απλής χρήσης χώρου αιγιαλού-παραλίας έναντι του προαναφερθέντος θαλάσσιου σημείου, τροποποιείται ως προς τη θέση δραστηριοποίησης και ως προς τον χρόνο ισχύος της, ο οποίος συμπίπτει πλέον με τον χρόνο λήξης της σύμβασης παραχώρησης.
9. α) Σε περίπτωση υποβολής περισσότερων του ενός (1) αιτημάτων για έκδοση έγκρισης εκμίσθωσης σε γειτνιάζουσες θέσεις δραστηριοποίησης που απέχουν λιγότερο από τριακόσια (300) μέτρα μεταξύ τους, υπό την επιφύλαξη ιδίως του Γενικού Κανονισμού Λιμένων υπ’ αρ. 20/2018, τηρείται σειρά χρονικής προτεραιότητας για την εξέτασή τους, με βάση την ημερομηνία και ώρα υποβολής του αιτήματος από τον ενδιαφερόμενο στην αδειοδοτούσα αρχή.
β) Αίτημα για έκδοση έγκρισης εκμίσθωσης θαλάσσιων μέσων αναψυχής με δραστηριοποίηση σε σημείο θαλασσίου χώρου δεν εξετάζεται, ακόμα και αν προηγείται χρονικά εμπρόθεσμου αιτήματος ανανέωσης έγκρισης εκμίσθωσης θαλασσίων μέσων αναψυχής με δραστηριοποίηση σε πόστο αιγιαλού-παραλίας, έναντι του προαναφερόμενου σημείου θαλάσσιου χώρου, εάν δεν έχει κριθεί προηγουμένως αρνητικά, για οποιονδήποτε λόγο, το αίτημα ανανέωσης της έγκρισης εκμίσθωσης θαλάσσιων μέσων αναψυχής με δραστηριοποίηση σε πόστο αιγιαλού-παραλίας, ή δεν έχει παρέλθει άπρακτη η προθεσμία για την υποβολή της αίτησης ανανέωσης.
10. Η αδειοδοτούσα αρχή κοινοποιεί αμελλητί την έγκριση και τις τυχόν ανανεώσεις της στον ενδιαφερόμενο, στον αρμόδιο φορέα για την παραχώρηση της απλής χρήσης κοινόχρηστου χώρου αιγιαλού-παραλίας, καθώς και σε όλες τις συναρμόδιες ελεγκτικές αρχές.
11. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου για τη δραστηριότητα εκμίσθωσης θαλασσίων μέσων αναψυχής γίνεται αναφορά σε άδεια εκμίσθωσης, νοείται η έγκριση του παρόντος Κεφαλαίου.
Άρθρο 142
Παράβολο
Για τη χορήγηση έγκρισης εκμίσθωσης θαλάσσιων μέσων αναψυχής, καθώς και για ανανεώσεις της απαιτείται η προηγούμενη καταβολή του παραβόλου του άρθρου 11,
όπως εξειδικεύεται με την απόφαση της παρ. 2 του άρθρου 145.
Άρθρο 143
Έλεγχοι
Κατά τη διάρκεια λειτουργίας της δραστηριότητας, η αδειοδοτούσα αρχή και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου και να προβαίνουν στις κατά λόγο αρμοδιότητας ενέργειες. Κατά τη διενέργεια των ελέγχων εφαρμόζονται τα άρθρα 127
έως και 157 του ν. 4512/2018 (Α’ 5).
Άρθρο 144
Παραβάσεις - Κυρώσεις
1. Σε περίπτωση άσκησης της δραστηριότητας του παρόντος Κεφαλαίου χωρίς την απαιτούμενη έγκριση εκμίσθωσης θαλασσίων μέσων αναψυχής, επιβάλλονται οι κυρώσεις της παρ. 2 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων είναι η αρχή του άρθρου 140.
2. Διακοπή άσκησης της δραστηριότητας, επιβάλλεται εάν:
α) η δραστηριότητα ασκείται χωρίς έγκριση,
β) έχει εκλείψει η συνδρομή έστω και μιας από τις προϋποθέσεις άσκησής της,
γ) συντρέχουν σοβαροί λόγοι προστασίας του δημοσίου συμφέροντος και μετά από αίτημα της αρμόδιας προς τούτο αρχής.
Άρθρο 145
Εξουσιοδοτικές διατάξεις
1. Με κοινή απόφαση των Υπουργών Ναυτιλίας και Νησιωτικής Πολιτικής, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται τα απαιτούμενα δικαιολογητικά, οι αναγκαίοι όροι και η διαδικασία χορήγησης της έγκρισης, της ανανέωσης, της τροποποίησης και της μεταβίβασής της, οι προϋποθέσεις που πρέπει να συντρέχουν για τον φορέα της δραστηριότητας, οι αρχές στις οποίες κοινοποιείται η έγκριση, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
2. Με κοινή απόφαση των Υπουργών Ναυτιλίας και Νησιωτικής Πολιτικής, Οικονομικών και Ανάπτυξης και Επενδύσεων καθορίζονται το ύψος του παραβόλου του άρθρου 142, ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Ναυτιλίας και Νησιωτικής Πολιτικής και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 144, η κλιμάκωση και τα κριτήρια επιμέτρησής τους εντός των ορίων της παρ. 2 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 146
Μεταβατικές διατάξεις
1. Οι δραστηριότητες που έχουν ήδη λάβει άδεια εκμίσθωσης θαλασσίων μέσων αναψυχής, εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική άδεια. Αν μεσολαβήσει μεταβολή στοιχείου ή υποβληθεί αίτημα για ανανέωση της άδειας, ο φορέας της οικονομικής δραστηριότητας υποχρεούται σε υποβολή αίτησης έγκρισης σύμφωνα με το άρθρο 141. Εγκρίσεις και πιστοποιητικά που είναι σε ισχύ υπό την υφιστάμενη άδεια, δεν αναζητούνται εκ νέου μέχρι τη λήξη τους. Μετά τη χορήγηση της έγκρισης, η λειτουργία της δραστηριότητας διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 145 εξακολουθεί να ισχύει, ως προς την αδειοδότηση των δραστηριοτήτων του παρόντος Κεφαλαίου, ο Γενικός Κανονισμός Λιμένων υπ’ αρ. 20/2018 (Β’ 1929).»
ΚΕΦΑΛΑΙΟ ΣΤ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΣΧΟΛΩΝ ΕΠΑΓΓΕΛΜΑΤΙΚΗΣ
ΚΑΤΑΡΤΙΣΗΣ ΜΕΤΑΦΟΡΕΩΝ
Άρθρο 7
Απλούστευση πλαισίου ίδρυσης και λειτουργίας Σχολών Επαγγελματικής Κατάρτισης Μεταφορέων -
Προσθήκη Κεφαλαίου ΚΓ’ στον ν. 4442/2016
Μετά από το άρθρο 146 του ν. 4442/2016 (Α’ 230) προστίθεται Κεφάλαιο ΚΓ’ ως εξής:
«ΚΕΦΑΛΑΙΟ ΚΓ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΣΧΟΛΩΝ ΕΠΑΓΓΕΛΜΑΤΙΚΗΣ
ΚΑΤΑΡΤΙΣΗΣ ΜΕΤΑΦΟΡΕΩΝ
Άρθρο 147
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν οι Σχολές Επαγγελματικής Κατάρτισης Μεταφορέων (Σ.Ε.ΚΑ.Μ.) με ενδεικτικούς κωδικούς NACE 85.59.
Άρθρο 148
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Υπηρεσία Μεταφορών και Επικοινωνιών της Περιφερειακής Ενότητας όπου βρίσκεται ο χώρος λειτουργίας της Σχολής Επαγγελματικής Κατάρτισης Μεταφορέων (Σ.Ε.ΚΑ.Μ.).
Άρθρο 149
Γνωστοποίηση λειτουργίας Σχολών
Επαγγελματικής Κατάρτισης Μεταφορέων
1. Οι Σχολές Επαγγελματικής Κατάρτισης Μεταφορέων (Σ.Ε.ΚΑ.Μ.) υπάγονται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης ο φορέας της δραστηριότητας υποχρεούται να συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σε αυτή στοιχεία, και εκδίδει αποδεικτικό υποβολής. Μετά από την υποβολή της γνωστοποίησης ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9.
6. Η αρμόδια αρχή υποχρεούται να κοινοποιεί αμελλητί τη γνωστοποίηση ή τη μεταβολή της στις λοιπές ελεγκτικές αρχές που προσδιορίζονται με την απόφαση της παρ. 1 του άρθρου 153, προκειμένου αυτές να λάβουν γνώση για την έναρξη λειτουργίας, στο πλαίσιο άσκησης των ελεγκτικών τους αρμοδιοτήτων.
7. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε βεβαίωση νόμιμης λειτουργίας Σ.Ε.ΚΑ.Μ. νοείται η γνωστοποίηση του παρόντος Κεφαλαίου.
Άρθρο 150
Παράβολο
Για την υποβολή της γνωστοποίησης των δραστηριοτήτων Σχολών Επαγγελματικής Κατάρτισης Μεταφορέων (Σ.Ε.ΚΑ.Μ.) απαιτείται η προηγούμενη καταβολή του παραβόλου του άρθρου 11, όπως εξειδικεύεται με την απόφαση της παρ. 2 του άρθρου 153.
Άρθρο 151
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 148 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 152
Παραβάσεις - Κυρώσεις
1. Σε περίπτωση παραβάσεων ως προς την υποβολή γνωστοποίησης επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 148.
2. Από την έναρξη ισχύος του παρόντος Κεφαλαίου, όπου στην κείμενη νομοθεσία προβλέπεται ως κύρωση η ανάκληση της βεβαίωσης νόμιμης λειτουργίας της Σχολής Επαγγελματικής Κατάρτισης Μεταφορέων (Σ.Ε.ΚΑ.Μ.), νοείται η προσωρινή ή οριστική διακοπή λειτουργίας της Σ.Ε.ΚΑ.Μ..
3. Κατά των αποφάσεων επιβολής κυρώσεων χωρεί ειδική διοικητική προσφυγή, σύμφωνα με το άρθρο 227 του ν. 3852/2010 (Α’ 87).
Άρθρο 153
Εξουσιοδοτικές διατάξεις
1. Με κοινή απόφαση των Υπουργών Υποδομών και Μεταφορών, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
2. Με κοινή απόφαση των Υπουργών Υποδομών και Μεταφορών, Οικονομικών και Ανάπτυξης και Επενδύσεων καθορίζονται το ύψος του παραβόλου του άρθρου 150,
ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Υποδομών και Μεταφορών και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 152, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 154
Μεταβατικές διατάξεις
1. Οι δραστηριότητες που υπάγονται εφεξής στο καθεστώς γνωστοποίησης και λειτουργούν με βεβαίωση νόμιμης λειτουργίας Σχολής Επαγγελματικής Κατάρτισης Μεταφορέων (Σ.Ε.ΚΑ.Μ.), οφείλουν εντός χρονικού διαστήματος δώδεκα (12) μηνών από την έκδοση των κανονιστικών πράξεων του παρόντος Κεφαλαίου να συμμορφωθούν με τις διατάξεις του παρόντος και να υποβάλουν γνωστοποίηση σύμφωνα με το άρθρο 149, χωρίς καταβολή παραβόλου. Μέχρι την παρέλευση της προθεσμίας του πρώτου εδαφίου, οι δραστηριότητες εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η βεβαίωση νόμιμης λειτουργίας Σ.Ε.ΚΑ.Μ..
2. Αν μέχρι την παρέλευση της προθεσμίας του πρώτου εδαφίου της παρ. 1 μεσολαβήσει μεταβολή στοιχείου, ο φορέας της δραστηριότητας ομοίως υποχρεούται σε γνωστοποίηση σύμφωνα με το άρθρο 149.
3. Μετά από την υποβολή της γνωστοποίησης κατά τις παρ. 1 και 2, η λειτουργία της Σ.Ε.ΚΑ.Μ. διέπεται από τις διατάξεις του παρόντος Κεφαλαίου.
4. Ως προς την αδειοδότηση των δραστηριοτήτων του παρόντος Κεφαλαίου, μέχρι την έκδοση των κανονιστικών πράξεων του άρθρου 153, εφαρμόζεται η υπό στοιχεία Β6/36080/1318/2017 απόφαση του Υπουργού Υποδομών και Μεταφορών (Β’ 3749).
Άρθρο 155
Όροι και προδιαγραφές λειτουργίας -
Τροποποίηση της παρ. 7
του άρθρου 19 του ν. 3534/2007
Η παρ. 7 του άρθρου 19 του ν. 3534/2007 (Α’ 40), με την οποία παρέχεται νομοθετική εξουσιοδότηση για τη ρύθμιση του τρόπου λειτουργίας των Σχολών Επαγγελματικής Κατάρτισης μεταφορέων (Σ.Ε.ΚΑ.Μ.), τροποποιείται ως προς το αντικείμενο της εξουσιοδότησης και διαμορφώνεται ως εξής:
«7. Με απόφαση του Υπουργού Υποδομών και Μεταφορών καθορίζονται οι όροι και οι προδιαγραφές λειτουργίας των Σ.Ε.ΚΑ.Μ., ιδίως τα προσόντα διδασκόντων και διδασκομένων στις σχολές αυτές, καθώς και οι κυρώσεις σε περίπτωση παραβίασης των όρων και προϋποθέσεων λειτουργίας. Με την ίδια απόφαση καθορίζονται ο τρόπος και ο χρόνος των εξετάσεων για την απόκτηση του πιστοποιητικού επαγγελματικής επάρκειας οδικού μεταφορέα εμπορευμάτων ή επιβατών, καθώς και κάθε άλλο θέμα σχετικό με τη διαδικασία των εξετάσεων.»
ΚΕΦΑΛΑΙΟ Ζ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΣΧΟΛΩΝ ΕΠΑΓΓΕΛΜΑΤΙΚΗΣ
ΚΑΤΑΡΤΙΣΗΣ ΟΔΗΓΩΝ ΟΧΗΜΑΤΩΝ
ΜΕΤΑΦΟΡΑΣ ΕΠΙΚΙΝΔΥΝΩΝ ΕΜΠΟΡΕΥΜΑΤΩΝ
Άρθρο 8
Απλούστευση πλαισίου ίδρυσης και λειτουργίας Σχολών Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων - Προσθήκη Κεφαλαίου ΚΔ’ στον ν. 4442/2016
Μετά από το άρθρο 155 του ν. 4442/2016 (Α’ 230) προστίθεται Κεφάλαιο ΚΔ’ ως εξής:
«ΚΕΦΑΛΑΙΟ ΚΔ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΣΧΟΛΩΝ ΕΠΑΓΓΕΛΜΑΤΙΚΗΣ
ΚΑΤΑΡΤΙΣΗΣ ΟΔΗΓΩΝ ΟΧΗΜΑΤΩΝ ΜΕΤΑΦΟΡΑΣ
ΕΠΙΚΙΝΔΥΝΩΝ ΕΜΠΟΡΕΥΜΑΤΩΝ
Άρθρο 156
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν οι Σχολές Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων (Σ.Ε.Κ.Ο.Ο.Μ.Ε.Ε.) με ενδεικτικούς κωδικούς NACE 85.32. ή 85.59.
Άρθρο 157
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Υπηρεσία Μεταφορών και Επικοινωνιών της περιφερειακής ενότητας όπου βρίσκεται ο χώρος λειτουργίας της Σχολής Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων (Σ.Ε.Κ.Ο.Ο.Μ.Ε.Ε.).
Άρθρο 158
Γνωστοποίηση λειτουργίας
1. Οι Σχολές Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων (Σ.Ε.Κ.Ο.Ο.Μ.Ε.Ε.) υπάγονται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης, ο φορέας της δραστηριότητας υποχρεούται να έχει συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της στον χώρο άσκησης της δραστηριότητας και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.), σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σε αυτήν στοιχεία και εκδίδει αποδεικτικό υποβολής. Μετά από την υποβολή της γνωστοποίησης ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9.
6. Η αρμόδια αρχή υποχρεούται να κοινοποιεί αμελλητί τη γνωστοποίηση ή τη μεταβολή της στις λοιπές ελεγκτικές αρχές που προσδιορίζονται με την απόφαση της παρ. 1 του άρθρου 162, προκειμένου αυτές να λάβουν γνώση για την έναρξη λειτουργίας, στο πλαίσιο άσκησης των ελεγκτικών τους αρμοδιοτήτων.
7. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε βεβαίωση νόμιμης λειτουργίας Σ.Ε.Κ.Ο.Ο.Μ.Ε.Ε. νοείται η γνωστοποίηση του παρόντος Κεφαλαίου.
Άρθρο 159
Παράβολο
Για την υποβολή της γνωστοποίησης των δραστηριοτήτων Σχολών Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων (Σ.Ε.Κ.Ο.Ο.Μ.Ε.Ε.) απαιτείται η προηγούμενη καταβολή του παραβόλου του άρθρου 11, όπως εξειδικεύεται με την απόφαση της παρ. 2 του άρθρου 162.
Άρθρο 160
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 157 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 161
Παραβάσεις - Κυρώσεις
1. Σε περίπτωση παραβάσεων ως προς την υποβολή γνωστοποίησης επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 157.
2. Από την έναρξη ισχύος του παρόντος Κεφαλαίου, όπου στην κείμενη νομοθεσία προβλέπεται ως κύρωση η ανάκληση της βεβαίωσης νόμιμης λειτουργίας της Σχολής Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων (Σ.Ε.Κ.Ο.Ο.Μ.Ε.Ε.), νοείται η προσωρινή ή οριστική διακοπή λειτουργίας της Σ.Ε.Κ.Ο.Ο.Μ.Ε.Ε..
3. Κατά των αποφάσεων επιβολής κυρώσεων χωρεί ειδική διοικητική προσφυγή, σύμφωνα με το άρθρο 227 του ν. 3852/2010 (Α’ 87).
Άρθρο 162
Εξουσιοδοτικές διατάξεις
1. Με κοινή απόφαση των Υπουργών Υποδομών και Μεταφορών, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, και κάθε άλλο σχετικό θέμα.
2. Με κοινή απόφαση των Υπουργών Υποδομών και Μεταφορών, Οικονομικών και Ανάπτυξης και Επενδύσεων, καθορίζονται το ύψος του παραβόλου του άρθρου 159,
ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Υποδομών και Μεταφορών και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 161, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 163
Μεταβατικές διατάξεις
1. Οι δραστηριότητες που υπάγονται εφεξής στο καθεστώς γνωστοποίησης και λειτουργούν με βεβαίωση νόμιμης λειτουργίας Σχολής Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων (Σ.Ε.Κ.Ο.Ο.Μ.Ε.Ε.), οφείλουν εντός χρονικού διαστήματος δώδεκα (12) μηνών από την έκδοση των κανονιστικών πράξεων του παρόντος Κεφαλαίου να συμμορφωθούν με τις διατάξεις του παρόντος Κεφαλαίου και να υποβάλουν γνωστοποίηση σύμφωνα με το άρθρο 158, χωρίς καταβολή παραβόλου. Μέχρι την παρέλευση της προθεσμίας του πρώτου εδαφίου οι δραστηριότητες εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική βεβαίωση νόμιμης λειτουργίας Σ.Ε.Κ.Ο.Ο.Μ.Ε.Ε.
2. Αν μέχρι την παρέλευση της προθεσμίας του πρώτου εδαφίου της παρ. 1 μεσολαβήσει μεταβολή στοιχείου, ο φορέας της δραστηριότητας ομοίως υποχρεούται σε γνωστοποίηση σύμφωνα με το άρθρο 158.
3. Μετά από την υποβολή της γνωστοποίησης κατά τις παρ. 1 και 2 η λειτουργία της Σ.Ε.Κ.Ο.Ο.Μ.Ε.Ε. διέπεται από τις διατάξεις του παρόντος Κεφαλαίου.
4. Ως προς την αδειοδότηση των δραστηριοτήτων του παρόντος Κεφαλαίου, μέχρι την έκδοση των κανονιστικών πράξεων του άρθρου 162, εφαρμόζεται η υπ’ αρ. 60740/1027/21.3.1995 απόφαση του Υπουργού Μεταφορών και Επικοινωνιών (Β’ 246).
Άρθρο 164
Όροι και προδιαγραφές λειτουργίας - Τροποποίηση της παρ. 1
του άρθρου 62 του ν. 4530/2018
Η παρ. 1 του άρθρου 62 του ν. 4530/2018 (Α’ 59), με την οποία παρέχεται νομοθετική εξουσιοδότηση για τη ρύθμιση του τρόπου λειτουργίας των Σχολών Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων (Σ.Ε.Κ.Ο.Ο.Μ.Ε.Ε.) τροποποιείται ως προς το αντικείμενο της εξουσιοδότησης και το άρθρο 62 διαμορφώνεται ως εξής:
«1. Με απόφαση του Υπουργού Υποδομών και Μεταφορών καθορίζονται οι προδιαγραφές, οι υποχρεώσεις και η διαδικασία ελέγχου των Σ.Ε.Κ.Ο.Ο.Μ.Ε.Ε., τα προσόντα του Διευθυντή Σπουδών και του διδακτικού προσωπικού, η διαδικασία και οι προϋποθέσεις έγκρισης των προγραμμάτων κατάρτισης, διενέργειας εξετάσεων και έκδοσης των Πιστοποιητικών Επαγγελματικής Κατάρτισης Οδηγών Οχημάτων Μεταφοράς Επικίνδυνων Εμπορευμάτων («ADR»), καθώς και κάθε άλλο σχετικό θέμα. Με κοινή απόφαση των Υπουργών Υποδομών και Μεταφορών και Οικονομικών καθορίζονται τα παράβολα για τις εξετάσεις και την εκτύπωση των ανωτέρω πιστοποιητικών («ADR») οδηγών και οι διοικητικές κυρώσεις για παραβιάσεις της απόφασης του προηγούμενου εδαφίου, εντός των ορίων της παρ. 2.»
ΚΕΦΑΛΑΙΟ Η’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΣΥΝΕΡΓΕΙΩΝ ΟΧΗΜΑΤΩΝ
Άρθρο 9
Απλούστευση πλαισίου ίδρυσης και λειτουργίας συνεργείων οχημάτων -
Προσθήκη Κεφαλαίου ΚΕ’ στον ν. 4442/2016
Μετά από το άρθρο 164 του ν. 4442/2016 (Α’ 230) προστίθεται Κεφάλαιο ΚΕ’ ως εξής:
«ΚΕΦΑΛΑΙΟ ΚΕ’
ΑΠΛΟΥΣΤΕΥΣΗ ΠΛΑΙΣΙΟΥ ΙΔΡΥΣΗΣ
ΚΑΙ ΛΕΙΤΟΥΡΓΙΑΣ ΣΥΝΕΡΓΕΙΩΝ ΟΧΗΜΑΤΩΝ
Άρθρο 165
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν τα συνεργεία επισκευής και συντήρησης αυτοκινήτων, μοτοσικλετών και μοτοποδηλάτων με ενδεικτικούς Κωδικούς Αριθμούς Δραστηριότητας (Κ.Α.Δ.) 45.20.1, 45.20.2 και 45.40.5.
Άρθρο 166
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Υπηρεσία Μεταφορών και Επικοινωνιών της οικείας περιφερειακής ενότητας.
Άρθρο 167
Γνωστοποίηση λειτουργίας
1. Τα συνεργεία επισκευής και συντήρησης αυτοκινήτων, μοτοσικλετών και μοτοποδηλάτων υπάγονται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης, ο φορέας της δραστηριότητας υποχρεούται να έχει συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε., κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σ’ αυτήν στοιχεία και εκδίδει αποδεικτικό υποβολής. Μετά από την υποβολή της γνωστοποίησης, ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9.
6. Ειδικά για τα συνεργεία που παρέχουν υπηρεσίες σχετιζόμενες με ταχογράφους πάσης φύσεως, πριν από την υποβολή της γνωστοποίησης, απαιτείται, πέραν των λοιπών δικαιολογητικών, και έγκριση σύμφωνα με τον Κανονισμό (ΕΕ) 165/2014 του Ευρωπαϊκού Κοινοβουλίου και του Συμβουλίου της 4ης Φεβρουαρίου 2020 (L 60), η οποία εκδίδεται από την Υπηρεσία Μεταφορών και Επικοινωνιών της οικείας περιφερειακής ενότητας.
7. Η αρμόδια αρχή υποχρεούται να κοινοποιεί αμελλητί τη γνωστοποίηση και τη μεταβολή της στις λοιπές ελεγκτικές αρχές, που προσδιορίζονται με την απόφαση της παρ. 1 του άρθρου 171, προκειμένου αυτές να λάβουν γνώση για την έναρξη λειτουργίας και να ασκούν τις ελεγκτικές τους αρμοδιότητες.
8. Μετά από την έκδοση όλων των προβλεπόμενων στο παρόν κεφάλαιο κανονιστικών πράξεων, όπου γίνεται αναφορά σε άδεια λειτουργίας ή βεβαίωση νόμιμης λειτουργίας συνεργείου επισκευής και συντήρησης αυτοκινήτων, μοτοσικλετών και μοτοποδηλάτων νοείται η γνωστοποίηση λειτουργίας του παρόντος Κεφαλαίου.
Άρθρο 168
Παράβολο
Για την υποβολή της γνωστοποίησης λειτουργίας συνεργείου επισκευής και συντήρησης αυτοκινήτων, μοτοσικλετών και μοτοποδηλάτων απαιτείται η προηγούμενη καταβολή του παραβόλου του άρθρου 11, όπως εξειδικεύεται με την απόφαση της παρ. 2 του άρθρου 171.
Άρθρο 169
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 166 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 170
Παραβάσεις - Κυρώσεις
1. Σε περίπτωση παραβάσεων ως προς την υποβολή γνωστοποίησης επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 166.
2. Από την έναρξη ισχύος του παρόντος Κεφαλαίου όπου στην κείμενη νομοθεσία προβλέπεται ως κύρωση η ανάκληση της άδειας λειτουργίας ή της βεβαίωσης νόμιμης λειτουργίας συνεργείου επισκευής και συντήρησης αυτοκινήτων, μοτοσικλετών και μοτοποδηλάτων, νοείται η προσωρινή ή οριστική διακοπή λειτουργίας του συνεργείου.
3. Κατά των αποφάσεων επιβολής κυρώσεων χωρεί ειδική διοικητική προσφυγή σύμφωνα με το άρθρο 227 του ν. 3852/2010 (Α’ 87).
Άρθρο 171
Εξουσιοδοτικές διατάξεις
1. Με κοινή απόφαση των Υπουργών Υποδομών και Μεταφορών, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
2. Με κοινή απόφαση των Υπουργών Υποδομών και Μεταφορών, Οικονομικών και Ανάπτυξης και Επενδύσεων, καθορίζονται το ύψος του παραβόλου του άρθρου 168,
ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Υποδομών και Μεταφορών και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 170, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 172
Μεταβατικές διατάξεις
1. Οι δραστηριότητες που υπάγονται στο καθεστώς γνωστοποίησης και για τις οποίες έχει εκδοθεί άδεια λειτουργίας ή βεβαίωση νόμιμης λειτουργίας συνεργείου οχημάτων, εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική άδεια ή βεβαίωση αντίστοιχα. Αν μεσολαβήσει μεταβολή στοιχείου, ο φορέας της δραστηριότητας υποχρεούται σε γνωστοποίηση σύμφωνα με το άρθρο 167. Μετά από την υποβολή της γνωστοποίησης, η λειτουργία συνεργείου οχημάτων του άρθρου 165
διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 171 εξακολουθούν να ισχύουν το π.δ. 78/1988 (Α’ 34) και η υπό στοιχεία οικ.81590/1446/Φ.4.2./2015 κοινή απόφαση των Υπουργών Εσωτερικών και Διοικητικής Ανασυγκρότησης, Οικονομικών και Υποδομών, Μεταφορών και Δικτύων (Β’ 3002), ως προς την αδειοδότηση των δραστηριοτήτων του άρθρου 165, και, για την αναγγελία λειτουργίας, απαιτείται πλέον των λοιπών δικαιολογητικών, η υποβολή στην αρμόδια αρχή βεβαίωσης καταχώρισης των πεδίων του Ψηφιακού Μητρώου, σύμφωνα με την περ. α της παρ. 4 του άρθρου 3 της υπό στοιχεία οικ.59388/940/1.1.2020 απόφασης του Υφυπουργού Υποδομών και Μεταφορών (Β’ 5407).»
ΚΕΦΑΛΑΙΟ Θ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ ΧΩΡΩΝ ΣΤΑΘΜΕΥΣΗΣ ΑΥΤΟΚΙΝΗΤΩΝ, ΜΟΤΟΣΙΚΛΕΤΩΝ ΚΑΙ ΜΟΤΟΠΟΔΗΛΑΤΩΝ
Άρθρο 10
Απλούστευση πλαισίου λειτουργίας χώρων
στάθμευσης αυτοκινήτων, μοτοσικλετών
και μοτοποδηλάτων - Προσθήκη Κεφαλαίου ΚΣΤ’ στον ν. 4442/2016
Μετά από το άρθρο 172 του ν. 4442/2016 (Α’ 230) προστίθεται Κεφάλαιο ΚΣΤ’ ως εξής:
«ΚΕΦΑΛΑΙΟ ΚΣΤ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ
ΧΩΡΩΝ ΣΤΑΘΜΕΥΣΗΣ ΑΥΤΟΚΙΝΗΤΩΝ,
ΜΟΤΟΣΙΚΛΕΤΩΝ ΚΑΙ ΜΟΤΟΠΟΔΗΛΑΤΩΝ
Άρθρο 173
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν οι υπαίθριοι και οι στεγασμένοι χώροι στάθμευσης αυτοκινήτων με ενδεικτικούς Κωδικούς Αριθμούς Δραστηριότητας (Κ.Α.Δ.) 52.21.24.02 και 52.21.24.03, καθώς και οι υπαίθριοι και στεγασμένοι χώροι στάθμευσης μοτοσικλετών και μοτοποδηλάτων με ενδεικτικό Κ.Α.Δ. 52.21.24.05.
Άρθρο 174
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Υπηρεσία Μεταφορών και Επικοινωνιών της οικείας περιφερειακής ενότητας.
Άρθρο 175
Γνωστοποίηση λειτουργίας
1. Οι χώροι στάθμευσης αυτοκινήτων, μοτοσικλετών και μοτοποδηλάτων υπάγονται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης, ο φορέας της δραστηριότητας υποχρεούται να έχει συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σε αυτήν στοιχεία, και εκδίδει αποδεικτικό υποβολής. Μετά από την υποβολή της γνωστοποίησης ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9.
6. Η αδειοδοτούσα αρχή υποχρεούται να κοινοποιεί αμελλητί τη γνωστοποίηση και τη μεταβολή της στις λοιπές ελεγκτικές αρχές, που προσδιορίζονται με την απόφαση της παρ. 1 του άρθρου 179, προκειμένου αυτές να λάβουν γνώση για την έναρξη λειτουργίας και να ασκούν τις ελεγκτικές τους αρμοδιότητες.
7. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε άδεια λειτουργίας ή βεβαίωση νόμιμης έναρξης λειτουργίας χώρου στάθμευσης αυτοκινήτων νοείται η γνωστοποίηση λειτουργίας του παρόντος Κεφαλαίου.
Άρθρο 176
Παράβολο
Για την υποβολή της γνωστοποίησης λειτουργίας χώρου στάθμευσης αυτοκινήτων, μοτοσικλετών και μοτοποδηλάτων απαιτείται η προηγούμενη καταβολή του παραβόλου του άρθρου 11, όπως εξειδικεύεται με την απόφαση της παρ. 2 του άρθρου 179.
Άρθρο 177
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 174 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 178
Παραβάσεις - Κυρώσεις
1. Σε περίπτωση παραβάσεων ως προς την υποβολή γνωστοποίησης, επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 174.
2. Όπου στην κείμενη νομοθεσία προβλέπεται ως κύρωση η αφαίρεση ή η ανάκληση της άδειας λειτουργίας ή της βεβαίωσης νόμιμης έναρξης λειτουργίας χώρου στάθμευσης αυτοκινήτου, από την έναρξη ισχύος του παρόντος Κεφαλαίου νοείται η προσωρινή ή οριστική διακοπή λειτουργίας του χώρου στάθμευσης αυτοκινήτων.
3. Κατά των αποφάσεων επιβολής κυρώσεων χωρεί ειδική διοικητική προσφυγή σύμφωνα με το άρθρο 227 του ν. 3852/2010 (Α’ 87).
Άρθρο 179
Εξουσιοδοτικές διατάξεις
1. Με κοινή απόφαση των Υπουργών Υποδομών και Μεταφορών, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
2. Με κοινή απόφαση των Υπουργών Υποδομών και Μεταφορών, Οικονομικών και Ανάπτυξης και Επενδύσεων, καθορίζονται το ύψος του παραβόλου του άρθρου 176, ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Υποδομών και Μεταφορών και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 178, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 180
Μεταβατικές διατάξεις
1. Οι δραστηριότητες που υπάγονται εφεξής στο καθεστώς γνωστοποίησης και λειτουργούν με άδεια ίδρυσης και λειτουργίας ή βεβαίωση νόμιμης έναρξης λειτουργίας χώρου στάθμευσης αυτοκινήτων, στεγασμένου ή υπαίθριου, εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική άδεια ή βεβαίωση νόμιμης έναρξης λειτουργίας τους. Αν μεσολαβήσει μεταβολή στοιχείου, ο φορέας της δραστηριότητας υποχρεούται σε γνωστοποίηση σύμφωνα με το άρθρο 175. Μετά από την υποβολή της γνωστοποίησης η λειτουργία του χώρου στάθμευσης αυτοκινήτων του άρθρου 173 διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 179 εξακολουθούν να ισχύουν το π.δ. 455/
1976 (Α’ 169) και η υπό στοιχεία οικ.81590/1446/Φ.4.2./ 28.12.2015 κοινή απόφαση των Υπουργών Εσωτερικών και Διοικητικής Ανασυγκρότησης, Οικονομικών και Υποδομών, Μεταφορών και Δικτύων (Β’ 3002), ως προς την αδειοδότηση των δραστηριοτήτων του άρθρου 173 και για την αναγγελία λειτουργίας, απαιτείται πλέον των λοιπών δικαιολογητικών, η υποβολή στην αρμόδια αρχή βεβαίωσης καταχώρισης των πεδίων του Ψηφιακού Μητρώου, σύμφωνα με την περ. α’ της παρ. 4 του άρθρου 3
της υπ’ αρ. oικ.59388/940/1.10.2020 απόφασης του Υφυπουργού Υποδομών και Μεταφορών (Β’ 5407).»
ΚΕΦΑΛΑΙΟ Ι’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ
ΠΛΥΝΤΗΡΙΩΝ - ΛΙΠΑΝΤΗΡΙΩΝ ΟΧΗΜΑΤΩΝ
Άρθρο 11
Απλούστευση πλαισίου λειτουργίας πλυντηρίων - λιπαντηρίων οχημάτων - Προσθήκη Κεφαλαίου ΚΖ’ στον ν. 4442/2016
Μετά από το άρθρο 180 του ν. 4442/2016 (Α’ 230) προστίθεται Κεφάλαιο ΚΖ’ ως εξής:
«ΚΕΦΑΛΑΙΟ ΚΖ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ
ΠΛΥΝΤΗΡΙΩΝ - ΛΙΠΑΝΤΗΡΙΩΝ ΟΧΗΜΑΤΩΝ
Άρθρο 181
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν τα, υπαίθρια ή στεγασμένα, πλυντήρια - λιπαντήρια οχημάτων με ενδεικτικό Κωδικό Αριθμό Δραστηριότητας (Κ.Α.Δ.) 45.20.3.
Άρθρο 182
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Υπηρεσία Μεταφορών και Επικοινωνιών της οικείας περιφερειακής ενότητας.
Άρθρο 183
Γνωστοποίηση λειτουργίας
1. Η δραστηριότητα πλυντηρίου - λιπαντηρίου οχημάτων υπάγεται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης, ο φορέας της δραστηριότητας υποχρεούται να συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σ’ αυτήν στοιχεία, και εκδίδει αποδεικτικό υποβολής. Μετά από την υποβολή της γνωστοποίησης ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9.
6. Η αρμόδια αρχή υποχρεούται να κοινοποιεί αμελλητί τη γνωστοποίηση και τη μεταβολή της στις λοιπές ελεγκτικές αρχές, που προσδιορίζονται με την απόφαση της παρ. 1 του άρθρου 187, προκειμένου αυτές να λάβουν γνώση για την έναρξη λειτουργίας, στο πλαίσιο άσκησης των ελεγκτικών τους αρμοδιοτήτων.
7. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε άδεια ίδρυσης και λειτουργίας ή βεβαίωση νόμιμης έναρξης λειτουργίας στεγασμένου πλυντηρίου - λιπαντηρίου αυτοκινήτων, νοείται η γνωστοποίηση του παρόντος Κεφαλαίου.
Άρθρο 184
Παράβολο
Για την υποβολή της γνωστοποίησης λειτουργίας πλυντηρίου - λιπαντηρίου οχημάτων απαιτείται η προηγούμενη καταβολή του παραβόλου του άρθρου 11, όπως εξειδικεύεται με την απόφαση της παρ. 2 του άρθρου 187.
Άρθρο 185
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 182 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 186
Παραβάσεις -Κυρώσεις
1. Σε περίπτωση παραβάσεων ως προς την υποβολή γνωστοποίησης, επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 182.
2. Από την έναρξη ισχύος του παρόντος Κεφαλαίου, όπου στην κείμενη νομοθεσία προβλέπεται ως κύρωση η αφαίρεση ή η ανάκληση της άδειας ίδρυσης και λειτουργίας ή της βεβαίωσης νόμιμης έναρξης λειτουργίας στεγασμένου πλυντηρίου - λιπαντηρίου οχημάτων, νοείται η προσωρινή ή οριστική διακοπή λειτουργίας του πλυντηρίου - λιπαντηρίου οχημάτων.
3. Κατά των αποφάσεων επιβολής κυρώσεων χωρεί ειδική διοικητική προσφυγή σύμφωνα με το άρθρο 227 του ν. 3852/2010 (Α’ 87).
Άρθρο 187
Εξουσιοδοτικές διατάξεις
1. Με κοινή απόφαση των Υπουργών Υποδομών και Μεταφορών, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
2. Με κοινή απόφαση των Υπουργών Υποδομών και Μεταφορών, Οικονομικών και Ανάπτυξης και Επενδύσεων, καθορίζονται το ύψος του παραβόλου του άρθρου 184,
ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Υποδομών και Μεταφορών και Ανάπτυξης και Επενδύσεων, καθορίζονται το εύρος του πλαισίου των επιβαλλόμενων κυρώσεων του άρθρου 186, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 188
Μεταβατικές διατάξεις
1. Οι δραστηριότητες που υπάγονται εφεξής στο καθεστώς γνωστοποίησης και λειτουργούν με άδεια λειτουργίας ή βεβαίωση νόμιμης έναρξης λειτουργίας πλυντηρίου - λιπαντηρίου αυτοκινήτων, εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική άδεια ή η βεβαίωση νόμιμης έναρξης λειτουργίας τους. Αν μεσολαβήσει μεταβολή στοιχείου, ο φορέας της δραστηριότητας υποχρεούται σε γνωστοποίηση σύμφωνα με το άρθρο 183. Μετά από την υποβολή της γνωστοποίησης η λειτουργία του πλυντηρίου - λιπαντηρίου οχημάτων του άρθρου 181 διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 187 εξακολουθούν να ισχύουν το π.δ. 455/
1976 (Α’ 169) και η υπό στοιχεία οικ.81590/1446/
Φ.4.2./28.12.2015 κοινή απόφαση των Υπουργών Εσωτερικών και Διοικητικής Ανασυγκρότησης, Οικονομικών και Υποδομών, Μεταφορών και Δικτύων (Β’ 3002), ως προς την αδειοδότηση των δραστηριοτήτων του άρθρου 181, και, για την αναγγελία λειτουργίας, απαιτείται πλέον των λοιπών δικαιολογητικών, η υποβολή στην αρμόδια αρχή βεβαίωσης καταχώρισης των πεδίων του Ψηφιακού Μητρώου, σύμφωνα με την περ. α’ της παρ. 4 του άρθρου 3 της υπ’ αρ. oικ.59388/940/1.10.2020 απόφασης του Υφυπουργού Υποδομών και Μεταφορών (Β’ 5407).».
ΚΕΦΑΛΑΙΟ ΙΑ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ
ΣΤΑΘΜΟΥ ΥΠΕΡΑΣΤΙΚΩΝ ΛΕΩΦΟΡΕΙΩΝ
Άρθρο 12
Απλούστευση πλαισίου λειτουργίας σταθμού υπεραστικών λεωφορείων -
Προσθήκη Κεφαλαίου ΚH’ στον ν. 4442/2016
Μετά από το άρθρο 188 του ν. 4442/2016 (Α’ 230) προστίθεται Κεφάλαιο ΚH’ ως εξής:
«ΚΕΦΑΛΑΙΟ ΚH’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ
ΣΤΑΘΜΟΥ ΥΠΕΡΑΣΤΙΚΩΝ ΛΕΩΦΟΡΕΙΩΝ
Άρθρο 189
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν οι σταθμοί υπεραστικών λεωφορείων με ενδεικτικό Κωδικό Αριθμό Δραστηριότητας (Κ.Α.Δ.) 52.21.21.
Άρθρο 190
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Υπηρεσία Μεταφορών και Επικοινωνιών της οικείας περιφερειακής ενότητας.
Άρθρο 191
Γνωστοποίηση λειτουργίας
1. Οι σταθμοί υπεραστικών λεωφορείων υπάγονται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης, ο φορέας της δραστηριότητας υποχρεούται να έχει συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε. κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.), σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει σε κάθε περίπτωση τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σ’ αυτήν στοιχεία, και εκδίδει αποδεικτικό υποβολής. Μετά από την υποβολή της γνωστοποίησης ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9.
6. Η αρμόδια αρχή υποχρεούται να κοινοποιεί αμελλητί τη γνωστοποίηση και τη μεταβολή της στις λοιπές ελεγκτικές αρχές, που προσδιορίζονται με την απόφαση της παρ. 1 του άρθρου 195, προκειμένου αυτές να λάβουν γνώση για την έναρξη λειτουργίας, στο πλαίσιο άσκησης των ελεγκτικών τους αρμοδιοτήτων.
7. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων, όπου γίνεται αναφορά σε άδεια ίδρυσης και λειτουργίας ή βεβαίωση νόμιμης έναρξης λειτουργίας στεγασμένου πλυντηρίου - λιπαντηρίου αυτοκινήτων, νοείται η γνωστοποίηση του παρόντος Κεφαλαίου.
Άρθρο 192
Παράβολο
Για την υποβολή της γνωστοποίησης λειτουργίας σταθμού υπεραστικών λεωφορείων απαιτείται η προηγούμενη καταβολή του παραβόλου του άρθρου 11, όπως εξειδικεύεται με την απόφαση της παρ. 2 του άρθρου 195.
Άρθρο 193
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 190 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 194
Παραβάσεις - Κυρώσεις
1. Σε περίπτωση παραβάσεων ως προς την υποβολή γνωστοποίησης επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 190.
2. Από την έναρξη ισχύος του παρόντος Κεφαλαίου, όπου στην κείμενη νομοθεσία προβλέπεται ως κύρωση η αφαίρεση ή ανάκληση της άδειας λειτουργίας ή της βεβαίωσης νόμιμης έναρξης λειτουργίας σταθμού υπεραστικών λεωφορείων, νοείται η προσωρινή ή οριστική διακοπή λειτουργίας του σταθμού υπεραστικών λεωφορείων.
3. Κατά των αποφάσεων επιβολής κυρώσεων χωρεί ειδική διοικητική προσφυγή, σύμφωνα με το άρθρο 227 του ν. 3852/2010 (Α’ 87).
Άρθρο 195
Εξουσιοδοτικές διατάξεις
1. Με κοινή απόφαση των Υπουργών Υποδομών και Μεταφορών, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
2. Με κοινή απόφαση των Υπουργών Υποδομών και Μεταφορών, Οικονομικών και Ανάπτυξης και Επενδύσεων, καθορίζονται το ύψος του παραβόλου του άρθρου 192, ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Υποδομών και Μεταφορών και Ανάπτυξης και Επενδύσεων καθορίζονται το εύρος του πλαισίου των επιβαλλόμενων κυρώσεων του άρθρου 194, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 196
Μεταβατικές διατάξεις
1. Οι δραστηριότητες που υπάγονται εφεξής στο καθεστώς γνωστοποίησης και λειτουργούν με άδεια λειτουργίας ή βεβαίωση νόμιμης έναρξης λειτουργίας σταθμού υπεραστικών λεωφορείων, εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική άδεια ή βεβαίωση νόμιμης έναρξης λειτουργίας. Αν μεσολαβήσει μεταβολή στοιχείου, ο φορέας της δραστηριότητας υποχρεούται σε γνωστοποίηση σύμφωνα με το άρθρο 191. Μετά από την υποβολή της γνωστοποίησης η λειτουργία σταθμού υπεραστικών λεωφορείων του άρθρου 189 διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 195 εξακολουθούν να ισχύουν το π.δ. 79/
2004 (Α’ 62) και η υπό στοιχεία οικ.81590/1446/
Φ.4.2./28.12.2015 κοινή απόφαση των Υπουργών Εσωτερικών και Διοικητικής Ανασυγκρότησης, Οικονομικών και Υποδομών, Μεταφορών και Δικτύων (Β’ 3002), ως προς την αδειοδότηση των δραστηριοτήτων του άρθρου 189, και, για την αναγγελία λειτουργίας, απαιτείται πλέον των λοιπών δικαιολογητικών, η υποβολή στην αρμόδια αρχή βεβαίωσης καταχώρισης των πεδίων του Ψηφιακού Μητρώου, σύμφωνα με την περ. α’ της παρ. 4 του άρθρου 3 της υπ’ αρ. oικ.59388/940/1.10.2020 απόφασης του Υφυπουργού Υποδομών και Μεταφορών (Β’ 5407).».
ΚΕΦΑΛΑΙΟ ΙΒ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ
ΧΩΡΩΝ ΣΤΑΘΜΕΥΣΗΣ ΒΑΡΕΩΝ ΟΧΗΜΑΤΩΝ
Άρθρο 13
Απλούστευση πλαισίου λειτουργίας χώρων
στάθμευσης βαρέων οχημάτων - Προσθήκη
Κεφαλαίου ΚΘ’ στον ν. 4442/2016
Μετά από το άρθρο 196 του ν. 4442/2016 (Α’ 230) προστίθεται Κεφάλαιο ΚΘ’ ως εξής:
«ΚΕΦΑΛΑΙΟ ΚΘ’
ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ
ΧΩΡΩΝ ΣΤΑΘΜΕΥΣΗΣ ΒΑΡΕΩΝ ΟΧΗΜΑΤΩΝ
Άρθρο 197
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν οι χώροι στάθμευσης βαρέων οχημάτων με ενδεικτικό Κωδικό Αριθμό Δραστηριότητας (Κ.Α.Δ.) 52.21.24.04, οι οποίοι διαθέτουν την κατάλληλη υποδομή, καθώς και τις αναγκαίες βοηθητικές και συμπληρωματικές εγκαταστάσεις για τη στάθμευση αυτών.
Άρθρο 198
Ορισμός
Ως βαρέα οχήματα νοούνται τα οχήματα των κατηγοριών Μ2, Μ3, Ν, Ν1, Ν2, Ν3, Ο, Ο1, Ο2, Ο3 και Ο4 σύμφωνα με το Παράρτημα ΙΙ της υπ’ αρ. 29949/1841/28.9.2009 κοινής απόφασης των Υπουργών Οικονομίας και Οικονομικών, Ανάπτυξης και Μεταφορών και Επικοινωνιών (Β’ 2112). Σε αυτά περιλαμβάνονται οι διάφοροι τύποι λεωφορείων, φορτηγών, ρυμουλκούμενων, ημιρυμουλκούμενων, βυτιοφόρων, αρθρωτών οχημάτων και τύπου συρμού, μηχανοκίνητων και ρυμουλκούμενων τροχόσπιτων.
Στο παρόν Κεφάλαιο δεν εμπίπτουν οι σταθμοί υπεραστικών λεωφορείων του Κεφαλαίου ΚΗ’ και οι σταθμοί φορτηγών αυτοκινήτων για φορτοεκφόρτωση εμπορευμάτων του άρθρου 9 του π.δ. 79/2004 (Α’ 62).
Άρθρο 199
Αρμόδια αρχή
Αρμόδια αρχή για την εφαρμογή του παρόντος Κεφαλαίου είναι η Υπηρεσία Μεταφορών και Επικοινωνιών της οικείας περιφερειακής ενότητας.
Άρθρο 200
Γνωστοποίηση λειτουργίας χώρου
στάθμευσης βαρέων οχημάτων
1. Οι χώροι στάθμευσης βαρέων οχημάτων υπάγονται στο καθεστώς γνωστοποίησης του άρθρου 5.
2. Πριν από την υποβολή της γνωστοποίησης, ο φορέας της δραστηριότητας υποχρεούται να έχει συγκεντρώσει τα απαιτούμενα δικαιολογητικά, τα οποία δεν συνυποβάλλει με τη γνωστοποίηση, αλλά τα τηρεί μαζί με το αποδεικτικό υποβολής της γνωστοποίησης στον χώρο άσκησης της δραστηριότητάς του και τα καθιστά διαθέσιμα για κάθε έλεγχο.
3. Η γνωστοποίηση υποβάλλεται αποκλειστικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14. Μέχρι την ενεργοποίηση του Ο.Π.Σ.-Α.Δ.Ε., κατά το μέρος που αφορά στη γνωστοποίηση των δραστηριοτήτων της παρ. 1, η γνωστοποίηση κατατίθεται σε έντυπη ή ηλεκτρονική μορφή είτε απευθείας στην αρμόδια αρχή, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.) σύμφωνα με το άρθρο 7 του ν. 3844/2010 (Α’ 63).
4. Η αρμόδια αρχή παραλαμβάνει σε κάθε περίπτωση τη γνωστοποίηση, η οποία υποβάλλεται από τον φορέα της δραστηριότητας με ευθύνη του για τα περιλαμβανόμενα σ’ αυτήν στοιχεία, και εκδίδει αποδεικτικό υποβολής. Μετά από την υποβολή της γνωστοποίησης ο φορέας μπορεί να ξεκινήσει τη λειτουργία της δραστηριότητάς του.
5. Αν πρόκειται να μεταβληθούν για οποιονδήποτε λόγο τα στοιχεία της γνωστοποίησης, ο φορέας της δραστηριότητας υποχρεούται σε προηγούμενη γνωστοποίηση της επιδιωκόμενης μεταβολής. Σε περίπτωση αλλαγής του φορέα της δραστηριότητας εφαρμόζεται το άρθρο 9.
6. Η αρμόδια αρχή υποχρεούται να κοινοποιεί αμελλητί τη γνωστοποίηση και τη μεταβολή της στις λοιπές ελεγκτικές αρχές, που προσδιορίζονται με την απόφαση της παρ. 1 του άρθρου 204, προκειμένου αυτές να λάβουν γνώση για την έναρξη λειτουργίας και να ασκούν τις ελεγκτικές τους αρμοδιότητες.
7. Μετά από την έκδοση όλων των προβλεπόμενων στο παρόν Κεφάλαιο κανονιστικών πράξεων όπου γίνεται αναφορά σε βεβαίωση νόμιμης λειτουργίας χώρου στάθμευσης βαρέων οχημάτων νοείται η γνωστοποίηση λειτουργίας του παρόντος Κεφαλαίου.
Άρθρο 201
Παράβολο
Για την υποβολή της γνωστοποίησης λειτουργίας χώρου στάθμευσης βαρέων οχημάτων απαιτείται η προηγούμενη καταβολή του παραβόλου του άρθρου 11,
όπως εξειδικεύεται με την απόφαση της παρ. 2 του άρθρου 204.
Άρθρο 202
Έλεγχοι
Κατά τη λειτουργία της δραστηριότητας, η αρμόδια αρχή του άρθρου 199 και οι λοιπές ελεγκτικές αρχές δύνανται να διενεργούν ελέγχους, με σκοπό την παρακολούθηση της συμμόρφωσης των φορέων των δραστηριοτήτων με τις απαιτήσεις του παρόντος Κεφαλαίου. Κατά τη διενέργεια των ελέγχων εφαρμόζονται τα άρθρα 127 έως και 157 του ν. 4512/2018 (Α’ 5).
Άρθρο 203
Παραβάσεις - Κυρώσεις
1. Σε περίπτωση παραβάσεων ως προς την υποβολή της γνωστοποίησης, επιβάλλονται οι κυρώσεις της παρ. 1 του άρθρου 15 σε βάρος του φορέα της δραστηριότητας. Αρμόδιο όργανο για την επιβολή των ανωτέρω κυρώσεων ορίζεται η αρμόδια αρχή του άρθρου 199.
2. Από την έναρξη ισχύος του παρόντος Κεφαλαίου, όπου στην κείμενη νομοθεσία προβλέπεται ως κύρωση η αφαίρεση της άδειας λειτουργίας ή της βεβαίωσης νόμιμης λειτουργίας χώρου στάθμευσης βαρέων οχημάτων, νοείται η προσωρινή ή οριστική διακοπή λειτουργίας του χώρου στάθμευσης βαρέων οχημάτων.
3. Κατά των αποφάσεων επιβολής κυρώσεων χωρεί ειδική διοικητική προσφυγή, σύμφωνα με το άρθρο 227 του ν. 3852/2010 (Α’ 87).
Άρθρο 204
Εξουσιοδοτικές διατάξεις
1. Με κοινή απόφαση των Υπουργών Υποδομών και Μεταφορών, Ανάπτυξης και Επενδύσεων, Περιβάλλοντος και Ενέργειας και Ψηφιακής Διακυβέρνησης, καθορίζονται το περιεχόμενο και η διαδικασία της γνωστοποίησης, τα δικαιολογητικά που τηρούνται στον χώρο άσκησης της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιούνται η γνωστοποίηση και οι μεταβολές της, προκειμένου να ασκήσουν τις ελεγκτικές τους αρμοδιότητες, καθώς και κάθε άλλο σχετικό θέμα.
2. Με κοινή απόφαση των Υπουργών Υποδομών και Μεταφορών, Οικονομικών και Ανάπτυξης και Επενδύσεων, καθορίζονται το ύψος του παραβόλου του άρθρου 201, ο χρόνος και ο τρόπος καταβολής του, ο τρόπος μεταφοράς των πιστώσεων στα αρμόδια όργανα, καθώς και κάθε άλλο σχετικό θέμα.
3. Με κοινή απόφαση των Υπουργών Υποδομών και Μεταφορών και Ανάπτυξης και Επενδύσεων, καθορίζονται το εύρος του πλαισίου των επιβαλλόμενων κυρώσεων του άρθρου 203, η κλιμάκωση και τα κριτήρια επιμέτρησής τους εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό θέμα.
Άρθρο 205
Μεταβατικές διατάξεις
1. Οι χώροι στάθμευσης βαρέων οχημάτων που υπάγονται εφεξής στο καθεστώς γνωστοποίησης και λειτουργούν με βεβαίωση νόμιμης λειτουργίας χώρου στάθμευσης βαρέων οχημάτων, εξακολουθούν να διέπονται ως προς τη λειτουργία τους από τις διατάξεις βάσει των οποίων εκδόθηκε η σχετική βεβαίωση. Αν μεσολαβήσει μεταβολή στοιχείου, ο φορέας της δραστηριότητας υποχρεούται σε γνωστοποίηση σύμφωνα με το άρθρο 200. Μετά από την υποβολή της γνωστοποίησης η λειτουργία του χώρου στάθμευσης βαρέων οχημάτων του άρθρου 197
διέπεται από τις διατάξεις του παρόντος Κεφαλαίου.
2. Μέχρι την έκδοση των κανονιστικών πράξεων του άρθρου 204, εξακολουθεί να ισχύει η υπ’ αρ. οικ.44662/454/31.5.2019 απόφαση του Υπουργού Υποδομών και Μεταφορών (Β’ 2192) ως προς την αδειοδότηση των δραστηριοτήτων του άρθρου 197, και, για την αναγγελία λειτουργίας, απαιτείται πλέον των λοιπών δικαιολογητικών, η υποβολή στην αρμόδια αρχή βεβαίωσης καταχώρισης των πεδίων του Ψηφιακού Μητρώου, σύμφωνα με την περ. α της παρ. 4 του άρθρου 3 της υπ’ αρ. oικ.59388/940/1.10.2020 απόφασης του Υφυπουργού Υποδομών και Μεταφορών (Β’ 5407).»
ΚΕΦΑΛΑΙΟ ΙΓ’
ΕΙΔΙΚΟΤΕΡΑ ΖΗΤΗΜΑΤΑ ΑΔΕΙΟΔΟΤΗΣΗΣ
Άρθρο 14
Παράταση προθεσμίας - Τροποποίηση της παρ. 2 του άρθρου 16 του ν. 4442/2016
Η προθεσμία της παρ. 2 του άρθρου 16 του ν. 4442/2016 (Α’ 230), παρατείνεται από τη λήξη της (31.12.2020), μέχρι την 31η.12.2022, η παρ. 2 βελτιώνεται νομοτεχνικά και διαμορφώνεται ως εξής:
«2. Τα προεδρικά διατάγματα και οι υπουργικές αποφάσεις που προβλέπονται στα άρθρα 5 και 7 περί υπαγωγής των οικονομικών δραστηριοτήτων που εμπίπτουν σε καθεστώς γνωστοποίησης ή έγκρισης του παρόντος, εκδίδονται έως τις 31.12.2022. Μετά την άπρακτη παρέλευση της άνω ημερομηνίας, κάθε οικονομική δραστηριότητα, εξαιρουμένων όσων ασκούνται ελεύθερα, θεωρείται ότι εμπίπτει στο καθεστώς γνωστοποίησης. Σε αυτήν την περίπτωση ο φορέας της οικονομικής δραστηριότητας γνωστοποιεί στις αρμόδιες αρχές της παρ. 1 του άρθρου 13 ότι προτίθεται να κάνει έναρξη της οικονομικής του δραστηριότητας, υποβάλλοντας συγχρόνως υπεύθυνη δήλωση ότι πληροί τις προϋποθέσεις νόμιμης λειτουργίας σύμφωνα με τις κείμενες διατάξεις και ότι κατέχει τα απαραίτητα πιστοποιητικά ασφαλούς λειτουργίας. Η αρμόδια αρχή μπορεί να ασκήσει έλεγχο της σύννομης λειτουργίας της δραστηριότητας σύμφωνα με το άρθρο 12.»
Άρθρο 15
Ορισμός αρμόδιας υπηρεσίας
εποπτείας για τα καταστήματα
υγειονομικού ενδιαφέροντος
και τις ψυχαγωγικές δραστηριότητες
Ως αρμόδια υπηρεσία για την παρακολούθηση της ορθής εφαρμογής του Κεφαλαίου Ζ’ «ΑΠΛΟΥΣΤΕΥΣΗ ΠΛΑΙΣΙΟΥ ΛΕΙΤΟΥΡΓΙΑΣ ΚΑΤΑΣΤΗΜΑΤΩΝ ΥΓΕΙΟΝΟΜΙΚΟΥ ΕΝΔΙΑΦΕΡΟΝΤΟΣ, ΘΕΑΤΡΩΝ ΚΑΙ ΚΙΝΗΜΑΤΟΓΡΑΦΩΝ» και του Κεφαλαίου ΙΘ’ «ΠΛΑΙΣΙΟ ΑΣΚΗΣΗΣ ΨΥΧΑΓΩΓΙΚΩΝ ΔΡΑΣΤΗΡΙΟΤΗΤΩΝ ΛΟΥΝΑ ΠΑΡΚ, ΤΣΙΡΚΩΝ ΚΑΙ ΠΑΓΟΔΡΟΜΙΩΝ» του ν. 4442/2016 (Α’ 230), καθώς και των κατ’ εξουσιοδότηση αυτών εκδοθεισών κανονιστικών πράξεων, ορίζεται η Γενική Γραμματεία Εμπορίου και Προστασίας Καταναλωτή του Υπουργείου Ανάπτυξης και Επενδύσεων, η οποία μεριμνά για την παροχή διευκρινίσεων και οδηγιών προς τους δήμους και τις λοιπές αρμόδιες αρχές για την ομοιόμορφη ερμηνεία των σχετικών διατάξεων. Με απόφαση του Υπουργού Ανάπτυξης και Επενδύσεων ορίζεται η αρμόδια Διεύθυνση της Γενικής Γραμματείας Εμπορίου και Προστασίας Καταναλωτή, η οποία ασκεί την αρμοδιότητα του προηγούμενου εδαφίου.
Άρθρο 16
Συμπλήρωση Παραρτήματος του ν. 4442/2016
1. Στην Ομάδα 11 του Παραρτήματος του ν. 4442/2016 (Α’ 230), πριν τον Κωδικό Αριθμό Δραστηριότητας (Κ.Α.Δ.) 82.30, προστίθεται νέος Κ.Α.Δ. και η Ομάδα 11 του Παραρτήματος διαμορφώνεται ως εξής:
ΟΜΑΔΑ 11η: ΔΙΟΙΚΗΤΙΚΕΣ ΚΑΙ ΥΠΟΣΤΗΡΙΚΤΙΚΕΣ ΔΡΑΣΤΗΡΙΟΤΗΤΕΣ
77.21	Ενοικίαση και εκμίσθωση ειδών αναψυχής και αθλητικών ειδών
8230	Οργάνωση συνεδρίων και εμπορικών εκθέσεων
82.92	Δραστηριότητες συσκευασίας

2. Στην Ομάδα 13 του Παραρτήματος του ν. 4442/2016, μετά τον Κ.Α.Δ. 87.90 προστίθεται νέος Κ.Α.Δ. και η Ομάδα 13 του Παραρτήματος διαμορφώνεται ως εξής:
«ΟΜΑΔΑ 13η: ΔΡΑΣΤΗΡΙΟΤΗΤΕΣ ΣΧΕΤΙΚΕΣ ΜΕ ΤΗΝ ΑΝΘΡΩΠΙΝΗ ΥΓEIA ΚΑΙ ΤΗΝ ΚΟΙΝΩΝΙΚΗ ΜΕΡΙΜΝΑ
86.10	Νοσοκομειακές δραστηριότητες
86.21	Δραστηριότητες άσκησης γενικών ιατρικών επαγγελμάτων
86.22	Δραστηριότητες άσκησης ειδικών ιατρικών επαγγελμάτων
86.23	Δραστηριότητας άσκησης οδοντιατρικών επαγγελμάτων
86.90	Άλλες δραστηριότητας ανθρώπινης υγείας
87.10	Δραστηριότητες νοσοκομειακής φροντίδας με παροχή καταλύματος
87.20	Δραστηριότητες φροντίδας με παροχή καταλύματος νια άτομα με νοητική υστέ­ρηση, ψυχικές διαταραχές και χρήση ουσιών
87.30	Δραστηριότητες φροντίδας με παροχή καταλύματος για ηλικιωμένους και ά­τομα με αναπηρία
87.90	Άλλες δραστηριότητες φροντίδας με παροχή καταλύματος
88.10	Δραστηριότητες κοινωνικής μέριμνας χωρίς παροχή καταλύματος για ηλικιωμέ­νους και άτομα με αναπηρία
88.91	Δραστηριότητες βρεφονηπιακών και παιδικών σταθμών
88.99	Άλλες δραστηριότητες κοινωνικής μέριμνας χωρίς παροχή καταλύματος π.δ.κ.α.

3. Το υφιστάμενο Παράρτημα του ν. 4442/2016 αριθμείται ως Παράρτημα Ι.
Άρθρο 17
Έναρξη ισχύος του ν. 4442/2016 - Προσθήκη
Παραρτήματος ΙΙ στον ν. 4442/2016
1. Προσαρτάται στον ν. 4442/2016 (Α’ 230) και αποτελεί αναπόσπαστο τμήμα αυτού, Παράρτημα ΙΙ, το οποίο καθορίζει την έναρξη ισχύος των διατάξεων του ανωτέρω νόμου, ως εξής:
«ΠΑΡΑΡΤΗΜΑ ΙΙ
Έναρξη ισχύος του ν. 4442/2016
Οι διατάξεις του ν. 4442/2016 τίθενται σε ισχύ ως εξής, εκτός αν ορίζεται διαφορετικά στις επιμέρους διατάξεις:
1. Τα άρθρα 1 έως 56 στις 7.12.2016, ημερομηνία δημοσίευσης του ν. 4442/2016,
2. τα άρθρα 57 έως 76 στις 17.1.2018, ημερομηνία δημοσίευσης του ν. 4512/2018 (Α’ 5),
3. τα άρθρα 77 έως 83 στις 14.6.2018, ημερομηνία δημοσίευσης του ν. 4549/2018 (Α’ 105),
4. τα άρθρα 84 έως 108 στις 29.7.2020, ημερομηνία δημοσίευσης του ν. 4711/2020 (Α’ 145),
5. τα άρθρα 109 έως 205 από τη δημοσίευση του παρόντος».
2. Το άρθρο 109 του ν. 4442/2016, όπως ισχύει προ της δημοσίευσης του παρόντος, καταργείται.
ΜΕΡΟΣ Β’
ΕΙΔΙΚΟΤΕΡΕΣ ΡΥΘΜΙΣΕΙΣ ΓΙΑ ΤΗΝ
ΑΝΑΠΤΥΞΙΑΚΗ ΔΡΑΣΤΗΡΙΟΤΗΤΑ
ΚΕΦΑΛΑΙΟ Α’
ΡΥΘΜΙΣΕΙΣ ΓΙΑ ΤΗΝ ΑΔΕΙΟΔΟΤΗΣΗ ΤΟΥΡΙΣΤΙΚΩΝ ΔΡΑΣΤΗΡΙΟΤΗΤΩΝ
Άρθρο 18
Διαδικασία καταχώρισης στο Μητρώο Τουριστικών Επιχειρήσεων του Υπουργείου Τουρισμού - Τροποποίηση της παρ. 4
του άρθρου 2 του ν. 4276/2014
Το τρίτο εδάφιο της παρ. 4 του άρθρου 2 του ν. 4276/ 2014 (Α’ 155), περί της διαδικασίας καταχώρισης στο Μητρώο Τουριστικών Επιχειρήσεων του Υπουργείου Τουρισμού, αντικαθίσταται και η παρ. 4 διαμορφώνεται ως εξής:
«4. Η αρμόδια υπηρεσία τουρισμού τηρεί μητρώο των τουριστικών επιχειρήσεων του άρθρου 1 με αύξοντα αριθμό, ο οποίος αναγράφεται στο Ειδικό Σήμα Λειτουργίας (Ε.Σ.Λ.) για τα τουριστικά καταλύματα και τις εγκαταστάσεις ειδικής τουριστικής υποδομής ή στη Βεβαίωση Συνδρομής Νόμιμων Προϋποθέσεων (Β.Σ.Ν.Π.), η οποία χορηγείται στις λοιπές επιχειρήσεις. Στο Ε.Σ.Λ. ή στη Β.Σ.Ν.Π. αναγράφεται και ο Αριθμός Φορολογικού Μητρώου (Α.Φ.Μ.) της επιχείρησης.
Οι επιχειρήσεις εκμετάλλευσης των τουριστικών καταλυμάτων που υπάγονται στη διαδικασία γνωστοποίησης του ν. 4442/2016 (Α’ 230) υποχρεούνται να μεριμνήσουν για την καταχώριση του μοναδικού αριθμού γνωστοποίησης, εντός μηνός από τη χορήγησή του, στο Μητρώο Τουριστικών Επιχειρήσεων (ΜΗ.Τ.Ε.) του Υπουργείου Τουρισμού, μέχρι την ενεργοποίηση του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ. - Α.Δ.Ε.) του άρθρου 14 του ν. 4442/
2016 ή μέχρι τη διασφάλιση της διαλειτουργικότητας του συστήματος ΜΗ.Τ.Ε. με το σύστημα γνωστοποίησης. Σε περίπτωση μη τήρησης της ως άνω υποχρέωσης, επιβάλλεται πρόστιμο ύψους χιλίων (1.000) ευρώ.»
Άρθρο 19
Ελεγκτική διαδικασία και κυρώσεις τουριστικών επιχειρήσεων -
Τροποποίηση του άρθρου 7 του ν. 4276/2014
1. Το πρώτο εδάφιο της παρ. 4 του άρθρου 7 του
ν. 4276/2014 (Α’ 155), περί της σφράγισης τουριστικών επιχειρήσεων, αντικαθίσταται και η παρ. 4 διαμορφώνεται ως εξής:
«4. Επιπλέον των προβλεπόμενων διοικητικών κυρώσεων που επιβάλλονται σε τουριστικές επιχειρήσεις, που λειτουργούν χωρίς το Ειδικό Σήμα Λειτουργίας (Ε.Σ.Λ.) ή τη Βεβαίωση Συνδρομής Νόμιμων Προϋποθέσεων (Β.Σ.Ν.Π.), ή χωρίς να έχουν υποβάλει γνωστοποίηση έναρξης, επιβάλλεται, με απόφαση της αρμόδιας υπηρεσίας τουρισμού, από τα όργανά της και με τη συνδρομή της αστυνομικής αρχής, σωρευτικά με τις διοικητικές κυρώσεις και το διοικητικό μέτρο της σφράγισης, εφόσον προκύπτει άμεσος κίνδυνος για το δημόσιο συμφέρον και παρίσταται έκτακτη ανάγκη αποτροπής του κινδύνου αυτού. Με απόφαση του Υπουργού Τουρισμού καθορίζεται η διαδικασία σφράγισης των τουριστικών επιχειρήσεων και των καταστημάτων υγειονομικού ενδιαφέροντος που λειτουργούν εντός τουριστικών καταλυμάτων.»
2. Η παρ. 13 του άρθρου 7 του ν. 4276/2014, περί της υποτροπής τουριστικής επιχείρησης σε παράβαση, αντικαθίσταται ως εξής:
«13. α. Σε περίπτωση υποτροπής σε οποιαδήποτε παράβαση του παρόντος, το επιβληθέν πρόστιμο διπλασιάζεται και σε περίπτωση δεύτερης υποτροπής το προβλεπόμενο ανώτατο όριο προστίμου τριπλασιάζεται.
β. Σε περίπτωση ανάκλησης της απόφασης του προϊσταμένου της οικείας υπηρεσίας τουρισμού περί σφράγισης καταστήματος υγειονομικού ενδιαφέροντος ή κολυμβητικής δεξαμενής, λόγω υποβολής νέας γνωστοποίησης από την επιχείρηση, χωρίς προηγούμενη συμμόρφωση της επιχείρησης στις παραβάσεις που έχουν διαπιστωθεί από την υπηρεσία, επιβάλλεται χρηματικό πρόστιμο διπλάσιο του προβλεπόμενου και εκ νέου σφράγιση και, σε περίπτωση νέας υποτροπής, επιβάλλεται χρηματικό πρόστιμο τριπλάσιο του προβλεπομένου και εκ νέου σφράγιση.»
3. Στο άρθρο 7 του ν. 4276/2014 προστίθενται παρ. 22 και 23 ως εξής:
«22. Σε όλες τις διαφημιστικές καταχωρίσεις των τουριστικών επιχειρήσεων, κατά την έννοια του άρθρου 1, οι οποίες προβάλλονται στην Ελλάδα ή το εξωτερικό σε ραδιοφωνικούς ή τηλεοπτικούς σταθμούς, τον ημερήσιο ή περιοδικό τύπο, ιστοσελίδες ή ιστολόγια ή ψηφιακές πλατφόρμες, αναγράφεται υποχρεωτικά ο αριθμός Μητρώου Τουριστικής Επιχείρησης (ΜΗ.Τ.Ε.) ή ο μοναδικός αριθμός γνωστοποίησης, κατά περίπτωση, με τρόπο ώστε να καθίσταται με σαφήνεια και ευκρίνεια αντιληπτός από τον αποδέκτη του διαφημιστικού μηνύματος. Στους παραβάτες επιβάλλεται, με απόφαση του προϊσταμένου της οικείας περιφερειακής υπηρεσίας τουρισμού (Π.Υ.Τ.), πρόστιμο ύψους χιλίων (1.000) ευρώ.
23. Στον φορέα επιχείρησης που εκμεταλλεύεται τουριστικό κατάλυμα οποιασδήποτε κατηγορίας και λειτουργικής μορφής, ο οποίος παραβαίνει τις διατάξεις περί λειτουργικής ενοποίησης κύριων ή μη κύριων ξενοδοχειακών καταλυμάτων, επιβάλλεται πρόστιμο ύψους από χίλια (1.000) έως οκτώ χιλιάδες (8.000) ευρώ, αναλόγως της βαρύτητας της παράβασης.»
Άρθρο 20
Λειτουργία καταστημάτων υγειονομικού
ενδιαφέροντος και ψυχαγωγικών δραστηριοτήτων εντός τουριστικών λιμένων - Αντικατάσταση των παρ. 10.2 α) και 10.2 γ) του άρθρου 31 του ν. 2160/1993
1. Η παρ. 10.2 α) του άρθρου 31 του ν. 2160/1993 (Α’ 118), περί της άδειας λειτουργίας καταστημάτων υγειονομικού ενδιαφέροντος εντός τουριστικών λιμένων, αντικαθίσταται και διαμορφώνεται ως εξής:
«10.2. α) Τα καταστήματα υγειονομικού ενδιαφέροντος του άρθρου 80 του ν. 3463/2006 (Α’ 114), τα θέατρα, οι κινηματογράφοι και οι κολυμβητικές δεξαμενές που λειτουργούν εντός τουριστικών λιμένων υπάγονται στο καθεστώς γνωστοποίησης του άρθρου 6 του ν. 4442/2016 (Α’ 230). Αρμόδια υπηρεσία για την παρακολούθηση και διαχείριση της γνωστοποίησης των ως άνω δραστηριοτήτων ορίζεται η Ειδική Υπηρεσία Προώθησης και Αδειοδότησης Τουριστικών Επενδύσεων του Υπουργείου Τουρισμού του άρθρου 12 του ν. 4002/2011 (Α’ 180). Η γνωστοποίηση υποβάλλεται αποκλειστικά ηλεκτρονικά μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ. Α.Δ.Ε.) του άρθρου 14 του ν. 4442/2016. Μέχρι την ενεργοποίηση του Ο.Π.Σ. Α.Δ.Ε., η γνωστοποίηση υποβάλλεται από τον φορέα της οικονομικής δραστηριότητας στην Ειδική Υπηρεσία Προώθησης και Αδειοδότησης Τουριστικών Επενδύσεων του Υπουργείου Τουρισμού, η οποία την κοινοποιεί αμελλητί στις αρμόδιες αρχές. Για την άσκηση των ως άνω δραστηριοτήτων εφαρμόζονται τα άρθρα 28, 29, 34, 36, 41 και 47 του ν. 4442/2016. Για την έκδοση κάθε άδειας δόμησης εντός τουριστικού λιμένα αρμόδια είναι η Ειδική Υπηρεσία Προώθησης και Αδειοδότησης Τουριστικών Επενδύσεων του Υπουργείου Τουρισμού. Για τη χορήγηση της άδειας δόμησης εφαρμόζεται η διαδικασία της υποπερ. γγ’ της περ. β’ της παρ. 3 του άρθρου 12 του ν. 4002/2011 και υποβάλλεται υπεύθυνη δήλωση του μηχανικού περί τήρησης των όρων και των περιορισμών δόμησης που ισχύουν για τον τουριστικό λιμένα.».
2. Η παρ. 10.2. γ) του άρθρου 31 του ν. 2160/1993, περί της έκδοσης άδειας εγκατάστασης και λειτουργίας για την άσκηση ψυχαγωγικών δραστηριοτήτων εντός τουριστικών λιμένων, αντικαθίσταται και διαμορφώνεται ως εξής:
«10.2 γ) Αρμόδια υπηρεσία για την έκδοση άδειας ή έγκρισης εγκατάστασης και λειτουργίας για την άσκηση ψυχαγωγικών δραστηριοτήτων, όπως λούνα παρκ, πίστες αυτοκινητιδίων, τσίρκο, μουσικές συναυλίες, επιδείξεις, παγοδρόμιο, και άλλες καλλιτεχνικές, πολιτιστικές και αθλητικές εκδηλώσεις, που ασκούνται από φυσικά ή νομικά πρόσωπα ως εμπορικές δραστηριότητες σε ακάλυπτο χερσαίο χώρο εντός τουριστικών λιμένων, είναι η Ειδική Υπηρεσία Προώθησης και Αδειοδότησης Τουριστικών Επενδύσεων του Υπουργείου Τουρισμού. Για τη χορήγηση των εγκρίσεων ή για τη διαχείριση της γνωστοποίησης για την άσκηση δραστηριοτήτων λούνα παρκ, τσίρκο και παγοδρομίων, εφαρμόζεται το Κεφάλαιο ΙΘ’ του ν. 4442/2016. Για τη χορήγηση των αδειών των υπολοίπων δραστηριοτήτων του προηγούμενου εδαφίου, εφαρμόζεται το άρθρο 39 του ν. 4497/2017 (Α’ 171), περί της αδειοδότησης ψυχαγωγικών δραστηριοτήτων, και υποβάλλονται κατά περίπτωση τα δικαιολογητικά που αναφέρονται στις περ. α), γ), δ), ε), στ),
ζ) και η) της παρ. 3 του άρθρου 6 του π.δ. 12/2005 (Α’ 10). Για τη χορήγηση της άδειας ή της έγκρισης λειτουργίας ή για την υποβολή γνωστοποίησης προηγείται έγκριση του φορέα διαχείρισης του τουριστικού λιμένα.
Για τους παιδότοπους εντός τουριστικών λιμένων, τηρούνται οι όροι και οι προϋποθέσεις της υπ’ αρ. 43650/2019 κοινής απόφασης των Υπουργών Εσωτερικών, Οικονομίας και Ανάπτυξης, Υγείας, Διοικητικής Ανασυγκρότησης, Ναυτιλίας και Νησιωτικής Πολιτικής και Τουρισμού (Β’ 2213), περί του καθορισμού των όρων, των προϋποθέσεων, της διαδικασίας, των δικαιολογητικών, και κάθε αναγκαίας λεπτομέρειας για τη χορήγηση και την ανάκληση των αδειών ίδρυσης και λειτουργίας παιδότοπων και υποβάλλονται στην Ειδική Υπηρεσία Προώθησης και Αδειοδότησης Τουριστικών Επενδύσεων τα δικαιολογητικά του άρθρου 9 της απόφασης αυτής. Αν ο χώρος εμπίπτει στις διατάξεις του ν. 3028/2002 (Α’ 153), περί προστασίας των αρχαιοτήτων και της πολιτιστικής κληρονομιάς, η άδεια εκδίδεται κατόπιν σύμφωνης γνώμης του Υπουργού Πολιτισμού και Αθλητισμού μετά από γνώμη του αρμόδιου Συμβουλίου.».
Άρθρο 21
Λειτουργία καταστημάτων υγειονομικού
ενδιαφέροντος εντός εγκαταστάσεων ειδικής
τουριστικής υποδομής - Τροποποίηση
του άρθρου 27 του ν. 4442/2016
Το άρθρο 27 του ν. 4442/2016 (Α’ 230), περί του πεδίου εφαρμογής των διατάξεων για την απλούστευση του πλαισίου λειτουργίας των καταστημάτων υγειονομικού ενδιαφέροντος, τροποποιείται και διαμορφώνεται ως εξής:
«Άρθρο 27
Πεδίο εφαρμογής
Στο πεδίο εφαρμογής του παρόντος Κεφαλαίου εμπίπτουν:
α) τα καταστήματα υγειονομικού ενδιαφέροντος του άρθρου 80 του ν. 3463/2006 (Α’ 114), εκτός των κέντρων διασκέδασης.
β) τα καταστήματα υγειονομικού ενδιαφέροντος εντός τουριστικών καταλυμάτων και εντός εγκαταστάσεων ειδικής τουριστικής υποδομής της παρ. 3 του άρθρου 1 του ν. 4276/2014 (Α’ 155), καθώς και
γ) τα θέατρα και οι κινηματογράφοι.».
Άρθρο 22
Υπαγωγή σε καθεστώς γνωστοποίησης των καταστημάτων υγειονομικού ενδιαφέροντος εντός εγκαταστάσεων ειδικής τουριστικής υποδομής - Προσθήκη παρ. 3 στο άρθρο 31 του ν. 4442/2016
Στο άρθρο 31 του ν. 4442/2016 (Α’ 230), περί της απλούστευσης των ρυθμίσεων για τα καταστήματα υγειονομικού ενδιαφέροντος που λειτουργούν εντός τουριστικών καταλυμάτων, τροποποιείται ο τίτλος, προστίθεται παρ. 3 και το άρθρο 31 διαμορφώνεται ως εξής:
«Άρθρο 31
Απλούστευση ρυθμίσεων για τα καταστήματα υγειονομικού ενδιαφέροντος σε τουριστικά καταλύματα και εγκαταστάσεις ειδικής τουριστικής υποδομής
1. Τα καταστήματα υγειονομικού ενδιαφέροντος που λειτουργούν εντός τουριστικών καταλυμάτων, σύμφωνα με τον ν. 4276/2014 υπάγονται εφεξής στο καθεστώς γνωστοποίησης του άρθρου 6. Αρμόδια υπηρεσία για την παρακολούθηση και διαχείριση της γνωστοποίησης ορίζεται η κατά περίπτωση αρμόδια υπηρεσία τουρισμού. Κατά τα λοιπά, για τη γνωστοποίηση εφαρμόζεται το άρθρο 28.
2. Η παρ. 5 του άρθρου 3 και η παρ. 5 του άρθρου 4 του ν. 4276/2014 καταργούνται.
3. Τα καταστήματα υγειονομικού ενδιαφέροντος που λειτουργούν εντός εγκαταστάσεων ειδικής τουριστικής υποδομής, σύμφωνα με τον ν. 4276/2014 υπάγονται εφεξής στο καθεστώς γνωστοποίησης του άρθρου 6. Αρμόδια υπηρεσία για την παρακολούθηση και διαχείριση της γνωστοποίησης ορίζεται η Ειδική Υπηρεσία Προώθησης και Αδειοδότησης Τουριστικών Επενδύσεων του άρθρου 12
του ν. 4002/2011 (Α’ 180). Κατά τα λοιπά, για τη γνωστοποίηση εφαρμόζεται το άρθρο 28.».
Άρθρο 23
Διαδικασία γνωστοποίησης των
καταστημάτων υγειονομικού ενδιαφέροντος που λειτουργούν εντός τουριστικών καταλυμάτων - Τροποποίηση
του άρθρου 36 του ν. 4442/2016
Στο άρθρο 36 του ν. 4442/2016 (Α’ 230), περί των εξουσιοδοτικών διατάξεων για την απλούστευση του πλαισίου λειτουργίας των καταστημάτων υγειονομικού ενδιαφέροντος, τροποποιείται ο τίτλος, προστίθεται παρ. 3 και το άρθρο 36 διαμορφώνεται ως εξής:
«Άρθρο 36
Εξουσιοδοτικές διατάξεις
1. Με κοινή απόφαση των Υπουργών Εσωτερικών, Ανάπτυξης και Επενδύσεων, Υγείας, Περιβάλλοντος και Ενέργειας και Πολιτισμού και Αθλητισμού, που εκδίδεται μέσα σε ένα μήνα από την έναρξη ισχύος του παρόντος, καθορίζονται η διαδικασία έκδοσης της βεβαίωσης της παραγράφου 2 του άρθρου 28, το περιεχόμενο και η διαδικασία της γνωστοποίησης, τα τυχόν έγγραφα που τηρούνται στην έδρα της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιείται η γνωστοποίηση προκειμένου να ασκήσουν τις ελεγκτικές τους αρμοδιότητες, η κλιμάκωση των επιβαλλόμενων κυρώσεων εντός των ορίων της παραγράφου 1 του άρθρου 15, η διαδικασία επιβολής τους και κάθε άλλο σχετικό με τη γνωστοποίηση θέμα, σύμφωνα με τα άρθρα 5 και 6.
2. Με κοινή απόφαση των Υπουργών Εσωτερικών, Ανάπτυξης και Επενδύσεων και Οικονομικών μπορεί να ανακαθορίζεται το ύψος του παραβόλου του άρθρου 11,
ο χρόνος και ο τρόπος καταβολής του, καθώς και κάθε άλλο σχετικό θέμα για τη μεταφορά των πιστώσεων στα αρμόδια όργανα, σύμφωνα με τις προβλέψεις του άρθρου 11.
3. Με κοινή απόφαση των Υπουργών Τουρισμού, Οικονομικών και Ανάπτυξης και Επενδύσεων καθορίζονται η διαδικασία της γνωστοποίησης των καταστημάτων υγειονομικού ενδιαφέροντος που λειτουργούν εντός τουριστικών καταλυμάτων και εντός εγκαταστάσεων ειδικής τουριστικής υποδομής, τα έγγραφα που τηρούνται στην έδρα της δραστηριότητας, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιείται η γνωστοποίηση, προκειμένου να ασκήσουν τις ελεγκτικές τους αρμοδιότητες, το ύψος του παραβόλου του άρθρου 11, ο χρόνος και ο τρόπος καταβολής του, η κλιμάκωση των επιβαλλόμενων κυρώσεων εντός των ορίων της παρ. 1 του άρθρου 15, η διαδικασία επιβολής τους και κάθε άλλο θέμα σχετικό με τη γνωστοποίηση, σύμφωνα με τα άρθρα 5 και 6.».
Άρθρο 24
Γνωστοποίηση λειτουργίας κολυμβητικών δεξαμενών εντός εγκαταστάσεων ειδικής τουριστικής υποδομής - Τροποποίηση των παρ. 1 και 2 του άρθρου 41 του ν. 4442/2016
Στο άρθρο 41 του ν. 4442/2016 (Α’ 230), περί της υπαγωγής των κολυμβητικών δεξαμενών που λειτουργούν εντός τουριστικών καταλυμάτων σε καθεστώς γνωστοποίησης, στην παρ. 1 τροποποιείται το πρώτο εδάφιο, στην παρ. 2 του ιδίου άρθρου, περί της υποβολής της γνωστοποίησης, τροποποιείται το πρώτο εδάφιο και προστίθεται τρίτο εδάφιο, η παρ. 5 τροποποιείται και το άρθρο 41 διαμορφώνεται ως εξής:
«Άρθρο 41
Γνωστοποίηση λειτουργίας
και χρήσης κολυμβητικών δεξαμενών
1. Σε καθεστώς γνωστοποίησης του άρθρου 6 υπάγονται οι κολυμβητικές δεξαμενές που λειτουργούν εντός των τουριστικών καταλυμάτων και εντός εγκαταστάσεων ειδικής τουριστικής υποδομής. Η γνωστοποίηση υποβάλλεται αποκλειστικά ηλεκτρονικά, μέσω του Ολοκληρωμένου Πληροφοριακού Συστήματος Άσκησης Δραστηριοτήτων και Ελέγχων (Ο.Π.Σ.-Α.Δ.Ε.) του άρθρου 14.
2. Μέχρι την ενεργοποίηση του Ο.Π.Σ.-Α.Δ.Ε., η γνωστοποίηση των κολυμβητικών δεξαμενών εντός τουριστικών καταλυμάτων υποβάλλεται είτε στην αρμόδια Υπηρεσία Τουρισμού, είτε σε οποιοδήποτε Κέντρο Εξυπηρέτησης Πολιτών (Κ.Ε.Π.) που λειτουργεί ως Ενιαίο Κέντρο Εξυπηρέτησης (Ε.Κ.Ε.). Οι υπηρεσίες αυτές υποχρεούνται να την κοινοποιούν αμελλητί στις αρμόδιες ελεγκτικές αρχές. Μέχρι την ενεργοποίηση του Ο.Π.Σ.-Α.Δ.Ε. για το τμήμα που αφορά στη γνωστοποίηση των κολυμβητικών δεξαμενών εντός εγκαταστάσεων ειδικής τουριστικής υποδομής, η γνωστοποίηση κολυμβητικών δεξαμενών εντός εγκαταστάσεων ειδικής τουριστικής υποδομής, υποβάλλεται από τον φορέα της οικονομικής δραστηριότητας στην Ειδική Υπηρεσία Προώθησης και Αδειοδότησης Τουριστικών Επενδύσεων του Υπουργείου Τουρισμού.
3. Όπου στην κείμενη νομοθεσία γίνεται αναφορά σε άδεια λειτουργίας κολυμβητικών δεξαμενών, εφεξής νοείται η γνωστοποίηση.
4. Τα δικαιολογητικά που προβλέπονται στην κείμενη νομοθεσία για τη λειτουργία των κολυμβητικών δεξαμενών δεν κατατίθενται στην αρμόδια υπηρεσία αλλά τηρούνται στις εγκαταστάσεις όπου αυτές λειτουργούν.
5. Με κοινή απόφαση των Υπουργών Ανάπτυξης και Επενδύσεων και Τουρισμού καθορίζονται το περιεχόμενο και η διαδικασία της γνωστοποίησης, ο τρόπος γνωστοποίησης των στοιχείων σε περίπτωση επικείμενης μεταβολής τους, οι αρχές στις οποίες κοινοποιείται η γνωστοποίηση προκειμένου να ασκήσουν τις ελεγκτικές τους αρμοδιότητες, η κλιμάκωση των επιβαλλόμενων κυρώσεων εντός των ορίων της παρ. 1 του άρθρου 15, η διαδικασία επιβολής τους και κάθε άλλο σχετικό με τη γνωστοποίηση θέμα, σύμφωνα με τα άρθρα 5 και 6.».
Άρθρο 25
Ορειβατικά καταφύγια - Τροποποίηση
της παρ. 12 άρθρου 52 του ν. 4280/2014
Στην παρ. 12 του άρθρου 52 του ν. 4280/2014 (Α’ 159), το πρώτο εδάφιο τροποποιείται, μετά από το πρώτο εδάφιο προστίθενται δύο εδάφια, το όγδοο εδάφιο τροποποιείται, στο τέλος της παραγράφου προστίθεται εδάφιο και η παρ. 12 διαμορφώνεται ως εξής:
«12. Για τα υφιστάμενα ορειβατικά καταφύγια τα οποία λειτουργούν χωρίς νόμιμη άδεια εκδίδεται μέχρι τις 30.6.2022 κοινή απόφαση των αρμοδίων οργάνων των Υπουργείων Περιβάλλοντος και Ενέργειας και Τουρισμού και το Ειδικό Σήμα Λειτουργίας, υπό την προϋπόθεση έκδοσης διαπιστωτικής πράξης από το Πολεοδομικό Γραφείο της Ειδικής Υπηρεσίας Προώθησης και Αδειοδότησης Τουριστικών Επενδύσεων του Υπουργείου Τουρισμού, συνοδευόμενης από θεωρημένα τοπογραφικά διαγράμματα.
Όταν η αρμόδια δασική υπηρεσία βεβαιώνει ότι η έκταση δεν προστατεύεται από τις διατάξεις της δασικής νομοθεσίας, η απόφαση του πρώτου εδαφίου εκδίδεται από το αρμόδιο όργανο του Υπουργείου Τουρισμού, μετά από την έκδοση διαπιστωτικής πράξης από το Πολεοδομικό Γραφείο της Ειδικής Υπηρεσίας Προώθησης και Αδειοδότησης Τουριστικών Επενδύσεων του Υπουργείου Τουρισμού. Όταν η αρμόδια δασική υπηρεσία βεβαιώνει ότι μέρος της έκτασης προστατεύεται από τις διατάξεις της δασικής νομοθεσίας, εκδίδεται, ομοίως, κοινή απόφαση των αρμοδίων οργάνων των υπουργείων Περιβάλλοντος και Ενέργειας και Τουρισμού, μετά από την έκδοση διαπιστωτικής πράξης από το Πολεοδομικό Γραφείο της Ειδικής Υπηρεσίας Προώθησης και Αδειοδότησης Τουριστικών Επενδύσεων του Υπουργείου Τουρισμού.
Στη διαπιστωτική πράξη αναφέρονται τα τοπογραφικά και τεχνικά στοιχεία του ορειβατικού καταφυγίου, η δυναμικότητά του, το καθεστώς λειτουργίας του, το καθεστώς που διέπει την περιοχή εγκατάστασής του, το ιδιοκτησιακό και προστατευτικό καθεστώς, καθώς και οι υποχρεώσεις του φορέα που διαχειρίζεται το ορειβατικό καταφύγιο σε σχέση με τη νόμιμη λειτουργία του. Για την έκδοση της διαπιστωτικής πράξης απαιτείται η γνώμη της αρμόδιας Διεύθυνσης Δασών, η οποία μπορεί να θέτει όρους σχετικά με τη συντελεσθείσα επέμβαση και τις υποχρεώσεις του δικαιούχου. Διαπιστωτικές πράξεις που εκδόθηκαν, σύμφωνα με το άρθρο 40 του ν. 3105/2003 (Α’ 29) εξακολουθούν να ισχύουν, συμπληρωμένες ως προς τα στοιχεία του προηγούμενου εδαφίου που δεν έχουν περιληφθεί σε αυτές.
Για την έκδοση της απόφασης του πρώτου εδαφίου υποβάλλονται στην Ειδική Υπηρεσία Προώθησης και Αδειοδότησης Τουριστικών Επενδύσεων του Υπουργείου Τουρισμού: α) αίτηση του αναφερόμενου στη διαπιστωτική πράξη φορέα που διαχειρίζεται το ορειβατικό καταφύγιο, β) η οικεία διαπιστωτική πράξη, γ) τα τοπογραφικά διαγράμματα της συγκεκριμένης έκτασης με τις συντεταγμένες των κορυφών βασισμένες στο Εθνικό Γεωδαιτικό Σύστημα Αναφοράς ΕΓΣΑ 87, αρμοδίως θεωρημένα, που συνοδεύουν την αντίστοιχη διαπιστωτική πράξη, στα οποία αποτυπώνονται οι υφιστάμενες εγκαταστάσεις και υποδομές.
Για την έκδοση της απόφασης του πρώτου εδαφίου λαμβάνονται υπόψη αιτήσεις και δικαιολογητικά νομιμοποίησης που έχουν υποβληθεί κατ’ εφαρμογή της παρ. 9 του άρθρου 40 του ν. 3105/2003.
Στην απόφαση του πρώτου εδαφίου περιγράφονται τα όρια, η θέση και το εμβαδό της έκτασης, αναγράφονται τα στοιχεία του δικαιούχου και ο σκοπός της επέμβασης και περιλαμβάνεται τεχνική περιγραφή των εγκαταστάσεων και υποδομών, καθώς και όροι σχετικά με τη συντελεσθείσα επέμβαση και τις υποχρεώσεις του δικαιούχου, προσαρτάται δε το τοπογραφικό διάγραμμα, αρμοδίως θεωρημένο, που συνοδεύει την αντίστοιχη διαπιστωτική πράξη. Η απόφαση επέχει θέση οικοδομικής άδειας και έγκρισης επέμβασης του άρθρου 45 του ν. 998/1979 (Α’ 289), ενώ για την έκδοσή της, καθώς και για την έκδοση Ειδικού Σήματος Λειτουργίας των ορειβατικών καταφυγίων, δεν απαιτείται η υπαγωγή σε Πρότυπες Περιβαλλοντικές Δεσμεύσεις (Π.Π.Δ.) ή έκδοση Απόφασης Έγκρισης Περιβαλλοντικών Όρων (Α.Ε.Π.Ο.).
Ορειβατικά καταφύγια για τα οποία εκδίδεται η απόφαση του πρώτου εδαφίου εξαιρούνται από την υποχρέωση αναδάσωσης ή δάσωσης και καταβολής ανταλλάγματος χρήσης.
Κατά τη διάρκεια της προθεσμίας του πρώτου εδαφίου αναστέλλεται η ισχύς των διοικητικών πράξεων αποβολής, επιβολής προστίμων, κατεδάφισης και κήρυξης των εκτάσεων ως αναδασωτέων, που τυχόν έχουν εκδοθεί και οι πράξεις αυτές ανακαλούνται από τη δασική υπηρεσία, εφόσον εκδοθεί η απόφαση και το Ειδικό Σήμα Λειτουργίας του πρώτου εδαφίου. Με κοινή απόφαση των Υπουργών Περιβάλλοντος και Ενέργειας και Τουρισμού καθορίζεται ο κανονισμός λειτουργίας των ορειβατικών καταφυγίων.».
ΚΕΦΑΛΑΙΟ Β’
ΡΥΘΜΙΣΕΙΣ ΓΙΑ ΤΗΝ ΑΔΕΙΟΔΟΤΗΣΗ
ΜΕΤΑΠΟΙΗΤΙΚΩΝ ΔΡΑΣΤΗΡΙΟΤΗΤΩΝ
ΚΑΙ ΔΡΑΣΤΗΡΙΟΤΗΤΩΝ ΕΦΟΔΙΑΣΤΙΚΗΣ -
ΑΝΑΠΤΥΞΗ ΕΠΙΧΕΙΡΗΜΑΤΙΚΩΝ ΠΑΡΚΩΝ
Άρθρο 26
Μηχανολογικές εγκαταστάσεις παροχής υπηρεσιών - Προσθήκη παρ. 5Α
στο άρθρο 20 του ν. 3982/2011
Μετά από την παρ. 5 του άρθρου 20 του ν. 3982/2011 (Α’ 143) προστίθεται παρ. 5Α ως ακολούθως:
«5Α. Οι μηχανολογικές εγκαταστάσεις παροχής υπηρεσιών, οι οποίες πληρούν τις προϋποθέσεις της παρ. 2 του άρθρου 17, νοούνται ως επαγγελματικά εργαστήρια.»
Άρθρο 27
Ενίσχυση της διαφάνειας κατά τη διαδικασία αδειοδότησης μεταποιητικών δραστηριοτήτων - Τροποποίηση
του άρθρου 33 του ν. 3982/2011
Το άρθρο 33 του ν. 3982/2011 (Α’ 143), περί της ενίσχυσης της διαφάνειας κατά τη διαδικασία αδειοδότησης μεταποιητικών και συναφών δραστηριοτήτων, τροποποιείται και διαμορφώνεται ως εξής:
«Άρθρο 33
Ενίσχυση διαφάνειας
Η αδειοδοτούσα αρχή οφείλει να αναρτά στον διαδικτυακό της τόπο, τις εγκρίσεις και γνωστοποιήσεις εγκατάστασης και λειτουργίας και τις εγκρίσεις τεχνικής ανασυγκρότησης και προθεσμίας προς μεταφορά μονάδας, που εκδίδει σύμφωνα με τα άρθρα 17 έως 40 του παρόντος και τα Κεφάλαια ΣΤ’ και Θ’ του ν. 4442/2016 (Α’ 230). Σε περίπτωση που δεν είναι δυνατή η ανάρτηση σύμφωνα με το προηγούμενο εδάφιο, εφαρμόζεται το Κεφάλαιο ΙΑ’ του ν. 4727/2020 (Α’ 112) περί της ενίσχυσης της διαφάνειας με την υποχρεωτική ανάρτηση νόμων και πράξεων των κυβερνητικών, διοικητικών και αυτοδιοικητικών οργάνων στο διαδίκτυακό «Πρόγραμμα Διαύγεια».»
Άρθρο 28
Κέντρα Αποθήκευσης και Διανομής επικίνδυνων ουσιών - Προσθήκη παρ. 3
στο άρθρο 2 του ν. 4302/2014
Στο τέλος του άρθρου 2 του ν. 4302/2014 (Α’ 225), περί του πεδίου εφαρμογής των διατάξεων για την εφοδιαστική και τα κέντρα διανομής, προστίθεται παρ. 3 ως εξής:
«3. Εγκαταστάσεις αποθήκευσης, στις οποίες αποθηκεύονται εύφλεκτες, διαβρωτικές, οξειδωτικές, τοξικές, ή άλλες επικίνδυνες ουσίες, εκτός των εκρηκτικών, σε ποσοστό μέχρι δέκα τοις εκατό (10%) του συνολικού αποθηκευτικού όγκου της εγκατάστασης, και εφόσον δεν εντάσσονται στην υπ’ αρ. 172058/11.2.2016 κοινή απόφαση των Υπουργών Εσωτερικών και Διοικητικής Ανασυγκρότησής, Οικονομίας, Ανάπτυξης και Τουρισμού, Εργασίας, Κοινωνικής Ασφάλισης και Κοινωνικής Αλληλεγγύης, Υγείας, Οικονομικών, Περιβάλλοντος και Ενέργειας (Β’ 354), περί του καθορισμού κανόνων για την αντιμετώπιση κινδύνων από ατυχήματα μεγάλης έκτασης σε εγκαταστάσεις ή μονάδες, λόγω της ύπαρξης επικίνδυνων ουσιών, αδειοδοτούνται ως Κέντρα Αποθήκευσης και Διανομής.».
Άρθρο 29
Εγκατάσταση Κέντρων Αποθήκευσης και Διανομής - Προσθήκη παρ. 7 έως 10
στο άρθρο 9 του ν. 4302/2014
Στο τέλος του άρθρου 9 του ν. 4302/2014 (Α’ 255), περί των προϋποθέσεων για την εγκατάσταση των Κέντρων Αποθήκευσης και Διανομής, προστίθενται παρ. 7 έως 10 ως εξής:
«7. Στις περιοχές των άρθρων 3, περί γενικής κατοικίας, και 4, περί πολεοδομικού κέντρου, κεντρικών λειτουργιών πόλης και τοπικού κέντρου συνοικίας-γειτονιάς, του από 23.2.1987 π.δ. (Δ’ 166) παράλληλα με τις χρήσεις γης που προβλέπονται από ισχύοντα Γενικά Πολεοδομικά Σχέδια (Γ.Π.Σ.) και Σχέδια Οργάνωσης Ανοικτών Πόλεων (Σ.Χ.Ο.Ο.Α.Π.), ισχύουν και οι χρήσεις γης που προβλέπονται στις παρ. 20 και 21 του άρθρου 3 και στην παρ. 20 του άρθρου 4 του π.δ. 59/2018 (Α’ 114) ακόμη και στις περιπτώσεις που η περιοχή έχει πολεοδομηθεί.
8. Για τα Κέντρα Αποθήκευσης και Διανομής που αφορούν σε εγκαταστάσεις αποθήκευσης και συσκευασίας ή ανασυσκευασίας υλικών με χρήση κατάλληλου μηχανολογικού εξοπλισμού, χωρίς παραγωγή νέου προϊόντος και σε εγκαταστάσεις κατάψυξης ή συντήρησης ευπαθών προϊόντων, εξακολουθούν να ισχύει το άρθρο 17
του ν. 3325/2005 (Α’ 68), περί εγκατάστασης νέων δραστηριοτήτων.
9. Κέντρα Αποθήκευσης και Διανομής που κατά τη δημοσίευση του παρόντος λειτουργούν δυνάμει της υπό στοιχεία ΔΙΑΔΠ/Φ.Α.2.1/31600/20.11.2013 κοινής απόφασης των Υπουργών Εσωτερικών, Πολιτισμού και Αθλητισμού, Διοικητικής Μεταρρύθμισης και Ηλεκτρονικής Διακυβέρνησης, Υγείας, Περιβάλλοντος, Ενέργειας και Κλιματικής Αλλαγής περί απλούστευσης των διοικητικών διαδικασιών έκδοσης άδειας ίδρυσης και λειτουργίας καταστημάτων υγειονομικού ενδιαφέροντος, θεάτρων και κινηματογράφων (Β’ 3106), και δεν εμπίπτουν στις παρ. 7 και 8, θεωρούνται νομίμως υφιστάμενα και εμπίπτουν στις προβλέψεις του άρθρου 75 του
ν. 3982/2011 (Α’ 143), περί της προθεσμίας απομάκρυνσης λόγω αλλαγής χρήσης γης των νομίμως υφιστάμενων μεταποιητικών δραστηριοτήτων, και του άρθρου 7 του ν. 3325/2005, περί της μεταβολής των χρήσεων γης.
10. Για την εγκατάσταση Κέντρων Αποθήκευσης και Διανομής, ανεξαρτήτως βαθμού όχλησης, δεν έχουν εφαρμογή η παρ. 3 του άρθρου 4 του από 24.5.1985 π.δ. (Δ’ 270), περί της τροποποίησης των όρων και περιορισμών δόμησης των γηπέδων των κειμένων εκτός των ρυμοτομικών σχεδίων των πόλεων και εκτός των ορίων των νομίμως υφισταμένων προ του έτους 1923 οικισμών, και η παρ. 3 του άρθρου 7 του από 24.3.1985 π.δ. (Δ’ 181), περί του τρόπου καθορισμού ορίων οικισμών της χώρας μέχρι 2.000 κατοίκους, κατηγοριών αυτών και καθορισμού όρων και περιορισμών δόμησής τους, αναφορικά με τις αποστάσεις από οικισμούς.».
Άρθρο 30
Εγκατάσταση επιχειρήσεων με οικονομική δραστηριότητα που ασκείται υπό καθεστώς έγκρισης λειτουργίας του ν. 4442/2016 - Τροποποίηση της παρ. 11 του άρθρου 54
του ν. 3982/2011
Η παρ. 11 του άρθρου 54 του ν. 3982/2011 (Α’ 143), περί της εγκατάστασης και λειτουργίας επιχειρήσεων σε Επιχειρηματικά Πάρκα, αντικαθίσταται ως εξής:
«11. Οι επιχειρήσεις με οικονομική δραστηριότητα που ασκείται υπό καθεστώς έγκρισης λειτουργίας του ν. 4442/2016 (Α’ 230) που εγκαθίστανται σε Βιομηχανικές Περιοχές (ΒΙ.ΠΕ.) του ν. 4458/1965 (Α’ 33), Βιομηχανικές και Επιχειρηματικές Περιοχές (Β.Ε.ΠΕ.) του ν. 2545/1997 (Α’ 254) και σε Επιχειρηματικά Πάρκα του παρόντος, απαλλάσσονται από την υποχρέωση λήψης έγκρισης λειτουργίας και υπόκεινται σε καθεστώς γνωστοποίησης του άρθρου 5 του ν. 4442/2016. Η ως άνω απαλλαγή δεν ισχύει για τις δραστηριότητες που εντάσσονται στην υπ’ αρ. 172058/11.2.2016 κοινή απόφαση των Υπουργών Εσωτερικών και Διοικητικής Ανασυγκρότησης, Οικονομίας, Ανάπτυξης και Τουρισμού, Εργασίας, Κοινωνικής Ασφάλισης και Κοινωνικής Αλληλεγγύης, Υγείας, Οικονομικών, Περιβάλλοντος και Ενέργειας (Β’ 354), περί του καθορισμού κανόνων για την αντιμετώπιση κινδύνων από ατυχήματα μεγάλης έκτασης σε εγκαταστάσεις ή μονάδες, λόγω της ύπαρξης επικίνδυνων ουσιών.».
Άρθρο 31
Μεταφορά συντελεστή δόμησης σε Επιχειρηματικά Πάρκα - Τροποποίηση της παρ. 1 του άρθρου 55Α του ν. 3982/2011
Το δεύτερο εδάφιο της παρ. 1 του άρθρου 55Α του
ν. 3982/2011 (Α’ 143), περί της μεταφοράς υπολοίπου συντελεστή δόμησης μεταξύ ακινήτων του ιδίου ιδιοκτήτη εντός Επιχειρηματικών Πάρκων, αντικαθίσταται και η παρ. 1 διαμορφώνεται ως εξής:
«1. Επιτρέπεται η μεταφορά υλοποίησης υπολοίπου συντελεστή δόμησης μεταξύ ακινήτων του ιδίου ιδιοκτήτη εντός περιοχών ΒΙ.ΠΕ. του ν. 4458/1965 (ΕΤΒΑ), ΒΕ.ΠΕ. του ν. 2545/1997 (ΒΙ.ΠΕ., ΒΙ.ΠΑ., ΒΙΟΠΑ) και Επιχειρηματικών Πάρκων του παρόντος, υπό την προϋπόθεση μη υπέρβασης του ποσοστού κάλυψης άνω του ογδόντα τοις εκατό (80%).
Με κοινή απόφαση των Υπουργών Ανάπτυξης και Επενδύσεων και Περιβάλλοντος και Ενέργειας καθορίζονται η διαδικασία για την πραγματοποίηση της μεταφοράς του συντελεστή και κάθε άλλο σχετικό θέμα.».
Άρθρο 32
Διασφάλιση έκτασης για την ίδρυση και ανάπτυξη Επιχειρηματικού Πάρκου Εξυγίανσης στην περιοχή Οινοφύτων της Περιφερειακής Ενότητας Βοιωτίας - Αντικατάσταση της παρ. 13 του άρθρου 56Β του ν. 3982/2011
Η παρ. 13 του άρθρου 56Β του ν. 3982/2011 (Α’ 143), περί της ίδρυσης και ανάπτυξης Επιχειρηματικού Πάρκου Εξυγίανσης στην περιοχή Οινοφύτων της περιφερειακής ενότητας Βοιωτίας, αντικαθίσταται ως εξής:
«13. Σε αποκλειστική προθεσμία δεκαπέντε (15) μηνών από τη δημοσίευση του παρόντος, η Εταιρία Ανάπτυξης Επιχειρηματικού Πάρκου (ΕΑΝΕΠ) υποβάλλει στην αρμόδια Διεύθυνση της Γενικής Γραμματείας Βιομηχανίας του Υπουργείου Ανάπτυξης και Επενδύσεων, με την επιφύλαξη του άρθρου 56Α, αίτηση για την έγκριση ανάπτυξης του Επιχειρηματικού Πάρκου Εξυγίανσης (ΕΠΕ), σύμφωνα με τα οριζόμενα στην παρ. 5 του άρθρου 46 και στο άρθρο 47, εξαιρουμένης της προϋπόθεσης της παρ. 1 και της περ. στ’ της παρ. 5 του άρθρου 46 ως προς την απαίτηση διασφάλισης ελάχιστου ποσοστού της έκτασης. Η ως άνω προθεσμία μπορεί να παραταθεί για χρονικό διάστημα έως έξι (6) μηνών με απόφαση του Υπουργού Ανάπτυξης και Επενδύσεων κατόπιν αίτησης της ΕΑΝΕΠ.».
ΚΕΦΑΛΑΙΟ Γ’
ΡΥΘΜΙΣΕΙΣ ΓΙΑ ΤΗ ΜΕΤΑΦΟΡΑ ΣΤΟΝ ΟΡΓΑΝΙΣΜΟ ΒΙΟΜΗΧΑΝΙΚΗΣ ΙΔΙΟΚΤΗΣΙΑΣ ΤΩΝ ΑΡΜΟΔΙΟΤΗΤΩΝ ΓΙΑ ΤΑ ΕΜΠΟΡΙΚΑ ΣΗΜΑΤΑ - ΜΕΤΑΦΟΡΑ ΤΟΥ ΜΗΤΡΩΟΥ
ΚΑΙ ΑΡΧΕΙΟΥ ΣΗΜΑΤΩΝ
Άρθρο 33
Μεταφορά στον Οργανισμό
Βιομηχανικής Ιδιοκτησίας των
αρμοδιοτήτων για τα εμπορικά σήματα
1. Οι αρμοδιότητες της Διεύθυνσης Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων, όπως προβλέπονται στον ν. 4679/2020 (Α’ 71) και εξειδικεύονται στο άρθρο 57 του π.δ. 147/2017 (Α’ 192), μεταφέρονται, με την επιφύλαξη της παρ. 4 του παρόντος, στο νομικό πρόσωπο ιδιωτικού δικαίου με την επωνυμία «Οργανισμός Βιομηχανικής Ιδιοκτησίας» (Ο.Β.Ι.), το οποίο συστάθηκε με τον ν. 1733/1987 (Α’ 171) και εποπτεύεται από το Υπουργείο Ανάπτυξης και Επενδύσεων.
2. Όπου στον ν. 4679/2020 αναφέρεται η Διεύθυνση Σημάτων, νοείται ο Ο.Β.Ι.. Όπου στον ν. 4679/2020 αναφέρεται ο Διευθυντής ή ο Προϊστάμενος της Διεύθυνσης Σημάτων, νοείται το Διοικητικό Συμβούλιο του Ο.Β.Ι.. Όπου στον ν. 4679/2020 αναφέρεται ο ιστότοπος του Υπουργείου Ανάπτυξης και Επενδύσεων, νοείται ο ιστότοπος του Ο.Β.Ι..
3. Οι αρμοδιότητες του Υπουργού Ανάπτυξης και Επενδύσεων που προβλέπονται στην παρ. 6 του άρθρου 2 (περί του καθορισμού των τεχνικών προδιαγραφών του αρχείου απεικόνισης του σήματος), στην παρ. 1 του άρθρου 20 (περί του καθορισμού του τύπου της δήλωσης σήματος), στην παρ. 6 του άρθρου 33 (περί του καθορισμού των τεχνικών προδιαγραφών του ηλεκτρονικού μητρώου σημάτων), στην παρ. 4 του άρθρου 35 (περί του καθορισμού των προδιαγραφών ηλεκτρονικού και φυσικού αρχείου και τήρησης φακέλων), στην παρ. 3 του άρθρου 82 (περί του καθορισμού του τύπου της δήλωσης μετατροπής Διεθνούς Σήματος), και στην παρ. 3 του άρθρου 84 (περί του καθορισμού του τύπου της δήλωσης μετατροπής Σήματος της Ευρωπαϊκής Ένωσης), του ν. 4679/2020 μεταφέρονται στο Διοικητικό Συμβούλιο του Ο.Β.Ι.. Όπου στις διατάξεις αυτές γίνεται αναφορά σε απόφαση του Υπουργού Ανάπτυξης και Επενδύσεων, νοείται απόφαση του Διοικητικού Συμβουλίου του Ο.Β.Ι..
4. Στη Διεύθυνση Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων παραμένουν οι αρμοδιότητες για το Ελληνικό Σήμα Προϊόντων και Υπηρεσιών που προβλέπονται στον ν. 4072/2012 (Α’ 86). Οι αρμοδιότητες για την καταπολέμηση της διακίνησης παραποιημένων προϊόντων παραμένουν στη Διϋπηρεσιακή Μονάδα Ελέγχου της Αγοράς (ΔΙ.Μ.Ε.Α.).
5. Ο Ο.Β.Ι. ορίζεται, σύμφωνα με το άρθρο 110 του Κανονισμού (ΕΕ) αριθ. 2017/1001 του Ευρωπαϊκού Κοινοβουλίου και του Συμβουλίου της 14ης Ιουνίου 2017 (L 154), ως αρμόδια εθνική αρχή για την εξακρίβωση της γνησιότητας των τελεσίδικων (final) αποφάσεων του Γραφείου Διανοητικής Ιδιοκτησίας της Ευρωπαϊκής Ένωσης (European Union Intellectual Property Office, E.U.I.P.O.), οι οποίες καθορίζουν ποσό εξόδων και για την περιαφή του εκτελεστηρίου τύπου σε αυτές, χωρίς άλλη διατύπωση πέραν της επαλήθευσης της γνησιότητας των ως άνω αποφάσεων.
7. Ο Ο.Β.Ι. συμμετέχει και εκπροσωπεί τη χώρα για τα ζητήματα των σημάτων στο Γραφείο Διανοητικής Ιδιοκτησίας της Ευρωπαϊκής Ένωσης (European Union Intellectual Property Office, E.U.I.P.O.), στον Παγκόσμιο Οργανισμό Διανοητικής Ιδιοκτησίας (World Intellectual Property Organisation, W.I.P.O.) και σε κάθε αντίστοιχο ενωσιακό ή διεθνή οργανισμό ή φορέα και είναι αρμόδιος για κάθε επικοινωνία και συνεργασία με τους οργανισμούς αυτούς. Για θέματα που σχετίζονται με την αντιμετώπιση του παράνομου εμπορίου παραποιημένων προϊόντων η εκπροσώπηση πραγματοποιείται από τη ΔΙ.Μ.Ε.Α..
8. Ο Ο.Β.Ι. ασκεί τις αρμοδιότητες για τα σήματα υπό την εποπτεία του Υπουργού Ανάπτυξης και Επενδύσεων. Όσες εποπτικές αρμοδιότητες του Υπουργού Ανάπτυξης και Επενδύσεων επί του Ο.Β.Ι. προβλέπονται σε άλλες διατάξεις παραμένουν σε ισχύ.
Άρθρο 34
Μεταφορά προγραμμάτων στον Οργανισμό
Βιομηχανικής Ιδιοκτησίας
Ο Οργανισμός Βιομηχανικής Ιδιοκτησίας αναλαμβάνει τη συνέχιση και ολοκλήρωση των προγραμμάτων, συγχρηματοδοτούμενων ή μη, δράσεων, υπηρεσιών και έργων της Διεύθυνσης Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων, όπως και όλες τις υποχρεώσεις και τα δικαιώματα που απορρέουν από τα ανωτέρω ή συνδέονται με αυτά. Εντός δέκα (10) ημερών από την έναρξη ισχύος του παρόντος, η Διεύθυνση Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων παραδίδει στον Γενικό Διευθυντή του Ο.Β.Ι. πλήρη κατάσταση και λεπτομερή αναφορά των ολοκληρωμένων και υφιστάμενων προγραμμάτων, δράσεων, υπηρεσιών και έργων, η εκτέλεση των οποίων εκτείνεται χρονικά μετά από την έναρξη ισχύος του παρόντος, καθώς και του συνόλου των συνδεόμενων με αυτά συμβάσεων, δικαιωμάτων και υποχρεώσεων. Εξαιρούνται προγράμματα και δράσεις για την αντιμετώπιση του παρανόμου εμπορίου παραποιημένων προϊόντων που συνεχίζονται από τη ΔΙ.Μ.Ε.Α..
Άρθρο 35
Μεταφορά του μητρώου
και του αρχείου σημάτων και των σχετικών πληροφοριακών συστημάτων στον Οργανισμό Βιομηχανικής Ιδιοκτησίας
Στον Οργανισμό Βιομηχανικής Ιδιοκτησίας (Ο.Β.Ι.) μεταφέρονται από τη Διεύθυνση Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων το φυσικό (έγχαρτο) και ηλεκτρονικό μητρώο σημάτων, το αρχείο σημάτων, τα πληροφοριακά συστήματα, το λογισμικό και τα αντίστοιχα συστήματα που υποστηρίζουν τη λειτουργία του μητρώου και το αρχείο της Διοικητικής Επιτροπής Σημάτων. Το μητρώο σημάτων και το αρχείο σημάτων τηρείται ενιαία και εξ ολοκλήρου από τον Ο.Β.Ι..
Άρθρο 36
Μεταφορά στον Οργανισμό Βιομηχανικής
Ιδιοκτησίας των τελών για τα σήματα
1. Τα καταβαλλόμενα υπέρ του Δημοσίου τέλη για τη λειτουργία του μητρώου σημάτων, που προβλέπονται στο άρθρο 87 του ν. 4679/2020 (Α’ 71), καταβάλλονται στον Οργανισμό Βιομηχανικής Ιδιοκτησίας (Ο.Β.Ι.).
2. Στον Ο.Β.Ι. μεταφέρονται όλα τα έσοδα από τα πάσης φύσεως κονδύλια που προέρχονται από το Γραφείο Διανοητικής Ιδιοκτησίας της Ευρωπαϊκής Ένωσης (European Union Intellectual Property Office, E.U.I.P.O.) και τον Παγκόσμιο Οργανισμό Διανοητικής Ιδιοκτησίας (World Intellectual Property Organisation, W.I.P.O.) και συνδέονται άμεσα ή έμμεσα με τη λειτουργία του Σήματος της Ευρωπαϊκής Ένωσης και του Διεθνούς Σήματος ή με τη συμμετοχή στους οργανισμούς αυτούς, καθώς και κάθε χρηματοδότηση που προέρχεται από τους ανωτέρω οργανισμούς.
Άρθρο 37
Αρμοδιότητες του Οργανισμού Βιομηχανικής
Ιδιοκτησίας - Τροποποίηση του άρθρου 1
του ν. 1733/1987
Στην παρ. 2 του άρθρου 1 του ν. 1733/1987 (Α’ 171), περί των σκοπών του Οργανισμού Βιομηχανικής Ιδιοκτησίας, τροποποιούνται οι περ. γ’, δ’ και ε’, προστίθενται περ. θ’ και ι’ και η παρ. 2 διαμορφώνεται ως εξής:
«2. Σκοπός του ΟΒΙ είναι η συμβολή στην τεχνολογική και βιομηχανική ανάπτυξη της χώρας με την άσκηση των εξής αρμοδιοτήτων:
α. Χορήγηση διπλωμάτων ευρεσιτεχνίας, διπλωμάτων τροποποίησης και πιστοποιητικών υποδείγματος χρησιμότητας, καθώς και γνωμοδότηση κατά το άρθρο 13, για τις μη συμβατικές άδειες εκμετάλλευσης.
β. Καταχώριση συμβάσεων μεταφοράς τεχνολογίας.
γ. Συνεργασία με ομοειδείς οργανισμούς άλλων χωρών, με διεθνείς οργανισμούς, με ερευνητικούς και τεχνολογικούς φορείς της χώρας, καθώς και σύνδεσή του με οργανισμούς και τράπεζες πληροφοριών.
δ. Προετοιμασία και έλεγχος της εφαρμογής των διεθνών συνθηκών σε θέματα διπλωμάτων ευρεσιτεχνίας, σημάτων, βιομηχανικών σχεδίων και μεταφοράς τεχνολογίας.
ε. Εκπροσώπηση της Ελλάδος σε ενωσιακούς και διεθνείς οργανισμούς, όπως στο Ευρωπαϊκό Γραφείο Διπλωμάτων Ευρεσιτεχνίας (European Patent Office, E.P.O.), στον Παγκόσμιο Οργανισμό Διανοητικής Ιδιοκτησίας (World Intellectual Property Organisation, W.I.P.O.), στο Γραφείο Διανοητικής Ιδιοκτησίας της Ευρωπαϊκής Ένωσης (European Union Intellectual Property Office, E.U.I.P.O.) και σε κάθε αντίστοιχο ενωσιακό ή διεθνή οργανισμό ή φορέα, αναφορικά με το σύνολο των ασκούμενων αρμοδιοτήτων του.
στ. Παροχή συμβουλών και πληροφοριών σχετικά με νέες τεχνολογίες και τεχνογνωσίες, με την επιφύλαξη των διατάξεων του νόμου αυτού για τα απόρρητα μητρώα, αρχεία και βιβλία.
ζ. Παρακολούθηση και απογραφή της χρήσης ευρεσιτεχνιών, καινοτομιών και μεταφερόμενης τεχνολογίας στην Ελλάδα και στο εξωτερικό.
η. Ταξινόμηση ευρεσιτεχνιών και συμβάσεων μεταφοράς τεχνολογίας κατά κατηγορίες χρήσης, λαμβανομένων υπόψη και των διεθνών ισχυόντων κριτηρίων.
θ. Απονομή εθνικών εμπορικών σημάτων, τήρηση του μητρώου σημάτων και γενικά άσκηση των αρμοδιοτήτων του ΟΒΙ που προβλέπονται από την εθνική νομοθεσία για το εμπορικό σήμα, καθώς και άσκηση αρμοδιοτήτων συναφών προς τις ανωτέρω σε σχέση με σήματα.
ι. Συνεργασία με τη Διϋπηρεσιακή Μονάδα Ελέγχου της Αγοράς (ΔΙ.Μ.Ε.Α.) και με άλλες αρχές για τον έλεγχο του παράνομου εμπορίου παραποιημένων προϊόντων.».
Άρθρο 38
Αρμοδιότητες του Γενικού Διευθυντή του Οργανισμού Βιομηχανικής Ιδιοκτησίας - Τροποποίηση της παρ. 13 του άρθρου 2
του ν. 1733/1987
Στην παρ. 13 του άρθρου 2 του ν. 1733/1987 (Α’ 171), περί των αρμοδιοτήτων του Γενικού Διευθυντή του Οργανισμού Βιομηχανικής Ιδιοκτησίας, προστίθεται περ. ε’ και η παρ. 13 διαμορφώνεται ως εξής:
«13. Ο Γενικός Διευθυντής του ΟΒΙ έχει τις ακόλουθες αρμοδιότητες.
α. Ευθύνεται για την εφαρμογή των αποφάσεων του διοικητικού συμβουλίου.
β. Προΐσταται στις υπηρεσίες του ΟΒΙ και μεριμνά για την ομαλή και αποδοτική τους λειτουργία.
γ. Εκπροσωπεί εξώδικα και δικαστικά τον ΟΒΙ και μπορεί με πράξη του να αναθέτει κατά περίπτωση ή κατηγορία περιπτώσεων την εκπροσώπηση στον αναπληρωτή γενικό διευθυντή ή σε μέλος του διοικητικού συμβουλίου, σε δικηγόρο του ΟΒΙ ή για συγκεκριμένα θέματα, σε υπάλληλο του ΟΒΙ.
δ. Με πράξη του και σύμφωνα με τις διατάξεις του νόμου, χορηγεί διπλώματα ευρεσιτεχνίας, διπλώματα τροποποίησης και πιστοποιητικά υποδείγματος χρησιμότητας, εκδίδει τις κατά το άρθρο 13 γνωμοδοτήσεις για τη χορήγηση των μη συμβατικών αδειών εκμετάλλευσης καθώς και οποιοδήποτε άλλο πιστοποιητικό, βεβαίωση ή έγγραφο παροχής πληροφοριών ορίζεται από το νόμο αυτόν.
ε. Με πράξη του και σύμφωνα με τις διατάξεις του νόμου, χορηγεί εμπορικά σήματα, εκδίδει τα πάσης φύσεως πιστοποιητικά για εμπορικά σήματα, εκδίδει αντίγραφα από το μητρώο σημάτων και ενεργεί κάθε άλλη πράξη που προβλέπεται στη νομοθεσία για τα εμπορικά σήματα. Με απόφαση του Γενικού Διευθυντή του ΟΒΙ, δύναται να χορηγείται στους Ελεγκτές, Ερευνητές, Εξεταστές και Καταχωρητές σημάτων εξουσιοδότηση υπογραφής.».
Άρθρο 39
Επικαιροποίηση όρων της νομοθεσίας
για τα σήματα - Τροποποίηση της παρ. 3
του άρθρου 1 του ν. 4679/2020
Στην παρ. 3 του άρθρου 1 του ν. 4679/2020 (Α’ 171), περί της σημασίας που έχουν ορισμένοι όροι για τις ανάγκες του νόμου αυτού, αντικαθίσταται η περ. στ’, προστίθενται περ. ιστ’ έως ιθ’ και η παρ. 3 διαμορφώνεται ως εξής:
«3. Για τις ανάγκες του παρόντος νόμου οι πιο κάτω όροι έχουν τη σημασία που παρατίθεται δίπλα σε κάθε έναν από αυτούς:
α) Εθνικό σήμα, ή απλώς σήμα: το δικαίωμα που απονέμεται από τη Διεύθυνση Σημάτων ή τα Διοικητικά Δικαστήρια, σύμφωνα με τον παρόντα νόμο, ρυθμίζεται από αυτόν και παράγει αποτελέσματα στην Ελληνική Επικράτεια.
β) Σήμα της ΕΕ: το δικαίωμα που απονέμεται από το Γραφείο Διανοητικής Ιδιοκτησίας της Ευρωπαϊκής Ένωσης (EUIPO) σύμφωνα με τον Κανονισμό 2017/1001/ΕΕ, ρυθμίζεται από αυτόν και παράγει αποτελέσματα σε όλη την Ευρωπαϊκή Ένωση, έχοντας ενιαίο χαρακτήρα σε όλα τα κράτη μέλη.
γ) Διεθνές σήμα ή εγκεκριμένη διεθνής καταχώριση: το δικαίωμα που στηρίζεται σε Διεθνή Καταχώριση στο διεθνές μητρώο σημάτων που τηρεί ο Παγκόσμιος Οργανισμός Διανοητικής Ιδιοκτησίας (WIPO) σύμφωνα με το Διεθνές Πρωτόκολλο της Μαδρίτης (1989), το οποίο απονέμεται από τη Διεύθυνση Σημάτων ή τα Διοικητικά Δικαστήρια σύμφωνα με το πιο πάνω Πρωτόκολλο και τον παρόντα νόμο, μετά από αίτηση επέκτασης της προστασίας του στην Ελληνική Επικράτεια και προστατεύεται, όπως το εθνικό σήμα.
δ) Διεθνής Καταχώριση: εγγραφή στο Διεθνές Μητρώο που τηρείται από το Διεθνές Γραφείο του Παγκόσμιου Οργανισμού Διανοητικής Ιδιοκτησίας (WIPO) σύμφωνα με το πιο πάνω Πρωτόκολλο.
ε) Διεθνές Μητρώο: το μητρώο διεθνών καταχωρίσεων που τηρεί ο Παγκόσμιος Οργανισμός Διανοητικής Ιδιοκτησίας (WIPO) σύμφωνα με το πιο πάνω Πρωτόκολλο.
στ) Οργανισμός Βιομηχανικής Ιδιοκτησίας (ΟΒΙ): το νομικό πρόσωπο ιδιωτικού δικαίου του ν. 1733/1987 (Α’ 171), που είναι σύμφωνα με τον παρόντα αρμόδιο για την τήρηση του μητρώου σημάτων και έχει τη δικαιοδοσία που προβλέπει η παρ. 1 του άρθρου 47.
ζ) Ελεγκτές: υπάλληλοι της Διεύθυνσης Σημάτων που ορίζονται σύμφωνα με την παράγραφο 3 του άρθρου 20 και ελέγχουν τις δηλώσεις κατάθεσης σημάτων ως προς την πληρότητα του περιεχομένου τους, την αναπαράσταση του σήματος, την περιγραφή των προϊόντων και των υπηρεσιών, τα τέλη και τα τυχόν άλλα στοιχεία ή έγγραφα που τις συνοδεύουν.
η) Ερευνητές: υπάλληλοι της Διεύθυνσης Σημάτων που ορίζονται σύμφωνα με την παράγραφο 3 του άρθρου 20 και πραγματοποιούν έρευνα για προγενέστερα σήματα κατά την έννοια των παρ. 1 και 2 του άρθρου 5.
θ) Εξεταστές: υπάλληλοι της Διεύθυνσης Σημάτων που ορίζονται σύμφωνα με την παράγραφο 3 του άρθρου 20 και εξετάζουν τη συνδρομή απόλυτων λόγων απαραδέκτου κατά την έννοια του άρθρου 4.
ι) Καταχωρητές: υπάλληλοι της Διεύθυνσης Σημάτων που ορίζονται σύμφωνα με την παράγραφο 3 του άρθρου 20 και καταχωρούν σήματα στο μητρώο, αφού ελέγξουν ότι δεν ασκήθηκαν ανακοπές ή ότι αυτές απορρίφθηκαν με απόφαση της Διοικητικής Επιτροπής Σημάτων για την οποία παρήλθε άπρακτη η προθεσμία προσφυγής στο Διοικητικό Πρωτοδικείο ή ότι απορρίφθηκαν με απόφαση των Διοικητικών Δικαστηρίων που είναι ή έχει καταστεί τελεσίδικη.
ια) Διοικητική Επιτροπή Σημάτων: η επιτροπή του άρθρου 30 που έχει τη δικαιοδοσία που προβλέπει η παράγραφος 2 του άρθρου 47.
ιβ) Μητρώο Σημάτων ή, απλώς, μητρώο: το μητρώο του άρθρου 33 το οποίο περιλαμβάνει εθνικά σήματα, εθνικά συλλογικά σήματα, εθνικά σήματα πιστοποίησης, διεθνή σήματα, καθώς και τις σχετικές δηλώσεις (αιτήσεις) που εκκρεμούν για εξέταση.
ιγ) Δήλωση κατάθεσης σήματος ή, απλώς, δήλωση: αίτηση για την απονομή δικαιώματος σε εθνικό σήμα που εξετάζεται με βάση τις τυπικές και ουσιαστικές προϋποθέσεις του παρόντος.
ιδ) Καταχώριση: η οριστική εγγραφή της δήλωσης κατάθεσης σήματος στο Μητρώο Σημάτων μετά την εξέταση των τυπικών και ουσιαστικών προϋποθέσεων του παρόντος με την οποία γεννάται το δικαίωμα στο εθνικό σήμα.
ιε) Διεκδίκηση διεθνούς προτεραιότητας ή διεκδίκηση προτεραιότητας ή δικαιώματα προτεραιότητας: η πλασματική χρονική προτεραιότητα που απολαύει στην Ελλάδα μια δήλωση κατάθεσης εθνικού σήματος σύμφωνα με το άρθρο 4 της Διεθνούς Σύμβασης Παρισίων 1883
(ν. 213/1975, Α’ 258) ή μια διεθνής καταχώριση σύμφωνα με τα άρθρα 3, 3 τρις και 4 του Διεθνούς Πρωτοκόλλου της Μαδρίτης του 1989.
ιστ) Διεύθυνση Σημάτων: όπου στον παρόντα αναφέρεται η Διεύθυνση Σημάτων, νοείται ο ΟΒΙ.
ιζ) Διευθυντής ή Προϊστάμενος της Διεύθυνσης Σημάτων: όπου στον παρόντα αναφέρεται ο Διευθυντής ή ο Προϊστάμενος της Διεύθυνσης Σημάτων, νοείται το Διοικητικό Συμβούλιο του ΟΒΙ.
ιη) Ιστότοπος του Υπουργείου Ανάπτυξης και Επενδύσεων: όπου στον παρόντα αναφέρεται ο ιστότοπος του Υπουργείου Ανάπτυξης και Επενδύσεων, νοείται ο ιστότοπος του ΟΒΙ.
ιθ) Υπουργός Ανάπτυξης και Επενδύσεων: οι αρμοδιότητες του Υπουργού Ανάπτυξης και Επενδύσεων που προβλέπονται στην παρ. 6 του άρθρου 2, περί του καθορισμού των τεχνικών προδιαγραφών του αρχείου απεικόνισης του σήματος, στην παρ. 1 του άρθρου 20, περί του καθορισμού του τύπου της δήλωσης σήματος, στην παρ. 6 του άρθρου 33, περί του καθορισμού των τεχνικών προδιαγραφών του ηλεκτρονικού μητρώου σημάτων, στην παρ. 4 του άρθρου 35, περί του καθορισμού προδιαγραφών ηλεκτρονικού και φυσικού αρχείου και τήρησης φακέλων, στην παρ. 3 του άρθρου 82, περί του καθορισμού του τύπου της δήλωσης μετατροπής διεθνούς σήματος, στην παρ. 3 του άρθρου 84, περί του καθορισμού του τύπου της δήλωσης μετατροπής σήματος της Ευρωπαϊκής Ένωσης, μεταφέρονται στο Διοικητικό Συμβούλιο του ΟΒΙ. Όπου στις διατάξεις αυτές γίνεται αναφορά σε απόφαση του Υπουργού Ανάπτυξης και Επενδύσεων, νοείται απόφαση του Διοικητικού Συμβουλίου του ΟΒΙ.».
Άρθρο 40
Ελεγκτές, ερευνητές, εξεταστές και καταχωρητές σημάτων - Τροποποίηση της παρ. 3 του άρθρου 20 του ν. 4679/2020
Στην παρ. 3 του άρθρου 20 του ν. 4679/2020 (Α’ 71), περί των καθηκόντων και προσόντων των Ελεγκτών, Ερευνητών, Εξεταστών και Καταχωρητών σημάτων, τροποποιούνται το πέμπτο, έβδομο και όγδοο εδάφιο, προστίθεται ένατο εδάφιο και η παρ. 3 διαμορφώνεται ως εξής:
«3. Η δήλωση κατάθεσης σήματος ελέγχεται ως προς την πληρότητα του περιεχομένου της, την αναπαράσταση του σήματος, την περιγραφή των προϊόντων και των υπηρεσιών, τα τέλη και τα τυχόν άλλα στοιχεία ή έγγραφα που τη συνοδεύουν από Ελεγκτή. Στη συνέχεια, γίνεται έρευνα για προγενέστερα σήματα κατά την έννοια των παραγράφων 1 και 2 του άρθρου 5 από Ερευνητή. Η συνδρομή απόλυτων λόγων απαραδέκτου κατά την έννοια του άρθρου 4 εξετάζεται από Εξεταστή. Αν δεν συντρέχουν απόλυτοι λόγοι απαραδέκτου, ο Εξεταστής είναι αρμόδιος να κάνει δεκτή τη δήλωση κατάθεσης σήματος. Στην περίπτωση αυτή, ο Εξεταστής δίνει εντολή για τη δημοσίευση της απόφασής του που κάνει δεκτή τη δήλωση κατάθεσης σήματος με την ανάρτησή της στον διαδικτυακό τόπο του Οργανισμού Βιομηχανικής Ιδιοκτησίας, προκειμένου να ενημερωθούν οι τυχόν τρίτοι που θα ήθελαν να ασκήσουν ανακοπές σύμφωνα με το άρθρο 25. Αν δεν ασκηθούν ανακοπές ή αυτές απορριφθούν με απόφαση της Διοικητικής Επιτροπής Σημάτων για την οποία παρήλθε άπρακτη η προθεσμία προσφυγής στο Διοικητικό Πρωτοδικείο ή απορριφθούν με απόφαση των Διοικητικών Δικαστηρίων που είναι ή έχει καταστεί τελεσίδικη, τότε το σήμα καταχωρείται στο μητρώο σημάτων με πράξη του Καταχωρητή που είναι αρμόδιος για τον έλεγχο των προϋποθέσεων αυτών. Οι υπάλληλοι που ασκούν καθήκοντα Ελεγκτών, Ερευνητών, Εξεταστών και Καταχωρητών καθορίζονται με απόφαση του Διοικητικού Συμβουλίου του Οργανισμού Βιομηχανικής Ιδιοκτησίας. Με απόφαση του Διοικητικού Συμβουλίου του Οργανισμού Βιομηχανικής Ιδιοκτησίας καθορίζονται, επίσης, τα τυπικά και ουσιαστικά προσόντα που πρέπει να πληρούν οι ως άνω υπάλληλοι, για να διασφαλίζεται ότι διαθέτουν επαρκή επιστημονική κατάρτιση ή επαγγελματική εμπειρία και ότι το έργο τους είναι υψηλής ποιότητας. Με απόφαση του Γενικού Διευθυντή του Οργανισμού Βιομηχανικής Ιδιοκτησίας δύναται να χορηγείται στους ως άνω υπαλλήλους εξουσιοδότηση υπογραφής.».
Άρθρο 41
Ηλεκτρονική υποβολή της δήλωσης κατάθεσης και της αναπαράστασης σήματος - Τροποποίηση της παρ. 5 του άρθρου 22
του ν. 4679/2020
Το πρώτο εδάφιο της παρ. 5 του άρθρου 22 του
ν. 4679/2020 (Α’ 71), περί των τυπικών προϋποθέσεων της δήλωσης κατάθεσης σήματος, αντικαθίσταται και η παρ. 5 διαμορφώνεται ως εξής:
«5. Με κοινή απόφαση των Υπουργών Ανάπτυξης και Επενδύσεων και Ψηφιακής Διακυβέρνησης, μετά από εισήγηση του Διοικητικού Συμβουλίου του Οργανισμού Βιομηχανικής Ιδιοκτησίας, καθορίζονται οι όροι, οι προϋποθέσεις, η διαδικασία, οι τεχνικές προδιαγραφές, η τεχνική διαχείριση και κάθε άλλο θέμα σχετικό με την ηλεκτρονική υποβολή της δήλωσης κατάθεσης και της αναπαράστασης του σήματος και την εφαρμογή της παρ. 3. Η δήλωση κατάθεσης υπογράφεται με την εγκεκριμένη ηλεκτρονική υπογραφή του καταθέτη φυσικού προσώπου ή, κατά περίπτωση, του πληρεξούσιου δικηγόρου του ή την εγκεκριμένη ηλεκτρονική σφραγίδα του καταθέτη νομικού προσώπου ή η ταυτοποίηση γίνεται με οποιοδήποτε σύστημα ηλεκτρονικής ταυτοποίησης κατά την έννοια του Κανονισμού (ΕΕ) 910/2014.».
Άρθρο 42
Διοικητική Επιτροπή Σημάτων -
Τροποποίηση του άρθρου 30 του ν. 4679/2020
Στο άρθρο 30 του ν. 4679/2020 (Α’ 71), περί της Διοικητικής Επιτροπής Σημάτων, τροποποιούνται η παρ. 1, η περ. στ’ της παρ. 2, η παρ. 3, οι παρ. 5 έως 7 και οι παρ. 11 έως 12, καταργούνται το τελευταίο εδάφιο της παρ. 8 και η παρ. 13 και το άρθρο 30 διαμορφώνεται ως εξής:
«Άρθρο 30
(Άρθρο 45 παρ. 1 της Οδηγίας 2015/2436/ΕΕ)
Διοικητική Επιτροπή Σημάτων
1. Η Διοικητική Επιτροπή Σημάτων εδρεύει στην Αθήνα και συνεδριάζει στον Οργανισμό Βιομηχανικής Ιδιοκτησίας, σε γραφείο που ορίζεται με απόφαση του Διοικητικού του Συμβουλίου. Κάθε κόστος ή δαπάνη για τη λειτουργία της Διοικητικής Επιτροπής Σημάτων βαρύνει τον Οργανισμό Βιομηχανικής Ιδιοκτησίας.
2. Η Διοικητική Επιτροπή Σημάτων είναι αρμόδια για την αποδοχή ή την απόρριψη των ακόλουθων αιτήσεων:
α) της ανακοπής σύμφωνα με το άρθρο 25,
β) της προσφυγής κατά αποφάσεων των Εξεταστών σύμφωνα με το άρθρο 29,
γ) της αίτησης για έκπτωση από το δικαίωμα στο σήμα σύμφωνα με το άρθρο 50,
δ) της αίτησης ακυρότητας σήματος σύμφωνα με το άρθρο 52,
ε) της παρέμβασης σύμφωνα με την παρ. 12 σε οποιαδήποτε διαδικασία που εκκρεμεί ενώπιόν της, καθώς και
στ) για την επίλυση κάθε διαφοράς που ανακύπτει μεταξύ του Οργανισμού Βιομηχανικής Ιδιοκτησίας και των καταθετών ή δικαιούχων σημάτων ή τρίτων κατά την εφαρμογή του παρόντος νόμου.
3. Η Διοικητική Επιτροπή Σημάτων συγκροτείται με απόφαση του Υπουργού Ανάπτυξης και Επενδύσεων, μετά από εισήγηση του Διοικητικού Συμβουλίου του Οργανισμού Βιομηχανικής Ιδιοκτησίας, και λειτουργεί σε τριμελή τμήματα. Κάθε τμήμα της αποτελείται από:
α) έναν πάρεδρο του Νομικού Συμβουλίου του Κράτους, ως πρόεδρο, με τον αναπληρωτή του,
β) έναν υπάλληλο του δημόσιου τομέα, κατηγορίας ΠΕ ή ΕΕΠ, που υπηρετεί στο Υπουργείο Ανάπτυξης και Επενδύσεων, με αποδεδειγμένη εμπειρία στο αντικείμενο των σημάτων, ως μέλος, με τον αναπληρωτή του, και σε περίπτωση αδυναμίας ορισμού του, ενός υπαλλήλου που υπηρετεί σε φορείς του άρθρου 3 του ν. 4440/2016 (Α’ 224),
γ) έναν υπάλληλο, ΠΕ ή ΕΕΠ, πτυχιούχο νομικής, που υπηρετεί στον Οργανισμό Βιομηχανικής Ιδιοκτησίας, ως μέλος, με τον αναπληρωτή του.
Στις περ. β) και γ), αντί για υπαλλήλους του Υπουργείου Ανάπτυξης και Επενδύσεων ή του Οργανισμού Βιομηχανικής Ιδιοκτησίας, μπορεί να ορίζονται ως μέλη της Διοικητικής Επιτροπής Σημάτων ή αναπληρωτές, νομικοί με επιστημονική εξειδίκευση ή εμπειρία στο δίκαιο των εμπορικών σημάτων ή της διανοητικής ιδιοκτησίας. Για αυτά τα μέλη ισχύουν αναλόγως τα ασυμβίβαστα, οι υποχρεώσεις, τα πειθαρχικά παραπτώματα και η πειθαρχική διαδικασία των άρθρων 12, 13 και 13 Α του ν. 3959/2011 (Α’ 93), που προβλέπονται και για τα μέλη της Επιτροπής Ανταγωνισμού.
Ο εκάστοτε αρχαιότερος, κατά την επετηρίδα του Νομικού Συμβουλίου του Κράτους, πρόεδρος της Διοικητικής Επιτροπής Σημάτων είναι επικεφαλής όλων των τμημάτων της και ασκεί διοικητικές αρμοδιότητες για κάθε οργανωτικό θέμα. Στον πρόεδρο, τα μέλη και τους αναπληρωτές μελών της Διοικητικής Επιτροπής Σημάτων καταβάλλεται αποζημίωση, ανά συνεδρίαση και κατ’ αποκοπή, από τον Οργανισμό Βιομηχανικής Ιδιοκτησίας. Με κοινή απόφαση των Υπουργών Οικονομικών και Ανάπτυξης και Επενδύσεων που εκδίδεται μετά από εισήγηση του Διοικητικού Συμβουλίου του Οργανισμού Βιομηχανικής Ιδιοκτησίας, καθορίζεται κάθε αναγκαία λεπτομέρεια για το ύψος της αποζημίωσης αυτής.
4. Οι εισηγητές στις υποθέσεις της Διοικητικής Επιτροπής Σημάτων ορίζονται με πράξη του προέδρου του τμήματος στο οποίο εισάγονται προς εξέταση. Η κατανομή των υποθέσεων στα τμήματα της Επιτροπής καθορίζεται σύμφωνα με τη χρονική σειρά κατάθεσης των σχετικών αιτήσεων της παρ. 2.
5. Η Διοικητική Επιτροπή Σημάτων συνεδριάζει σε ημέρες και ώρες οι οποίες ορίζονται, από το Διοικητικό Συμβούλιο του Οργανισμού Βιομηχανικής Ιδιοκτησίας στην αρχή κάθε έτους και γνωστοποιούνται με τοιχοκόλληση στο γραφείο της αρμόδιας Διεύθυνσης, καθώς και με ανάρτηση στον διαδικτυακό τόπο του Οργανισμού Βιομηχανικής Ιδιοκτησίας. Η συζήτηση σε κάθε τμήμα της Επιτροπής γίνεται με βάση το έκθεμα που καταρτίζει ο πρόεδρός του. Το έκθεμα τοιχοκολλάται στον Οργανισμό Βιομηχανικής Ιδιοκτησίας και αναρτάται στον ανωτέρω διαδικτυακό τόπο οκτώ (8) πλήρεις ημέρες πριν από την ημέρα συνεδρίασης της Επιτροπής.
6. Οι συνεδριάσεις της Διοικητικής Επιτροπής Σημάτων είναι δημόσιες και τηρούνται πρακτικά από τον γραμματέα κάθε τμήματος, που ορίζεται με απόφαση του Διοικητικού Συμβουλίου του Οργανισμού Βιομηχανικής Ιδιοκτησίας. Η γραμματειακή και διοικητική υποστήριξη της Διοικητικής Επιτροπής Σημάτων παρέχεται από υπαλλήλους κατηγορίας ΠΕ ή ΤΕ του Οργανισμού Βιομηχανικής Ιδιοκτησίας.
7. Τα μέλη της Διοικητικής Επιτροπής Σημάτων δεν επιτρέπεται να έχουν συμμετάσχει στη λήψη αποφάσεων του Οργανισμού Βιομηχανικής Ιδιοκτησίας σχετικά με την παραδοχή ή την απόρριψη της αμφισβητούμενης δήλωσης σήματος.
8. Η θητεία των μελών της Διοικητικής Επιτροπής Σημάτων είναι τριετής, με δυνατότητα ανανέωσης για ίσο χρόνο. Ο πρόεδρος και τα μέλη της Διοικητικής Επιτροπής Σημάτων είναι ανεξάρτητοι κατά την άσκηση των καθηκόντων τους και μπορούν να παυθούν με απόφαση του Υπουργού Ανάπτυξης και Επενδύσεων για σοβαρούς λόγους σχετικούς με την εκτέλεση των καθηκόντων τους, ιδίως για παράβαση της αρχής της αμεροληψίας, αδικαιολόγητη αποχή από την εκτέλεση των καθηκόντων τους και άρνηση ή παρέλκυση εκτέλεσης υπηρεσίας.
9. Η Διοικητική Επιτροπή Σημάτων υποστηρίζεται με υπαλλήλους που υπηρετούν στον Οργανισμό Βιομηχανικής Ιδιοκτησίας, καθώς και με υπαλλήλους της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων μέσω αποσπάσεων στον Οργανισμό Βιομηχανικής Ιδιοκτησίας, σύμφωνα με τον ν. 4440/2016 (Α’ 224).
10. Όσοι υποβάλλουν στη Διοικητική Επιτροπή Σημάτων αιτήσεις της παρ. 2, καθώς και αυτοί κατά των οποίων στρέφονται οι αιτήσεις αυτές παρίστανται σε αυτήν μετά ή δια δικηγόρου και μπορούν να αναπτύσσουν τους ισχυρισμούς τους εγγράφως και να υποβάλουν κάθε χρήσιμο για την υποστήριξη της υπόθεσής τους στοιχείο ή έγγραφο. Οι πληρεξούσιοι δικηγόροι είναι ταυτόχρονα και αντίκλητοι των μερών που εκπροσωπούν. Για τη νόμιμη παράστασή τους οφείλουν να δηλώνουν ταχυδρομική διεύθυνση, καθώς και διεύθυνση ηλεκτρονικού ταχυδρομείου στις οποίες μπορούν να γίνονται κοινοποιήσεις. Οι πληρεξούσιοι δικηγόροι μπορούν να παρίστανται και με δήλωση που κατατίθεται στον αρμόδιο γραμματέα το αργότερο την παραμονή της συζήτησης και σημειώνεται αμέσως στο έκθεμα. Στην περίπτωση αυτή, οφείλουν να ενημερώνονται με δική τους πρωτοβουλία από τη γραμματεία της Επιτροπής για την τυχόν υποβολή αιτήματος απόδειξης χρήσης και γενικά για την πορεία της υπόθεσης. Από την απουσία των ενδιαφερομένων μερών δεν τεκμαίρεται ομολογία και η Διοικητική Επιτροπή Σημάτων λαμβάνει απόφαση ως να ήταν παρόντα όλα τα μέρη. Ενώπιον της Επιτροπής για υποθέσεις επί ανακοπών, προσφυγών, και αιτήσεων επίλυσης διαφοράς γίνονται δεκτά τα αποδεικτικά μέσα που προβλέπονται από τις διατάξεις του Κώδικα Διοικητικής Δικονομίας και για υποθέσεις επί αιτήσεων έκπτωσης ή ακυρότητας σήματος γίνονται δεκτά τα αποδεικτικά μέσα που προβλέπονται από τις διατάξεις του Κώδικα Πολιτικής Δικονομίας. Σε κάθε περίπτωση, γίνονται δεκτές ένορκες βεβαιώσεις ενώπιον ειρηνοδίκη ή συμβολαιογράφου ή προξένου με κλήτευση του αντιδίκου προ δύο τουλάχιστον εργασίμων ημερών. Η Επιτροπή μπορεί να επιτρέψει την εξέταση μαρτύρων ενώπιον της.
11. Οι αποφάσεις της Επιτροπής λαμβάνονται κατά πλειοψηφία και πρέπει να είναι αιτιολογημένες. Οι απορριπτικές αποφάσεις της Διοικητικής Επιτροπής Σημάτων κοινοποιούνται με επιμέλεια του Οργανισμού Βιομηχανικής Ιδιοκτησίας στα ενδιαφερόμενα μέρη ή στους αντικλήτους τους με κάθε πρόσφορο μέσο, ιδίως με ηλεκτρονικό ταχυδρομείο. Για τις κοινοποιήσεις εφαρμόζονται αναλόγως το δεύτερο και τρίτο εδάφιο της παρ. 3 του άρθρου 21.
12. Όποιος έχει έννομο συμφέρον μπορεί να παρεμβαίνει ενώπιον της Διοικητικής Επιτροπής Σημάτων. Η παρέμβαση ασκείται με έγγραφο που κατατίθεται στον Οργανισμό Βιομηχανικής Ιδιοκτησίας και κοινοποιείται με επιμέλεια του παρεμβαίνοντος στα άλλα μέρη που συμμετέχουν στη διαδικασία με δικαστικό επιμελητή, πέντε (5) τουλάχιστον πλήρεις ημέρες πριν από τη συζήτηση. Αν δεν τηρηθεί αυτή η προθεσμία, η παρέμβαση είναι απαράδεκτη.».
Άρθρο 43
Δημοσιεύσεις για τα σήματα - Αντικατάσταση
του άρθρου 86 του ν. 4679/2020
Το άρθρο 86 του ν. 4679/2020 (Α’ 71), περί των δημοσιεύσεων που προβλέπονται στον νόμο αυτόν, αντικαθίσταται ως εξής:
«Άρθρο 86
Δημοσιεύσεις
Οι δημοσιεύσεις που προβλέπονται από τον παρόντα, γίνονται στον διαδικτυακό τόπο του Οργανισμού Βιομηχανικής Ιδιοκτησίας.».
Άρθρο 44
Τέλη για τη λειτουργία του μητρώου σημάτων -
Αντικατάσταση του άρθρου 87
του ν. 4679/2020
Το άρθρο 87 του ν. 4679/2020 (Α’ 71), περί των τελών για τα σήματα, αντικαθίσταται ως εξής:
«Άρθρο 87
(Άρθρο 42 της Οδηγίας 2015/2436/ΕΕ)
Τέλη
1. Τα κάτωθι τέλη προορίζονται για τη λειτουργία του μητρώου σημάτων και των λοιπών μητρώων για δικαιώματα βιομηχανικής ιδιοκτησίας που τηρεί ο Οργανισμός Βιομηχανικής Ιδιοκτησίας, καθώς και για την εν γένει λειτουργία του Οργανισμού, και εισπράττονται από αυτόν. Τα τέλη καθορίζονται ως εξής:
α. κατάθεση σήματος, που υποβάλλεται έγχαρτα, εκατόν είκοσι (120) ευρώ,
β. κατάθεση σήματος, που υποβάλλεται ηλεκτρονικά, εκατό (100) ευρώ,
γ. για κάθε επιπλέον κλάση, είκοσι (20) ευρώ,
δ. κατάθεση σήματος από μετατροπή σήματος της Ευρωπαϊκής Ένωσης ή διεθνούς καταχώρισης ή από διαίρεση δήλωσης σήματος σε περισσότερα μέρη, εκατόν πενήντα (150) ευρώ,
ε. κάθε επιπλέον κλάση, είκοσι (20) ευρώ,
στ. παράταση προστασίας σήματος, που υποβάλλεται έγχαρτα, εκατόν δέκα (110) ευρώ,
ζ. παράταση προστασίας σήματος, που υποβάλλεται ηλεκτρονικά, ενενήντα (90) ευρώ,
η. κάθε επιπλέον κλάση, είκοσι (20) ευρώ,
θ. μεταβίβαση σήματος, ενενήντα (90) ευρώ,
ι. παραχώρηση άδειας χρήσης, ενενήντα (90) ευρώ,
ια. εγγραφή εμπράγματων δικαιωμάτων, σαράντα (40) ευρώ,
ιβ. έλεγχος και διαβίβαση διεθνούς αίτησης, δεκαπέντε (15) ευρώ,
ιγ. αντικατάσταση εθνικού σήματος από διεθνή καταχώριση, εκατόν δέκα (110) ευρώ,
ιδ. κατάθεση προσφυγών, ανακοπών, παρεμβάσεων και αιτήσεων ενώπιον της Διοικητικής Επιτροπής Σημάτων, εβδομήντα (70) ευρώ,
ιε. παράβολο συζήτησης ανακοπών, προσφυγών, παρεμβάσεων και αιτήσεων ενώπιον της Διοικητικής Επιτροπής Σημάτων, σαράντα (40) ευρώ,
ιστ. επαναφορά των πραγμάτων στην προτέρα κατάσταση, εκατόν δέκα (110) ευρώ,
ιζ. έκδοση αντιγράφου σήματος, ένα (1) ευρώ.
2. Με κοινή απόφαση των Υπουργών Οικονομικών και Ανάπτυξης και Επενδύσεων μπορεί να αναπροσαρμόζονται τα υπέρ του Δημοσίου τέλη που ορίζονται στην παρ. 1 σε ποσοστό μεγαλύτερο ή μικρότερο κατά τριάντα τοις εκατό (30%).».
Άρθρο 45
Εξουσιοδοτικές διατάξεις - Τροποποίηση
του άρθρου 88 του ν. 4679/2020
Το άρθρο 88 του ν. 4679/2020 (Α’ 71), περί των εξουσιοδοτικών διατάξεων του νόμου αυτού, και ο τίτλος του, αντικαθίστανται ως εξής:
«Άρθρο 88
Εξουσιοδοτικές διατάξεις
1. Με απόφαση του Υπουργού Ανάπτυξης και Επενδύσεων, μετά από εισήγηση του Διοικητικού Συμβουλίου του Οργανισμού Βιομηχανικής Ιδιοκτησίας, καθορίζονται:
α) ο αριθμός των τμημάτων της Διοικητικής Επιτροπής Σημάτων,
β) ο ορισμός των μελών των τμημάτων της Διοικητικής Επιτροπής Σημάτων, καθώς και των αναπληρωτών τους, σύμφωνα με την παρ. 3 του άρθρου 30.
2. Με απόφαση του Διοικητικού Συμβουλίου του Οργανισμού Βιομηχανικής Ιδιοκτησίας καθορίζονται:
α) τα κριτήρια επιλογής και τα προσόντα των υπαλλήλων του Οργανισμού Βιομηχανικής Ιδιοκτησίας που εκτελούν χρέη Ελεγκτών, Ερευνητών, Εξεταστών και Καταχωρητών, ή ορίζονται μέλη ή αναπληρωτές μελών στη Διοικητική Επιτροπή Σημάτων,
β) οι όροι τήρησης του ηλεκτρονικού μητρώου σημάτων, το οποίο μετά την ολοκλήρωσή του πρόκειται να αντικαταστήσει το έντυπο μητρώο σημάτων,
γ) ο τρόπος κατάθεσης των νέων μορφών σημάτων, καθώς και κάθε άλλο σχετικό ζήτημα.».
Άρθρο 46
Κόστος μεταφοράς του μητρώου σημάτων, του αρχείου σημάτων και λοιπών υποστηρικτικών συστημάτων στον Οργανισμό Βιομηχανικής Ιδιοκτησίας
Κάθε κόστος ή δαπάνη για τη μεταφορά και λειτουργία του μητρώου σημάτων, του αρχείου σημάτων, των πληροφοριακών και λοιπών συστημάτων που το υποστηρίζουν, της Διοικητικής Επιτροπής Σημάτων και κάθε άλλο σχετικό κόστος του παρόντος Κεφαλαίου, βαρύνει τον Οργανισμό Βιομηχανικής Ιδιοκτησίας.
Άρθρο 47
Καταργούμενες διατάξεις Κεφαλαίου Γ’
Η παρ. 5 του άρθρου 25 του ν. 1733/1987 (Α’ 171), περί της έκδοσης προεδρικού διατάγματος για τη μεταφορά στον Οργανισμό Βιομηχανικής Ιδιοκτησίας αρμοδιοτήτων καταχώρισης και έκδοσης σημάτων, καταργείται.
Άρθρο 48
Έναρξη ισχύος και μεταβατικές
διατάξεις Κεφαλαίου Γ’
1. Το παρόν Κεφάλαιο τίθεται σε ισχύ με την έκδοση κοινής απόφασης των Υπουργών Ανάπτυξης και Επενδύσεων και Οικονομικών, κατόπιν σχετικής εισήγησης του Διοικητικού Συμβουλίου του Οργανισμού Βιομηχανικής Ιδιοκτησίας. Με την απόφαση του πρώτου εδαφίου, διαπιστώνονται η ολοκλήρωση της μεταφοράς στον Οργανισμό Βιομηχανικής Ιδιοκτησίας του φυσικού (έγχαρτου) και ηλεκτρονικού μητρώου σημάτων, των πληροφοριακών και λοιπών αντίστοιχων συστημάτων που το υποστηρίζουν, του αρχείου σημάτων, καθώς και η αναγκαία και επαρκής στελέχωση του Οργανισμού Βιομηχανικής Ιδιοκτησίας με ανθρώπινο δυναμικό και υλικοτεχνικές υποδομές.
2. Δηλώσεις σημάτων που κατά την έναρξη της ισχύος του παρόντος Κεφαλαίου είναι εκκρεμείς στη Διεύθυνση Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων, εξετάζονται από τον Οργανισμό Βιομηχανικής Ιδιοκτησίας.
3. Υποθέσεις που κατά την έναρξη της ισχύος του παρόντος Κεφαλαίου είναι εκκρεμείς στη Διοικητική Επιτροπή Σημάτων χωρίς να έχουν συζητηθεί, εκδικάζονται από τη Διοικητική Επιτροπή Σημάτων με τη νέα σύνθεσή της που προβλέπεται στον παρόντα.
4. Κατ’ εξαίρεση των διαλαμβανόμενων στην παρ. 1, από τη δημοσίευση του παρόντος και έως τη θέση σε ισχύ του παρόντος Κεφαλαίου:
(α) Ο Οργανισμός Βιομηχανικής Ιδιοκτησίας αποκτά πρόσβαση στο φυσικό και ηλεκτρονικό μητρώο σημάτων, στα πληροφοριακά συστήματα και στα λοιπά συστήματα που το υποστηρίζουν, καθώς και στο αρχείο σημάτων, για τις ανάγκες της μεταφοράς τους σε αυτόν. Η μεταφορά γίνεται χωρίς να διακοπεί η ομαλή λειτουργία του μητρώου και των συναφών υπηρεσιών για το κοινό.
(β) Οι υπάλληλοι της Διεύθυνσης Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων παρέχουν άμεση και ουσιαστική συνδρομή προς τον Οργανισμό Βιομηχανικής Ιδιοκτησίας για την ταχεία ανάληψη των αρμοδιοτήτων που αφορούν στα σήματα, διευκολύνουν τη μεταφορά του μητρώου και του αρχείου σημάτων, των συστημάτων που το υποστηρίζουν και ενημερώνουν σχετικά τους υπαλλήλους του.
(γ) Πριν από την έναρξη της ισχύος του παρόντος, οι υπάλληλοι του Οργανισμού Βιομηχανικής Ιδιοκτησίας μπορεί να εκπαιδεύονται από κοινού με τους υπαλλήλους της Διεύθυνσης Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων για ζητήματα που αφορούν στα σήματα.
(δ) Υπάλληλοι του Οργανισμού Βιομηχανικής Ιδιοκτησίας μπορεί να παρακολουθούν, από κοινού με υπαλλήλους της Διεύθυνσης Σημάτων της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων, τις εργασίες, τα προγράμματα και τις δράσεις του Γραφείου Διανοητικής Ιδιοκτησίας της Ευρωπαϊκής Ένωσης (European Union Intellectual Property Office, E.U.I.P.O.) και του Παγκόσμιου Οργανισμού Διανοητικής Ιδιοκτησίας (World Intellectual Property Organisation, W.I.P.O.).
5. Με απόφαση του Υπουργού Ανάπτυξης και Επενδύσεων ρυθμίζεται κάθε αναγκαία λεπτομέρεια, πρακτικής, οργανωτικής, τεχνικής ή άλλης φύσεως σε σχέση με την παρ. 2, καθώς και την εν γένει εφαρμογή του παρόντος Κεφαλαίου, με στόχο την ομαλή μεταφορά των αρμοδιοτήτων, του μητρώου και του αρχείου για τα σήματα στον Οργανισμό Βιομηχανικής Ιδιοκτησίας, καθώς και για την εύρυθμη και αδιάλειπτη λειτουργία και παροχή υπηρεσιών του μητρώου σημάτων στο κοινό.
ΚΕΦΑΛΑΙΟ Δ’
ΡΥΘΜΙΣΕΙΣ ΓΙΑ ΤΟ ΓΕΝΙΚΟ ΕΜΠΟΡΙΚΟ ΜΗΤΡΩΟ
Άρθρο 49
Εγγραφή στο Γενικό Εμπορικό Μητρώο - Τροποποίηση της παρ. 1 του άρθρου 85 και των παρ. 2 και 4 του άρθρου 86
του ν. 4635/2019
1. Η παρ. 1 του άρθρου 85 του ν. 4635/2019 (Α’ 167), περί του σκοπού του Γενικού Εμπορικού Μητρώου (Γ.Ε.ΜΗ.), τροποποιείται και διαμορφώνεται ως εξής:
«1. Το Γενικό Εμπορικό Μητρώο (Γ.Ε.ΜΗ.) είναι:
α) το Εθνικό Μητρώο οικονομικής δραστηριότητας και εμπορικής δημοσιότητας, στο οποίο πραγματοποιείται η δημοσιότητα πράξεων, στοιχείων ή και δηλώσεων των υπόχρεων προσώπων και β) το ελληνικό ηλεκτρονικό εθνικό δελτίο δημοσιότητας, κατά την έννοια των παρ. 1 και 5 του άρθρου 16 της Οδηγίας (ΕΕ) 2017/1132 (L 169).»
2. Στην παρ. 2 του άρθρου 86 του ν. 4635/2019, περί της υποχρεωτικής εγγραφής φυσικών προσώπων στο Γ.Ε.ΜΗ., προστίθεται περ. δ’ και η παρ. 2 διαμορφώνεται ως εξής:
«2. Στο Γ.Ε.ΜΗ. εγγράφονται υποχρεωτικώς φυσικά πρόσωπα τα οποία με εγκατάσταση στην ημεδαπή και με σκοπό το κέρδος:
α. διενεργούν εμπορικές πράξεις στο όνομά τους κατά σύνηθες επάγγελμα, ή
β. διαθέτουν αγαθά ή υπηρεσίες ή διαμεσολαβούν στη διάθεση αυτών με επιχειρηματικό κίνδυνο, μέσω οργανωμένης υποδομής ή και μέσω εκμετάλλευσης της εργασίας τρίτων προσώπων,
γ. επί κληρονομικής διαδοχής φυσικών προσώπων υπάρχει υποχρέωση εγγραφής στο Γ.Ε.ΜΗ. για τον κληρονόμο φυσικού προσώπου που ήταν εγγεγραμμένο στο Γ.Ε.ΜΗ. εφόσον ο κληρονόμος συνεχίζει τη δραστηριότητα του θανόντος και πληροί τις προϋποθέσεις των προηγουμένων εδαφίων. Αν οι καθολικοί διάδοχοι είναι πρόσωπα πέραν του ενός (κοινωνία κληρονόμων) και συνεχίζουν από κοινού την εμπορική επιχείρηση του θανόντος, πρέπει εντός αποκλειστικής προθεσμίας (12) δώδεκα μηνών από την από κοινού διενέργεια πράξεων που υποδηλώνουν τη συνέχεια, να υποβάλουν αίτηση στην αρμόδια Υ.Γ.Ε.ΜΗ. Αυτή συνοδεύεται από ιδρυτικό καταστατικό έγγραφο εφαρμοζομένων κατά τα λοιπά των αντίστοιχων διατάξεων για τον συγκεκριμένο εταιρικό τύπο που θα επιλεγεί,
δ. ασκούν οικονομική δραστηριότητα, αλλά δεν υπάγονται στις διατάξεις των περ. α’ έως γ’. Τα ως άνω φυσικά πρόσωπα λαμβάνουν αριθμό Γ.Ε.ΜΗ., κατά την έναρξη των εργασιών τους. Η έναρξη γίνεται με χρήση Τεχνολογιών Πληροφορικής και Επικοινωνιών. Η εγγραφή στο Γ.Ε.ΜΗ. πραγματοποιείται ατελώς μέσω διαλειτουργικότητας με το πληροφοριακό σύστημα TAXIS. Τα ως άνω φυσικά πρόσωπα δεν καταβάλλουν τα τέλη του άρθρου 113,
πλην των τελών της περ. δ’. Η λήψη αριθμού Γ.Ε.ΜΗ. και η εγγραφή τους στο Γ.Ε.ΜΗ. δεν συνεπάγεται την κτήση της εμπορικής ιδιότητας και των υποχρεώσεων που απορρέουν από τον παρόντα.»
3. Στο τέλος της παρ. 4 του άρθρου 86, περί των εξουσιοδοτικών διατάξεων για ρύθμιση θεμάτων που σχετίζονται με την υποχρέωση εγγραφής στο Γ.Ε.ΜΗ., προστίθεται τρίτο εδάφιο και η παρ. 4 διαμορφώνεται ως εξής:
«4. Με κοινή απόφαση του Υπουργού Ανάπτυξης και Επενδύσεων και του κατά περίπτωση αρμόδιου Υπουργού, μπορεί να προβλέπεται η εγγραφή στο Γ.Ε.ΜΗ. φυσικών ή νομικών προσώπων ή ενώσεων προσώπων ή νομικών οντοτήτων, πέραν αυτών που αναφέρονται στις παρ. 1 και 2. Με όμοια απόφαση ορίζονται η διαδικασία, οι σχετικές προθεσμίες και κάθε αναγκαία λεπτομέρεια, όπως επίσης ο τρόπος, η διαδικασία και ο χρόνος της μεταφοράς στο Γ.Ε.ΜΗ., των πράξεων και στοιχείων των ήδη εγγεγραμμένων σε άλλα μητρώα, η αρμοδιότητα των οποίων μεταφέρεται πλέον στο Γ.Ε.ΜΗ.
Με απόφαση του Υπουργού Ανάπτυξης και Επενδύσεων καθορίζονται οι εμπορικοί Κωδικοί Αριθμοί Δραστηριότητας (Κ.Α.Δ.) των περ. α’ έως γ’ της παρ. 2, καθώς και εκείνοι που αντιστοιχούν σε άσκηση οικονομικής δραστηριότητας, κατά τα οριζόμενα στην περ. δ’ της παρ. 2.»
Άρθρο 50
Καταχώριση στοιχείων των προσωπικών
και κεφαλαιουχικών εταιριών στο Γενικό Εμπορικό Μητρώο - Αντικατάσταση της περ. ιβ’ του άρθρου 96 και της περ. ι’ του άρθρου 97 του ν. 4635/2019
1. Η περ. ιβ’ του άρθρου 96 του ν. 4635/2019 (Α’ 167), περί των πρόσθετων στοιχείων που καταχωρίζουν οι προσωπικές εταιρείες, αντικαθίσταται και το άρθρο 96 διαμορφώνεται ως εξής:
«Άρθρο 96
Πρόσθετα στοιχεία που καταχωρίζουν
οι προσωπικές εταιρείες
Στη Μερίδα καταχωρίζονται και δημοσιεύονται κατά τα οριζόμενα στο άρθρο 92, προκειμένου για προσωπικές εταιρείες με έδρα στην ημεδαπή, και τα ακόλουθα στοιχεία:
α. η εταιρική σύμβαση μαζί με όλες τις τροποποιήσεις σε κωδικοποιημένη μορφή,
β. ο σκοπός της εταιρείας,
γ. η εταιρική επωνυμία, ο διακριτικός τίτλος και κάθε μεταγενέστερη μεταβολή,
δ. η έδρα και οποιαδήποτε μεταβολή αυτής,
ε. η πλήρης διεύθυνση της εταιρείας,
στ. τα ατομικά στοιχεία της παραγράφου 2 του άρθρου 95
του παρόντος των εταίρων, ο ορισμός διαχειριστή, καθώς και η έκταση των εξουσιών του. Στην περίπτωση που τα πρόσωπα του προηγούμενου εδαφίου είναι νομικά πρόσωπα, δημοσιεύεται ο αριθμός Γ.Ε.ΜΗ., εφόσον υπάρχει, και τα βασικά στοιχεία εξατομίκευσής του (επωνυμία, νομική μορφή, έδρα),
ζ. η άδεια διαμονής και, όπου απαιτείται, άδεια εργασίας για τα παραπάνω πρόσωπα,
η. η έξοδος του εταίρου ή ο αποκλεισμός του,
θ. η λύση και η αναβίωση της εταιρείας,
ι. η δικαστική απόφαση με την οποία κηρύσσεται η ακυρότητα της εταιρείας,
ια. ο διορισμός των εκκαθαριστών, καθώς και τα ατομικά τους στοιχεία, όπως ορίζονται στην παράγραφο 2 του άρθρου 95 του παρόντος,
ιβ. οι οικονομικές καταστάσεις έναρξης και οι οικονομικές καταστάσεις πέρατος εκκαθάρισης (διαγραφή).»
2. Η περ. ι’ του άρθρου 97 του ν. 4635/2019, περί των πρόσθετων στοιχείων που καταχωρίζουν οι κεφαλαιουχικές εταιρείες, αντικαθίσταται και το άρθρο 97 διαμορφώνεται ως εξής:
«Άρθρο 97
Πρόσθετα στοιχεία που καταχωρίζουν
οι κεφαλαιουχικές εταιρείες
Στη Μερίδα καταχωρίζονται και δημοσιεύονται κατά τα οριζόμενα στο άρθρο 92 του παρόντος, προκειμένου για κεφαλαιουχικές εταιρείες με έδρα στην ημεδαπή, και τα ακόλουθα στοιχεία:
α. η ιδρυτική πράξη και το καταστατικό, και όπου απαιτείται, η εγκριτική απόφαση της Διοίκησης,
β. οι τροποποιήσεις του καταστατικού, στις οποίες συμπεριλαμβάνεται και η παράταση της διάρκειας ζωής της εταιρείας, καθώς και το νέο πλήρες και κωδικοποιημένο κείμενο αυτών,
γ. ο διορισμός, η αποχώρηση, καθώς και τα ατομικά στοιχεία της παραγράφου 2 του άρθρου 95 του παρόντος, των προσώπων τα οποία, είτε ως όργανο προβλεπόμενο από το νόμο, είτε ως μέλη τέτοιου οργάνου:
i. έχουν την εξουσία να δεσμεύουν την εταιρεία έναντι τρίτων. Σε περίπτωση που τα πρόσωπα αυτά είναι περισσότερα του ενός, με τη σχετική καταχώριση διευκρινίζεται αν τα πρόσωπα αυτά δύνανται να ενεργούν μόνα τους ή υποχρεούνται να ενεργούν από κοινού,
ii. εκπροσωπούν την εταιρεία ενώπιον δικαστηρίου,
iii. συμμετέχουν στη διοίκηση, στην εποπτεία ή στον έλεγχο της εταιρείας,
δ. τουλάχιστον κατ’ έτος, το ύψος του καλυφθέντος κεφαλαίου, εφόσον η ιδρυτική πράξη ή το καταστατικό αναφέρονται σε εγκεκριμένο κεφάλαιο, εκτός αν κάθε αύξηση του καλυφθέντος κεφαλαίου συνεπάγεται τροποποίηση του καταστατικού,
ε. τα λογιστικά έγγραφα κάθε χρήσεως των οποίων η δημοσίευση είναι υποχρεωτική βάσει των οδηγιών του Συμβουλίου 86/635/ΕΟΚ (EE L 372 31.12.1986), 91/674/ΕΟΚ (EE L 374 31.12.1991) και 2013/34/ΕΕ (EE L 182 29.6.2013),
στ. οποιαδήποτε μεταβολή της έδρας,
ζ. η λύση και η αναβίωση της εταιρείας,
η. η δικαστική απόφαση με την οποία κηρύσσεται η ακυρότητα της εταιρείας,
θ. ο διορισμός των εκκαθαριστών, καθώς και τα ατομικά στοιχεία της παραγράφου 2 του άρθρου 95 του παρόντος,
ι. οι οικονομικές καταστάσεις έναρξης και οι οικονομικές καταστάσεις πέρατος εκκαθάρισης (διαγραφή).»
Άρθρο 51
Καταχώριση στοιχείων των υποκαταστημάτων αλλοδαπών εταιριών με έδρα την Ευρωπαϊκή Ένωση και τρίτες χώρες στο Γενικό Εμπορικό Μητρώο - Τροποποίηση της περ. θ’ του
άρθρου 98 και της περ. στ’ του άρθρου 99
του ν. 4635/2019
1. Το δεύτερο εδάφιο της περ. θ’ του άρθρου 98 του
ν. 4635/2019 (Α’ 167), περί των πρόσθετων στοιχείων που καταχωρίζουν τα υποκαταστήματα αλλοδαπών εταιρειών που έχουν την έδρα τους στην Ευρωπαϊκή Ένωση, διαγράφεται και το άρθρο 98 διαμορφώνεται ως εξής:
«Άρθρο 98
Πρόσθετα στοιχεία που καταχωρίζουν
τα υποκαταστήματα αλλοδαπών εταιρειών
που έχουν την έδρα τους στην Ε.Ε.
Στη Μερίδα καταχωρίζονται και δημοσιεύονται κατά τα οριζόμενα στο άρθρο 92 του παρόντος, προκειμένου για υποκαταστήματα της περίπτωσης ιβ’ της παραγράφου 1
του άρθρου 86 του παρόντος, τα ακόλουθα στοιχεία:
α. η ιδρυτική πράξη και το καταστατικό, αν αυτό αποτελεί αντικείμενο χωριστής πράξης, καθώς και οι τροποποιήσεις των εγγράφων αυτών,
β. η βεβαίωση του Μητρώου, στο οποίο έχει καταχωρισθεί η εταιρεία (Πιστοποιητικό Καλής Λειτουργίας της αρμόδιας αρχής ή του εμπορικού Μητρώου της χώρας προέλευσης),
γ. η ταχυδρομική ή άλλη διεύθυνση του υποκαταστήματος,
δ. η αναφορά των δραστηριοτήτων του υποκαταστήματος,
ε. το Μητρώο στο οποίο έχει ανοιχθεί για την εταιρεία ο φάκελος που αναφέρει το άρθρο 16 της Οδηγίας
(ΕΕ) 2017/1132, καθώς και ο αριθμός εγγραφής της στο Μητρώο αυτό,
στ. η επωνυμία και η μορφή της εταιρείας, καθώς και η επωνυμία του υποκαταστήματος, αν δεν είναι η ίδια με την επωνυμία της εταιρείας,
ζ. ο διορισμός, η λήξη των καθηκόντων, καθώς και τα ατομικά στοιχεία της παραγράφου 2 του άρθρου 95 του παρόντος των προσώπων, που έχουν την εξουσία να δεσμεύουν την εταιρεία έναντι τρίτων και να την εκπροσωπούν ενώπιον δικαστηρίου:
i. ως προβλεπόμενα από τον νόμο όργανα διοίκησης της εταιρείας ή ως μέλη ενός τέτοιου οργάνου, σύμφωνα με τη δημοσιότητα που λαμβάνει χώρα για την εταιρεία βάσει του άρθρου 14 στοιχείο δ της Οδηγίας
(ΕΕ) 2017/1132,
ii. ως μόνιμοι εκπρόσωποι της εταιρείας για τη δραστηριότητα του υποκαταστήματος, με μνεία της έκτασης των αρμοδιοτήτων τους,
η. η λύση της εταιρείας, ο διορισμός, τα ατομικά στοιχεία ταυτότητος και οι εξουσίες των εκκαθαριστών, καθώς και η περάτωση της εκκαθάρισης, σύμφωνα με τη δημοσιότητα που λαμβάνει χώρα για την εταιρεία, σύμφωνα με τις περιπτώσεις η’, ι’ και ια’ του άρθρου 14 της Οδηγίας (ΕΕ) 2017/1132, όπως επίσης η διαδικασία πτώχευσης, πτωχευτικού συμβιβασμού ή άλλη ανάλογη διαδικασία, στην οποία υπόκειται η εταιρεία,
θ. τα λογιστικά έγγραφα (χρηματοοικονομικές καταστάσεις) της εταιρείας, όπως καταρτίσθηκαν, ελέγχθηκαν και δημοσιεύθηκαν κατά το δίκαιο του κράτους-μέλους, από το οποίο διέπεται η εταιρεία, σύμφωνα με τις Οδηγίες 2013/34/ΕΕ και 2006/43/ΕΚ,
ι. το κλείσιμο του υποκαταστήματος.»
2. Το πρώτο εδάφιο της περ. στ’ του άρθρου 99 του ν. 4635/2019, περί των πρόσθετων στοιχείων που καταχωρίζουν τα υποκαταστήματα αλλοδαπών εταιρειών τρίτων χωρών, τροποποιείται και το άρθρο 99 διαμορφώνεται ως εξής:
«Άρθρο 99
Πρόσθετα στοιχεία που καταχωρίζουν τα
υποκαταστήματα αλλοδαπών εταιρειών
τρίτων χωρών
Στη Μερίδα καταχωρίζονται και δημοσιεύονται κατά τα οριζόμενα στο άρθρο 92 του παρόντος, προκειμένου για υποκαταστήματα της περίπτωσης ιγ’ της παραγράφου 1 του άρθρου 86 του παρόντος, τα ακόλουθα στοιχεία:
α. τα αναφερόμενα στις περιπτώσεις α’, γ’, δ’, στ’, η’ και ι’
του άρθρου 98 του παρόντος,
β. το δίκαιο του κράτους, από το οποίο διέπεται η εταιρεία,
γ. αν το δίκαιο του κράτους από το οποίο διέπεται η εταιρεία προβλέπει την τήρηση Μητρώου, καταχωρείται ο αριθμός εγγραφής της εταιρείας στο Μητρώο αυτό,
δ. η μορφή, η έδρα και το αντικείμενο της εταιρείας, καθώς και μία (1) τουλάχιστον φορά τον χρόνο, το ποσό του καλυφθέντος κεφαλαίου, αν τα στοιχεία αυτά δεν περιέχονται στα παραπάνω έγγραφα,
ε. ο διορισμός, η λήξη των καθηκόντων, καθώς και τα στοιχεία ταυτότητος των προσώπων που έχουν την εξουσία να δεσμεύουν την εταιρεία έναντι τρίτων και να την εκπροσωπούν ενώπιον δικαστηρίου:
i. ως νόμιμα προβλεπόμενα όργανα της εταιρείας ή ως μέλη ενός τέτοιου οργάνου,
ii. ως μόνιμοι εκπρόσωποι της εταιρείας για τη δραστηριότητα του υποκαταστήματος, με μνεία της έκτασης των εξουσιών τους και ενδεχόμενης δυνατότητας να ασκούν τις εξουσίες αυτές μόνοι,
στ. τα λογιστικά έγγραφα (χρηματοοικονομικές καταστάσεις) της εταιρείας, όπως καταρτίσθηκαν, ελέγχθηκαν και δημοσιεύθηκαν κατά το δίκαιο του κράτους, από το οποίο διέπεται η εταιρεία. Στην περίπτωση που το δίκαιο του κράτους δεν προβλέπει κατάρτιση των λογιστικών εγγράφων κατά τρόπον ισοδύναμο με την ελληνική και ενωσιακή έννομη τάξη, απαιτούνται λογιστικά έγγραφα (χρηματοοικονομικές καταστάσεις) των δραστηριοτήτων του υποκαταστήματος.»
Άρθρο 52
Καταχώριση στο Γενικό Εμπορικό Μητρώο
στοιχείων των υποκαταστημάτων των πιστωτικών και χρηματοδοτικών ιδρυμάτων που έχουν έδρα σε άλλο κράτος μέλος της Ευρωπαϊκής Ένωσης - Προσθήκη άρθρου 99Α στον ν. 4635/2019
Μετά από το άρθρο 99 ν. 4635/2019 (Α’ 167) προστίθεται άρθρο 99Α ως εξής:
«Άρθρο 99Α
Διατάξεις για τα υποκαταστήματα πιστωτικών και χρηματοδοτικών ιδρυμάτων που έχουν την έδρα τους σε άλλο κράτος μέλος της Ευρωπαϊκής Ένωσης (άρθρο 2 Οδηγίας 89/117/ΕΟΚ)
1. Προκειμένου για υποκαταστήματα πιστωτικών και χρηματοδοτικών ιδρυμάτων που έχουν την έδρα τους σε άλλο κράτος μέλος της Ευρωπαϊκής Ένωσης (Ε.Ε.), καταχωρίζονται και δημοσιεύονται, κατά τα οριζόμενα στο άρθρο 92, τα ακόλουθα έγγραφα:
α) ετήσιες χρηματοοικονομικές καταστάσεις,
β) ενοποιημένες χρηματοοικονομικές καταστάσεις,
γ) έκθεση διαχείρισης και
δ) έκθεση ελέγχου.
2. Τα έγγραφα της παρ. 1 συντάσσονται και ελέγχονται σύμφωνα με τη νομοθεσία του κράτους μέλους στο οποίο έχει την έδρα του το πιστωτικό ή χρηματοδοτικό ίδρυμα.
3. Πέραν των εγγράφων της παρ. 1, τα υποκαταστήματα πιστωτικών και χρηματοδοτικών ιδρυμάτων δημοσιεύουν επιπλέον τις ακόλουθες συμπληρωματικές πληροφορίες:
α) τα έσοδα και τα έξοδα του υποκαταστήματος που προέρχονται από τους λογαριασμούς 1, 3, 4, 6, 7, 8 και 15 του άρθρου 27 ή τους λογαριασμούς Α4, Α9, Β1 έως Β4 και Β7 του άρθρου 28 της Οδηγίας 86/635/ΕΟΚ (L 372),
β) τον αριθμό των μελών του προσωπικού που απασχολούνται κατά μέσο όρο στο υποκατάστημα,
γ) το σύνολο των απαιτήσεων και των υποχρεώσεων του υποκαταστήματος, κατανεμημένων σε εκείνες που αφορούν τα πιστωτικά ιδρύματα και εκείνες που αφορούν τους πελάτες, καθώς και το συνολικό ύψος των εν λόγω απαιτήσεων και υποχρεώσεων εκφρασμένων στο νόμισμα του κράτους μέλους όπου είναι εγκατεστημένο το υποκατάστημα,
δ. το σύνολο του ενεργητικού και των ποσών που αντιστοιχούν στους λογαριασμούς 2, 3, 4, 5 και 6 του ενεργητικού, στους λογαριασμούς 1, 2 και 3 του παθητικού και στους λογαριασμούς εκτός ισολογισμού 1 και 2,
σύμφωνα με τον ορισμό που αναφέρεται στο άρθρο 4 και στα ανάλογα άρθρα της Οδηγίας 86/635/ΕΟΚ, καθώς και, για τους λογαριασμούς 2, 5 και 6 του ενεργητικού, την κατάταξη των τίτλων ανάλογα με το αν θεωρήθηκαν ή όχι ως πάγια χρηματοπιστωτικά στοιχεία κατά την έννοια του άρθρου 35 της Οδηγίας 86/635/ΕΟΚ.
4. Η ακρίβεια των ανωτέρω πληροφοριών και η αντιστοιχία τους με τους ετήσιους λογαριασμούς ελέγχονται από έναν (1) ορκωτό ελεγκτή λογιστή ή ελεγκτική εταιρεία με τη διατύπωση σχετικής γνώμης.
5. Η παρ. 6 του άρθρου 36 του ν. 4261/2014 (Α’ 107), περί του καθεστώτος παροχής υπηρεσιών στην Ελλάδα από πιστωτικά ιδρύματα που εδρεύουν σε τρίτες χώρες, εφαρμόζεται κατ’ αναλογία στα υποκαταστήματα πιστωτικών και χρηματοδοτικών ιδρυμάτων του παρόντος.
6. Η ισχύς του παρόντος αρχίζει την 1η Ιανουαρίου 2020.»
Άρθρο 53
Καταχώριση στο Γενικό Εμπορικό Μητρώο στοιχείων των υποκαταστημάτων των πιστωτικών και χρηματοδοτικών ιδρυμάτων που έχουν έδρα σε τρίτη χώρα -
Προσθήκη άρθρου 99Β στον ν. 4635/2019
Μετά από το άρθρο 99Α του ν. 4635/2019 (Α’ 167) προστίθεται άρθρο 99Β ως εξής:
«Άρθρο 99B
Διατάξεις για τα υποκαταστήματα πιστωτικών
και χρηματοδοτικών ιδρυμάτων που έχουν την έδρα τους σε τρίτη χώρα (άρθρο 3 Οδηγίας 89/117/ΕΟΚ)
1. Προκειμένου για υποκαταστήματα πιστωτικών και χρηματοδοτικών ιδρυμάτων που έχουν την έδρα τους σε τρίτη χώρα, καταχωρίζονται και δημοσιεύονται κατά τα οριζόμενα στο άρθρο 92, τα έγγραφα της παρ. 1 του άρθρου 99Α. Τα ως άνω έγγραφα συντάσσονται και ελέγχονται σύμφωνα με τη νομοθεσία της έδρας του ιδρύματος.
2. Εφόσον τα εν λόγω έγγραφα έχουν συνταχθεί σύμφωνα με την Οδηγία 86/635/ΕΟΚ (L 372) ή κατά ισοδύναμο τρόπο και εφόσον στην τρίτη χώρα στην οποία εδρεύει το ίδρυμα πληρούται ο όρος της αμοιβαιότητας για τα ενωσιακά πιστωτικά και χρηματοδοτικά ιδρύματα, εφαρμόζονται οι παρ. 1 έως 4 του άρθρου 99Α.
3. Σε περιπτώσεις εκτός εκείνων που αναφέρονται στην παρ. 2, τα υποκαταστήματα οφείλουν να υποβάλλουν σε καταχώριση και σε δημοσιότητα σύμφωνα με το άρθρο 92 ετήσιες χρηματοοικονομικές καταστάσεις που αφορούν στη δραστηριότητά τους.
4. Η παρ. 6 του άρθρου 36 του ν. 4261/2014 (Α’ 107), περί του καθεστώτος παροχής υπηρεσιών στην Ελλάδα από πιστωτικά ιδρύματα που εδρεύουν σε τρίτες χώρες, εφαρμόζεται κατ’ αναλογία στα υποκαταστήματα πιστωτικών και χρηματοδοτικών ιδρυμάτων του παρόντος.
5. Η ισχύς του παρόντος αρχίζει την 1η Ιανουαρίου 2020.»
Άρθρο 54
Αίτηση καταχώρισης στις Υπηρεσίες του Γενικού Εμπορικού Μητρώου - Τροποποίηση της παρ. 3 του άρθρου 103 του ν. 4635/2019
Η παρ. 3 του άρθρου 103 του ν. 4635/2019 (Α’ 167), περί της προθεσμίας υποβολής της αίτησης καταχώρισης στο Γενικό Εμπορικό Μητρώο πράξεων και στοιχείων που απαιτούν έλεγχο νομιμότητας, τροποποιείται και διαμορφώνεται ως εξής:
«3. Η αίτηση καταχώρισης υποβάλλεται από τους υπόχρεους στην Υπηρεσία Γενικού Εμπορικού Μητρώου (Υ.Γ.Ε.ΜΗ.) εντός είκοσι (20) εργάσιμων ημερών από τη γέννηση της υποχρέωσης τήρησης εμπορικής δημοσιότητας. Ειδικά για τα υποκαταστήματα των άρθρων 99Α και 99Β η ανωτέρω αίτηση δύναται να υποβάλλεται από τους υπόχρεους εντός τριών (3) μηνών από τη γέννηση της υποχρέωσης τήρησης εμπορικής δημοσιότητας. Εάν οι ως άνω προθεσμίες παρέλθουν άπρακτες, επιβάλλονται στον υπόχρεο οι διοικητικές κυρώσεις του άρθρου 114.»
ΚΕΦΑΛΑΙΟ Ε’
ΑΛΛΕΣ ΡΥΘΜΙΣΕΙΣ
Άρθρο 55
Αυτόματα μηχανήματα παράδοσης
ταχυδρομικών αντικειμένων
1. Επιτρέπεται χωρίς επιπλέον άδεια, και υπό την προϋπόθεση της διασφάλισης του απορρήτου της ταχυδρομικής αλληλογραφίας και των δεδομένων προσωπικού χαρακτήρα, η εγκατάσταση αυτόματων μηχανημάτων για την παραλαβή και παράδοση ταχυδρομικών αντικειμένων ταχυμεταφορών («postal lockers») σε χώρους και ακίνητα των Οργανισμών Τοπικής Αυτοδιοίκησης (O.T.A.) α’ βαθμού, του Δημοσίου, δημοσίων επιχειρήσεων και εν γένει σε δημόσιους εξωτερικούς και εσωτερικούς χώρους, από ταχυδρομικές επιχειρήσεις οι οποίες παρέχουν ταχυδρομικές υπηρεσίες σε όλη την Ελληνική Επικράτεια, διαθέτουν εθνική γενική άδεια ταχυδρομικών υπηρεσιών από την Εθνική Επιτροπή Τηλεπικοινωνιών και Ταχυδρομείων (Ε.Ε.Τ.Τ.) και πληρούν τους όρους και τις προϋποθέσεις του ν. 4053/2012 (Α’ 44) για την άσκηση ταχυδρομικών δραστηριοτήτων, καθώς και τους όρους και τις προϋποθέσεις της υπ’ αρ. 686/064/26.3.2013 απόφασης της Εθνικής Επιτροπής Τηλεπικοινωνιών και Ταχυδρομείων (Κανονισμός Γενικών Αδειών Παροχής Ταχυδρομικών Υπηρεσιών, Β’ 1700).
2. Οι χώροι τοποθέτησης των μηχανημάτων («postal lockers») είναι σημεία εύκολης πρόσβασης σε περιοχές με συχνή διέλευση ή παρουσία κοινού, όπως πλατείες, πεζοδρόμια, διάδρομοι και είσοδοι κτιρίων, προκειμένου να επιτευχθούν η καλύτερη εξυπηρέτηση των χρηστών και η ασφάλεια των μηχανημάτων.
3. Η δαπάνη για την προμήθεια, τη συντήρηση, την επισκευή και τεχνική κάλυψη των αυτόματων μηχανημάτων παραλαβής και παράδοσης ταχυδρομικών αντικειμένων ταχυμεταφορών («postal lockers») βαρύνει αποκλειστικά τις εταιρείες ταχυμεταφορών. Τα μηχανήματα για την παραλαβή και παράδοση ταχυδρομικών αντικειμένων ταχυμεταφορών («postal lockers») είναι ιδιοκτησίας των εταιρειών ταχυμεταφορών.
4. Οι O.T.A. α’ βαθμού, το Δημόσιο και οι δημόσιες επιχειρήσεις, στα ακίνητα ή τους χώρους των οποίων εγκαθίστανται τα αυτόματα μηχανήματα παραλαβής και παράδοσης ταχυδρομικών αντικειμένων ταχυμεταφορών («postal lockers»), παρέχουν τη δυνατότητα ηλεκτροδότησης αυτών. Η εγκατάσταση και η σύνδεση των αυτόματων μηχανήματων παραλαβής και παράδοσης ταχυδρομικών αντικειμένων ταχυμεταφορών («postal lockers») γίνεται με μέριμνα και δαπάνη της εταιρείας ταχυμεταφορών. Κάθε κόστος και τέλος που απαιτείται για την εγκατάσταση, τη σύνδεση και τη λειτουργία των μηχανημάτων παραλαβής και παράδοσης ταχυδρομικών αντικειμένων ταχυμεταφορών («postal lockers») και κάθε άλλη σχετική δαπάνη επιβαρύνει την εταιρεία ταχυμεταφορών, η οποία καταβάλλει και το κόστος κατανάλωσης ηλεκτρικού ρεύματος με βάση την κατανάλωση που προκύπτει από τα σχετικά έντυπα του κατασκευαστή των ανωτέρω μηχανημάτων.
5. Για την εφαρμογή του παρόντος, οι O.T.A. α’ βαθμού, το Δημόσιο και οι δημόσιες επιχειρήσεις στα ακίνητα ή τους χώρους των οποίων εγκαθίστανται τα αυτόματα μηχανήματα παραλαβής και παράδοσης ταχυδρομικών αντικειμένων ταχυμεταφορών («postal lockers») συνάπτουν σύμβαση με την εταιρεία ταχυμεταφορών, η οποία καταβάλλει αποζημίωση για τη χρήση του χώρου που καταλαμβάνει το μηχάνημα παραλαβής και παράδοσης ταχυδρομικών αντικειμένων ταχυμεταφορών («postal locker»). Η αποζημίωση αυτή δεν υπερβαίνει μηνιαίως το ποσό των πέντε (5) ευρώ ανά τετραγωνικό μέτρο (τ.μ.) της επιφάνειας που καταλαμβάνει το ανωτέρω μηχάνημα σε εξωτερικό χώρο, και το ποσό των δέκα (10) ευρώ ανά τ.μ. της επιφάνειας που καταλαμβάνει το μηχάνημα σε εσωτερικό χώρο.
Άρθρο 56
Ρύθμιση για τις κυρώσεις στη διακίνηση
του πετρελαίου θέρμανσης - Τροποποίηση
της παρ. 2 του άρθρου 35 του ν. 2093/1992
Στην παρ. 2 του άρθρου 35 του ν. 2093/1992 (Α’ 181), περί της επιβολής προστίμου και από τον Υπουργό Ανάπτυξης και Επενδύσεων σε περίπτωση παράβασης της απαγόρευσης νόθευσης, διάθεσης, χρησιμοποίησης ή μεταφοράς του πετρελαίου θέρμανσης για άλλες εκτός από θέρμανση χρήσεις, διαγράφεται το τρίτο εδάφιο, τροποποιείται το τέταρτο εδάφιο και η παρ. 2 διαμορφώνεται ως εξής:
«2. Απαγορεύεται η καθ’ οιονδήποτε τρόπο νόθευση, διάθεση, χρησιμοποίηση ή μεταφορά του πετρελαίου θέρμανσης για άλλες, εκτός από θέρμανση, χρήσεις. Οι παραβάτες υπόκεινται στις κυρώσεις των άρθρ. 28, 29 και 30 του ν. 1650/86 (ΦΕΚ 160 Α’), όπως ισχύουν, επιφυλασσομένων και των περί λαθρεμπορίας διατάξεων του Τελωνειακού Κώδικα.
Σε περίπτωση χρησιμοποίησης πετρελαίου θέρμανσης αντί πετρελαίου κίνησης για την κυκλοφορία οχήματος ή λειτουργία μηχανήματος, επιβάλλεται στον κάτοχο αυτού, με κοινή απόφαση των αρμοδίων οργάνων του Υπουργείου Ανάπτυξης και Επενδύσεων και του κατά περίπτωση συναρμόδιου υπουργείου, αφαίρεση της άδειας κυκλοφορίας του οχήματος ή λειτουργίας του μηχανήματος για ένα έτος. Σε περίπτωση υποτροπής η άδεια αφαιρείται οριστικά.»
Άρθρο 57
Εισαγωγή δεδομένων στην ηλεκτρονική
πλατφόρμα e-katanalotis
1. Oι επιχειρήσεις υπεραγορών τροφίμων που ασκούν δραστηριότητες λιανικής πώλησης («super markets»), των οποίων ο συνολικός ετήσιος κύκλος εργασιών ξεπερνάει τα ενενήντα εκατομμύρια (90.000.000) ευρώ ετησίως, βάσει των οικονομικών καταστάσεων της προηγούμενης διαχειριστικής περιόδου, υποχρεούνται να ενημερώνουν καθημερινά με: α) τις ημερήσιες τιμές ραφιού (που ορίζονται ως η τιμή λιανικής χωρίς προωθητικές ενέργειες), ανά κατάστημα ή συνολικά (ενιαία τιμή προϊόντος ανά αλυσίδα), β) τη μέση τιμή πώλησης της προηγούμενης ημέρας (συνολικός τζίρος προϊόντος/αριθμό πωληθέντων τεμαχίων), την ηλεκτρονική πλατφόρμα e-Καταναλωτής της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων, η οποία είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr-ΕΨΠ), με τις ημερήσιες τιμές ραφιού των προϊόντων, καθώς και με τα δεδομένα που προσδιορίζονται με απόφαση του Γενικού Γραμματέα Εμπορίου και Προστασίας Καταναλωτή. Με την ίδια απόφαση προσδιορίζεται και η διαδικασία αποστολής των τιμών και των λοιπών στοιχείων. Η ενημέρωση αφορά στην ίδια ημέρα, για την περ. α) και στην προηγούμενη ημέρα για την περ. β) και ολοκληρώνεται το αργότερο μέχρι τις 10:00 π.μ. καθημερινώς. Μετά από την αποστολή της ενημέρωσης, οι τιμές ραφιού στα καταστήματα της αλυσίδας δύνανται να μεταβληθούν.
2. Με απόφαση του Γενικού Γραμματέα Εμπορίου και Προστασίας Καταναλωτή εκδίδεται λίστα αγαθών και υπηρεσιών που προβάλλονται στην πλατφόρμα και καθορίζονται οι κωδικοί τους.
3. Η μη υποβολή ή η υποβολή ανακριβούς δήλωσης επισύρει διοικητικό πρόστιμο ύψους από χίλια (1.000) έως εκατό χιλιάδες (100.000) ευρώ, ανάλογα με τον κύκλο εργασιών της επιχείρησης και κατά περίπτωση. Με απόφαση του Γενικού Γραμματέα Εμπορίου και Προστασίας Καταναλωτή εξειδικεύεται το ύψος των προστίμων αναλόγως της βαρύτητας της παράβασης.
4. Η Διεύθυνση Διαχείρισης Δεδομένων και Στατιστικής Επεξεργασίας και Εποπτείας Ηλεκτρονικού Εμπορίου της Διυπηρεσιακής Μονάδας Ελέγχου Αγοράς του Υπουργείου Ανάπτυξης και Επενδύσεων ορίζεται ως αρμόδια αρχή για τον έλεγχο συμμόρφωσης των υπόχρεων της παρ. 1, καθώς και για την καταγραφή του αριθμού φορολογικού μητρώου (Α.Φ.Μ.), της επωνυμίας, της διεύθυνσής τους και των λιανικών τιμών των υγρών καυσίμων, του υγραερίου κίνησης («LPG»), του πετρελαίου θέρμανσης και του πεπιεσμένου φυσικού αερίου («CNG»), μέσω της διαλειτουργικότητας των πληροφοριακών συστημάτων e-Καταναλωτής της Γενικής Γραμματείας Εμπορίου και Προστασίας Καταναλωτή του Υπουργείου Ανάπτυξης και Επενδύσεων και του πληροφοριακού συστήματος Φορολογικών Ηλεκτρονικών Μηχανισμών της Ανεξάρτητης Αρχής Δημοσίων Εσόδων (Α.Α.Δ.Ε.). Οι πάροχοι ηλεκτρονικής τιμολόγησης υποχρεούνται να ενημερώνουν το πληροφοριακό σύστημα Φορολογικών Ηλεκτρονικών Μηχανισμών για όλα τα παραστατικά πώλησης και διακίνησης των υγρών καυσίμων, του υγραερίου κίνησης («LPG»), του πετρελαίου θέρμανσης και του πεπιεσμένου φυσικού αερίου («CNG»).
5. O Γενικός Γραμματέας Εμπορίου και Προστασίας Καταναλωτή, δύναται να δίνει εντολή ελέγχου συμμόρφωσης των υπόχρεων της παρ. 1, να διαβιβάζει στο αρμόδιο όργανο του Υπουργείου Ανάπτυξης και Επενδύσεων την εισήγηση της αρμόδιας υπηρεσίας σχετικά με την επιβολή προστίμου και να διαβιβάζει τα σχετικά στοιχεία προς τις αρμόδιες ελεγκτικές αρχές, όταν προκύπτουν ευρήματα που άπτονται της εφαρμογής της φορολογικής νομοθεσίας.
6. Τα στοιχεία που έχουν καταχωρηθεί στην πλατφόρμα παρέχονται στην Επιτροπή Ανταγωνισμού μετά από αίτησή της, με απόφαση του Γενικού Γραμματέα Εμπορίου και Προστασίας Καταναλωτή.
7. Με απόφαση του Υπουργού Ανάπτυξης και Επενδύσεων, κατόπιν εισήγησης του Γενικού Γραμματέα Εμπορίου και Προστασίας Καταναλωτή, ορίζονται όροι και προϋποθέσεις για τη δυνατότητα ανάθεσης της κατασκευής και λειτουργίας της ψηφιακής πλατφόρμας e-Καταναλωτής σε φορείς του ευρύτερου δημόσιου τομέα.
8. Η κατασκευή και λειτουργία της ψηφιακής πλατφόρμας e-Καταναλωτής δύναται να γίνεται από ιδιώτες μέσω διαδικασίας σύμπραξης δημοσίου και ιδιωτικού τομέα, κατά τα οριζόμενα στον ν. 3389/2005 (Α’ 148).
Άρθρο 58
Διαδικασία διαβούλευσης των τομεακών και περιφερειακών προγραμμάτων ανάπτυξης του Εθνικού Προγράμματος Ανάπτυξης - Τροποποίηση του άρθρου 125
του ν. 4635/2019
Η παρ. 1 του άρθρου 125 του ν. 4635/2019 (Α’ 167) αντικαθίσταται ως εξής:
«1. Μέσα σε τρεις (3) μήνες από την έκδοση της απόφασης της παρ. 5 του άρθρου 123 του παρόντος, τα υπουργεία και οι περιφέρειες καταρτίζουν τα Τομεακά Προγράμματα Ανάπτυξης (ΤΠΑ) και τα Περιφερειακά Προγράμματα Ανάπτυξης (ΠΠΑ) αντίστοιχα, εξειδικεύοντας τους στόχους του μεσοπρόθεσμου αναπτυξιακού προγραμματισμού στον τομέα ευθύνης τους, κατανέμοντας τους πόρους του Εθνικού Προγράμματος Ανάπτυξης (ΕΠΑ) που τους αναλογούν σε δράσεις και έργα με υψηλή προτεραιότητα και προβλέποντας μέτρα για την έγκαιρη και αποτελεσματική υλοποίησή τους εντός του πλαισίου του ΕΠΑ. Τα υπουργεία και οι περιφέρειες θέτουν τα ΤΠΑ και ΠΠΑ σε διαβούλευση με ανάρτηση στο διαδικτυακό τόπο «www.opengov.gr» ή στις ιστοσελίδες τους για διάστημα δεκαπέντε (15) τουλάχιστον ημερών. Η προθεσμία του πρώτου εδαφίου της παρούσας δεν εφαρμόζεται για την πρώτη προγραμματική περίοδο του ΕΠΑ.»
Άρθρο 59
Ρυθμίσεις για τις αποζημιώσεις μελών των οργάνων που συμμετέχουν στις διαδικασίες αξιολόγησης, ελέγχου και παρακολούθησης των επενδυτικών σχεδίων - Τροποποίηση των άρθρων 80 και 85 του ν. 4399/2016
1. Στο άρθρο 80 του ν. 4399/2016 (Α’ 117), περί των αποζημιώσεων των μελών των οργάνων που συμμετέχουν στις διαδικασίες αξιολόγησης, ελέγχου και παρακολούθησης των επενδυτικών σχεδίων, τροποποιείται η παρ. 3, προστίθεται παρ. 5 και το άρθρο 80 διαμορφώνεται ως εξής:
«Άρθρο 80
Καθορισμός παραβόλων για την εκτέλεση διαδικασιών ελέγχου επενδυτικών σχεδίων υπαχθέντων στους νόμους 3299/2004
(Α’ 261) και 3908/2011 (Α’ 8)
1. Για την υποβολή αιτήματος ελέγχου επενδυτικών σχεδίων είτε για την πιστοποίηση του 50% του κόστους της επένδυσης είτε και για την πιστοποίηση της ολοκλήρωσης, που έχουν υπαχθεί στις διατάξεις του
ν. 3299/2004 και του ν. 3908/2011 απαιτείται παράβολο που ορίζεται στο 0,5‰ του ύψους των επενδυτικών σχεδίων μέχρι των δέκα εκατομμυρίων (10.000.000) ευρώ και στο 0,2‰ για το επιπλέον ποσό των δέκα εκατομμυρίων (10.000.000) ευρώ. Σε κάθε περίπτωση το ως άνω ποσό δεν μπορεί να είναι κατώτερο των πεντακοσίων (500) ευρώ. Αντίγραφο της καταβολής του παραβόλου συνοδεύει τις σχετικές αιτήσεις.
2. Τα χρηματικά ποσά που καταβάλλονται, σύμφωνα με την παράγραφο 1 του παρόντος άρθρου, καθώς και τα ποσά που καταβάλλονται, σύμφωνα με την παρ. 6 του άρθρου 21 του ν. 4146/2013 (Α’ 90) καλύπτουν τις δαπάνες των διαδικασιών αξιολόγησης, παρακολούθησης, ελέγχου και πιστοποίησης των επενδύσεων που ενισχύονται από τις διατάξεις του ν. 3299/2004 και του ν. 3908/2011. Τα ποσά του προηγούμενου εδαφίου, κατατίθεται σε υφιστάμενο κωδικό Εσόδου ή που δημιουργείται για το σκοπό αυτό, του ειδικού φορέα 35/170 του κρατικού προϋπολογισμού.
3. Με κοινή απόφαση των Υπουργών Οικονομικών και Ανάπτυξης και Επενδύσεων καθορίζονται οι αποζημιώσεις των μελών των οργάνων που συμμετέχουν στις διαδικασίες αξιολόγησης, ελέγχου και παρακολούθησης των επενδυτικών σχεδίων ανάλογα με το ύψος και το είδος των επενδυτικών σχεδίων, καθώς και τη χιλιομετρική απόσταση του τόπου εγκατάστασης της επένδυσης χωρίς να μπορεί το ποσό της ελάχιστης αμοιβής σε σχέση με την ανώτατη να υπερβαίνει την αναλογία 1 προς 5 (1/5).
Με την ίδια απόφαση δύναται να καθορίζονται κριτήρια, όροι και προϋποθέσεις επίτευξης στόχων, με την πλήρωση των οποίων διαφοροποιούνται ανάλογα οι αποζημιώσεις του πρώτου εδαφίου.
Για τον καθορισμό της αποζημίωσης των δημοσίων υπαλλήλων και των υπαλλήλων με σχέση εργασίας Ιδιωτικού Δικαίου Αορίστου Χρόνου εφαρμόζεται το άρθρο 21
του ν. 4354/2015 (Α’ 176). Για τα μέλη του Εθνικού Μητρώου Πιστοποιημένων Αξιολογητών και Ελεγκτών που προέρχονται από τον ιδιωτικό τομέα δεν ισχύουν οι περιορισμοί της παρ. 1 του άρθρου 21 του ν. 4354/2015.
Σε όλα τα μέλη των οργάνων αξιολόγησης, ελέγχου και παρακολούθησης των επενδυτικών σχεδίων τα μηνιαία όρια αποζημιώσεων δύνανται να ανέρχονται μέχρι του ποσού των χιλίων διακοσίων (1.200) ευρώ και υπολογίζονται σωρευτικά σε ετήσια βάση και όχι πέραν του ποσού των έξι χιλιάδων οκτακοσίων (6.800) ευρώ, κατά παρέκκλιση του άρθρου 21 του ν. 4354/2015, συμπεριλαμβανομένης και τυχόν πρόσθετης αμοιβής επίτευξης στόχων.
Τμήμα των προβλεπόμενων πιστώσεων, που δύναται να ανέρχεται μέχρι ποσοστό οκτώ τοις χιλίοις (8‰), για την καταβολή των επιδοτήσεων του παρόντος που εγγράφονται στον Προϋπολογισμό των Δημοσίων Επενδύσεων, όπως ορίζεται στην παρ. 3 του άρθρου 29, αφορά την κάλυψη δαπανών των διαδικασιών αξιολόγησης, παρακολούθησης και ελέγχου των επενδυτικών σχεδίων, περιλαμβανομένων των αποζημιώσεων των οργάνων που συμμετέχουν στις διαδικασίες αυτές.
Δεν υπόκειται στην ανωτέρω κράτηση το ποσό των πιστώσεων που προέρχονται από ενωσιακά κονδύλια. Για τον σκοπό αυτό εγγράφεται στο Πρόγραμμα Δημοσίων Επενδύσεων ως ειδικό έργο με πίστωση που αντιστοιχεί στο ανωτέρω ποσό των πιστώσεων που προβλέπονται κατ’ έτος από τον Προϋπολογισμό Δημοσίων Επενδύσεων για την κάλυψη των επιχορηγήσεων και επιδοτήσεων του παρόντος.
4. Για τις αποζημιώσεις των μελών των Επιτροπών Αξιολόγησης Επενδυτικών Σχεδίων και των μελών της Επιτροπής Ενστάσεων της παραγράφου 2 του άρθρου 15
ισχύουν αναλογικά τα οριζόμενα για τα μέλη της Επιτροπής Διαχείρισης Μητρώων και Ελέγχου Διαδικασιών του άρθρου 26. Για τις αποζημιώσεις του Προέδρου, των Μελών, Γραμματέων και αξιολογητών - εισηγητών της Γνωμοδοτικής Επιτροπής του Υπουργείου Εσωτερικών (Μακεδονίας-Θράκης) ισχύουν αναλογικά τα οριζόμενα για τη Γνωμοδοτική Επιτροπή του Υπουργείου Οικονομίας και Ανάπτυξης του άρθρου 27. Η προβλεπόμενη στο άρθρο 2 της υπ’ αρ. 26226/3.3.2017 κοινής απόφασης των Υπουργών Οικονομίας και Ανάπτυξης και Οικονομικών (Υ.Ο.Δ.Δ. 117) αμοιβή για την αξιολόγηση επενδυτικών σχεδίων επιμερίζεται ως εξής: 20% για τον έλεγχο πληρότητας, 40% για τον έλεγχο νομιμότητας και 40% για την αξιολόγηση εύλογου κόστους και τον έλεγχο δεικτών βαθμολογίας. Με απόφαση του Υπουργού Ανάπτυξης και Επενδύσεων μπορεί να αναμορφώνονται οι ποσοστώσεις αυτές. Οι ρυθμίσεις της παραγράφου αυτής έχουν ισχύ από την ημερομηνία δημοσίευσης του ν. 4399/2016.
5. Στα μέλη του Εθνικού Μητρώου Πιστοποιημένων Αξιολογητών (Ε.Μ.Π.Α.) του άρθρου 7 του π.δ. 33/2011 (Α’ 83) στα οποία ανατίθεται η αξιολόγηση επενδυτικών σχεδίων του καθεστώτος ενισχύσεων «Επιχειρηματικότητα Πολύ Μικρών και Μικρών Επιχειρήσεων» καταβάλλεται η αποζημίωση της παρ. 2 του άρθρου 2 της υπ’ αρ. 26226/3.3.2017 κοινής απόφασης των Υπουργών Οικονομίας και Ανάπτυξης και Οικονομικών (Υ.Ο.Δ.Δ. 117).
Το πρώτο εδάφιο ισχύει από την 3η Ιουλίου 2019, ημερομηνία δημοσίευσης στην Εφημερίδα της Κυβερνήσεως του καθεστώτος Ενισχύσεων «Επιχειρηματικότητα Πολύ Μικρών και Μικρών Επιχειρήσεων.»
2. Στην παρ. 17 του άρθρου 85 του ν. 4399/2016, περί των μεταβατικών διατάξεων σχετικά με τις αποζημιώσεις των μελών των οργάνων που συμμετέχουν στις διαδικασίες αξιολόγησης, ελέγχου και παρακολούθησης των επενδυτικών σχεδίων, τροποποιείται το τρίτο εδάφιο και η παρ. 17 διαμορφώνεται ως εξής:
«17. Μέχρι την έκδοση της κοινής υπουργικής απόφασης της παραγράφου 3 του άρθρου 80, καθώς και των παραγράφων 4 του άρθρου 24, 4 του άρθρου 25 και 2 του άρθρου 27, διατηρείται σε ισχύ η υπ’ αρ. 2/88585/0022/21.12.2012 κοινή υπουργική απόφαση των Υπουργών Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων (Υ.Ο.Δ.Δ. 592).
Οι αποζημιώσεις που προβλέπονται στην 26226/ 3.3.2017 απόφαση των Υπουργών Οικονομίας και Ανάπτυξης και Οικονομικών (Υ.Ο.Δ.Δ. 117) αφορούν ποσά πλέον Φ.Π.Α. και έχουν εφαρμογή από την έναρξη ισχύος της ανωτέρω απόφασης. Τα μηνιαία όρια αποζημιώσεων της περ. α’ της παρ. 1 του άρθρου 5 της απόφασης του προηγούμενου εδαφίου δύνανται να ανέρχονται μέχρι του ποσού των χιλίων διακοσίων (1.200) ευρώ και υπολογίζονται σωρευτικά σε ετήσια βάση και όχι πέραν του ποσού των έξι χιλιάδων οκτακοσίων (6.800) ευρώ κατά παρέκκλιση του άρθρου 21 του ν. 4354/2015, συμπεριλαμβανομένης και τυχόν πρόσθετης αμοιβής επίτευξης στόχων.
Οι αποζημιώσεις που προβλέπονται στην υπ’ αρ. 26226/3.3.2017 κοινή απόφαση των Υπουργών Οικονομίας και Ανάπτυξης και Οικονομικών (Υ.Ο.Δ.Δ. 117) και αφορούν αμοιβές δημοσίων υπαλλήλων και λοιπών υπαλλήλων φορέων γενικής κυβέρνησης, ως μελών των Μητρώων Πιστοποιημένων Ελεγκτών και Αξιολογητών (ΕΜΠΕ και ΕΜΠΑ), από 1.1.2017 και εφεξής κατά παρέκκλιση του άρθρου 21 του ν. 4172/2013 θεωρούνται πρόσθετες αμοιβές. Για τα Μέλη των Μητρώων ΕΜΠΕ και ΕΜΠΑ που είναι ιδιώτες και που για την καταβολή των αποζημιώσεων της, ως άνω, απόφασης απαιτείται να εκδίδονται παραστατικά παρεχόμενων υπηρεσιών (τίτλοι κτήσης) δίνεται η δυνατότητα από 1.1.2017 και εφεξής, κατά παρέκκλιση του άρθρου 21 του ν. 4172/2013, οι τίτλοι κτήσης να εκδίδονται καθ’ υπέρβαση του ανώτατου ορίου έκδοσης των δύο τίτλων κτήσης ανά εξάμηνο, μόνο για τις συναλλαγές που αφορούν στην ιδιότητά τους, ως Μελών των Μητρώων αυτών.»
Άρθρο 60
Ειδικά ζητήματα των Ναυπηγείων Σκαραμαγκά
Η παρ. 3 του άρθρου 8 του ν. 4664/2020 (Α’ 32), περί της άδειας λειτουργίας των Ναυπηγείων Σκαραμαγκά, αντικαθίσταται ως εξής:
«3. α) Η υφιστάμενη άδεια λειτουργίας, υπ’ αρ. 120/01/ 12.7.2001 απόφαση της Νομαρχίας Αθηνών «Χορήγηση άδειας λειτουργίας (ανανέωση) μετά από μηχανολογικό εκσυγχρονισμό του Ναυπηγείου κατασκευής και επισκευής πλοίων-σκαφών της Α.Ε. «Ελληνικά Ναυπηγεία», θεωρείται αυτοδικαίως διαχωρισθείσα σε δυο (2) άδειες λειτουργίας ναυπηγείων, αορίστου χρόνου εκάστη, μεταξύ της Ανώνυμης Εταιρίας Ελληνικά Ναυπηγεία (ΕΝΑΕ) και της Ανώνυμης Εταιρίας Ακινήτων Δημοσίου (ΕΤΑΔ Α.Ε.). Ο ως άνω διαχωρισμός διέπεται από τις διατάξεις του παρόντος. Για όσα θέματα δεν ρυθμίζονται διαφορετικά εφαρμόζονται οι παρ. 7 και 8 του άρθρου 20 του ν. 3325/2005 (Α’ 68). Για κάθε άδεια, η δυναμικότητα της οποίας αντιστοιχεί στους χώρους, στις υφιστάμενες μονάδες, στον εγκατεστημένο και στον απαραίτητο για τη λειτουργία τους ηλεκτρομηχανολογικό εξοπλισμό, στα κτίρια και στις υποδομές των εκτάσεων κυριότητας ή και χρήσης των δυο φορέων, εκδίδεται εντός είκοσι (20) ημερών, μετά από την υποβολή σχετικής, αυτοτελούς, για τον κάθε ένα εκ των ανωτέρω φορέων, ακόμα και σε διαφορετικό χρόνο, αίτησης, διαπιστωτική πράξη από τον Περιφερειάρχη Αττικής, στον οποίο συνυποβάλλονται: συνοπτική τεχνική περιγραφή της εγκατάστασης και κατάλογος του υφιστάμενου, καθώς και του απαραίτητου για τη λειτουργία, ηλεκτρομηχανολογικού εξοπλισμού, με ένδειξη της εγκατεστημένης ηλεκτρικής και θερμικής ισχύος, υπογεγραμμένη από τον αρμόδιο κατά νόμο μηχανικό, τοπογραφικό διάγραμμα στο οποίο αποτυπώνονται οι κτιριακές εγκαταστάσεις, ο υφιστάμενος, καθώς και ο τυχόν επιπλέον απαραίτητος για τη λειτουργία εξοπλισμός και λοιπές υποδομές και σχέδιο κάτοψης του χώρου.
Το σύνολο της εγκατεστημένης ηλεκτρικής και θερμικής ισχύος των δύο φορέων πρέπει να αθροίζεται στις ανωτέρω διαπιστωτικές πράξεις στα περιγραφόμενα στην υπ’ αρ. 120/01/12.7.2001 απόφαση της Νομαρχίας Αθηνών.
Σε κάθε περίπτωση, οι προκύπτουσες μονάδες των ΕΝΑΕ και ΕΤΑΔ συνεχίζουν να λειτουργούν νομίμως και πριν από την έκδοση των ως άνω διαπιστωτικών πράξεων. Το προηγούμενο εδάφιο ισχύει και για τη δραστηριότητα του Πολεμικού Ναυτικού.
β) Ειδικώς για την προκύπτουσα μονάδα της ΕΝΑΕ, το περιεχόμενο της διαπιστωτικής πράξης ταυτίζεται με το περιεχόμενο της υπ’ αρ. 1184042/4.12.2020 γνωστοποίησης που έχει υποβληθεί από την ΕΝΑΕ στην ιστοσελίδα «https://notifybusiness.gov.gr» σε συνδυασμό με τα συνυποβαλλόμενα ανωτέρω έγγραφα και στοιχεία του υφιστάμενου κτιριακού και ηλεκτρομηχανολογικού εξοπλισμού, για τυχόν δε μεταβολές σε σχέση με την αρχική άδεια, η διαπιστωτική πράξη επέχει και θέση διαπίστωσης νομίμως ολοκληρωθέντος εκσυγχρονισμού. Κατά τα λοιπά, με την έκδοση της ως άνω διαπιστωτικής πράξης η διαδικασία γνωστοποίησης παύει αυτοδικαίως και δεν λαμβάνεται πλέον υπόψη. Για την προκύπτουσα άδεια της ΕΤΑΔ, αυτή περιλαμβάνει την εναπομένουσα δυναμικότητα της αρχικής άδειας, για δε τυχόν τμήμα της εναπομένουσας δυναμικότητας που δεν αντιστοιχεί στον πράγματι εγκατεστημένο εξοπλισμό της ΕΤΑΔ ΑΕ ή για οποιαδήποτε άλλη μεταβολή, η διαπιστωτική πράξη επέχει θέση άδειας εκσυγχρονισμού.
γ) Οι ανωτέρω ρυθμίσεις δεν επιδρούν επί εκκρεμών ή μελλοντικών δικαστικών ή εξώδικων διαφορών πάσης φύσεως μεταξύ των ως άνω φορέων ή των διαδόχων τους, ιδίως ως προς την κυριότητα πραγμάτων.
δ) Η έλλειψη του πιστοποιητικού πυροπροστασίας, καθώς και άλλων προβλεπόμενων από τον νόμο δικαιολογητικών που απαιτούνται για την άδεια λειτουργίας και τυχόν δεν υφίστανται, δεν κωλύει την έκδοση των άνω διαπιστωτικών πράξεων, αλλά αυτά εκδίδονται με επιμέλεια των ανωτέρω φορέων ή και των ειδικών διαδόχων τους εντός δύο (2) ετών από την δημοσίευση του παρόντος, χωρίς η προθεσμία αυτή να παρατείνεται εξαιτίας της μεταβίβασης των μονάδων σε νέους φορείς.
Οι διαχωρισθείσες διά του παρόντος άδειες μεταβιβάζονται αυτοτελώς και αυτοδικαίως στους διαδόχους ΕΝΑΕ και ΕΤΑΔ, αντίστοιχα, δια της υπογραφής της σύμβασης μεταβίβασης στο πλαίσιο κάθε δημόσιου πλειοδοτικού διαγωνισμού, εφαρμοζόμενου αναλογικώς του άρθρου 23 του ν. 3982/2011 (Α’ 143), περί αλλαγής του φορέα της δραστηριότητας, χωρίς επανέλεγχο των δικαιολογητικών.
Οι ειδικοί διάδοχοι της ΕΤΑΔ και της ΕΝΑΕ δύνανται να προβαίνουν στην τροποποίηση των αδειών λειτουργίας που ενσωματώνονται στις ως άνω διαπιστωτικές πράξεις, ή και στον εκσυγχρονισμό τους, κατά τις κείμενες διατάξεις, εφαρμοζόμενου ιδίως του τελευταίου εδαφίου της παρ. 7 του άρθρου 20 του ν. 3325/2005, περί διαχωρισμού ναυπηγοεπισκευαστικών δραστηριοτήτων.
Για την πραγματική έναρξη εργασιών εντός των εγκαταστάσεων εκάστου ναυπηγείου, απαιτείται η προηγούμενη έκδοση πιστοποιητικού (ενεργητικής) πυροπροστασίας, κατά τις κείμενες διατάξεις, ανάλογα με την κατηγορία επικινδυνότητας στην οποία κατατάσσεται η επιχείρηση. Η προϋπόθεση αυτή προβλέπεται στις ως άνω διαπιστωτικές πράξεις και η τήρησή της ελέγχεται από την αδειοδοτούσα αρχή, σύμφωνα με τις κείμενες διατάξεις. Κατ’ εξαίρεση, κατά τη διάρκεια της ειδικής διαχείρισης, επιτρέπεται η εκτέλεση εργασιών που αφορούν στο Πολεμικό Ναυτικό, το οποίο αναλαμβάνει την πλήρη ευθύνη τήρησης των απαιτούμενων από την ισχύουσα νομοθεσία μέτρων και μέσων πυροπροστασίας.».
Άρθρο 61
Απόσπαση προσωπικού στις Ειδικές Υπηρεσίες του ν. 4314/2014 και στη Μονάδα Οργάνωσης και Διαχείρισης Αναπτυξιακών Προγραμμάτων - Τροποποίηση του άρθρου 37 του ν. 4314/2014
1. Η περ. γ) της παρ. 4 του άρθρου 37 του ν. 4314/2014 (Α’ 265) αντικαθίσταται ως εξής:
«γ) Οι υπάλληλοι φορέων Γενικής Κυβέρνησης που είχαν υπηρετήσει σε Ειδική Υπηρεσία του παρόντος, είτε του ν. 3614/2007 (Α’ 267), είτε του ν. 2860/2000 (Α’ 251), ή στην Κεντρική Υπηρεσία της Μονάδας Οργάνωσης και Διαχείρισης Αναπτυξιακών Προγραμμάτων (Μ.Ο.Δ. Α.Ε.) και αποχώρησαν, λόγω λήξης ή άρσης της απόσπασης ή μετακίνησής τους, κατά την έννοια του παρόντος, ή λόγω μετάταξης, μπορούν να αποσπώνται ή να μετακινούνται εκ νέου με διάρκεια απόσπασης ή μετακίνησης μέχρι την 31η.12.2023, στις Ειδικές Υπηρεσίες του παρόντος νόμου, και στην Κεντρική Υπηρεσία της Μ.Ο.Δ. Α.Ε.. Η ανωτέρω διαδικασία απόσπασης ή μετακίνησης διενεργείται σύμφωνα με το άρθρο 18 του ν. 3614/2007. Η αίτηση για την απόσπαση ή τη μετακίνηση υποβάλλεται στην Ειδική Υπηρεσία υποδοχής ή στην Κεντρική Υπηρεσία της Μ.Ο.Δ. Α.Ε.. Τα ανωτέρω ισχύουν και για τις μέχρι την έκδοση του παρόντος πραγματοποιηθείσες αποσπάσεις ή μετακινήσεις.»
2. Το παρόν ισχύει για εξήντα (60) εργάσιμες ημέρες από τη δημοσίευση του παρόντος νόμου.
Άρθρο 62
Διατάξεις για το προσωπικό που μετατάσσεται
από το Υπουργείο Εξωτερικών στο Υπουργείο
Ανάπτυξης και Επενδύσεων και στο Υπουργείο
Ψηφιακής Διακυβέρνησης
1. Η μετάταξη των υπαλλήλων από το Υπουργείο Εξωτερικών στο Υπουργείο Ανάπτυξης και Επενδύσεων με τη διαδικασία που προβλέπεται στην περ. α’ της παρ. 2 του άρθρου 449 του ν. 4781/2021 (Α’ 31) γίνεται με μεταφορά των οργανικών θέσεων τις οποίες κατείχαν κατά τη δημοσίευση του π.δ. 81/2019 (Α’ 119).
2. Η μετάταξη των υπαλλήλων του Κλάδου Συμβούλων και Γραμματέων Επικοινωνίας στο Υπουργείο Ψηφιακής Διακυβέρνησης με τη διαδικασία που προβλέπεται στην παρ. 7 του άρθρου 450 του ν. 4781/2021 γίνεται με σύσταση ισάριθμων προσωποπαγών θέσεων Διοικητικού Οικονομικού.
Άρθρο 63
Αξιολόγηση των ερευνητικών κέντρων
και ινστιτούτων - Τροποποίηση του άρθρου 31
του ν. 4310/2014
Το άρθρο 31 του ν. 4310/2014 (Α’ 258) αντικαθίσταται ως εξής:
«Άρθρο 31
Αξιολόγηση ερευνητικών κέντρων
και ινστιτούτων
1. Η συστηματική, αντικειμενική και υψηλής ποιότητας αξιολόγηση αποτελεί αναγκαίο παράγοντα για την αναγνώριση και την προώθηση της αριστείας σε όλα τα επίπεδα του ερευνητικού ιστού της Χώρας.
2. Κάθε ερευνητικό κέντρο και τα ινστιτούτα του είναι υπεύθυνα για τη διασφάλιση και συνεχή βελτίωση της ποιότητας του ερευνητικού έργου τους, για τη διαμόρφωση αποτελεσματικών υποδομών, για την οικονομική εκμετάλλευση των ερευνητικών αποτελεσμάτων και της διαθέσιμης τεχνογνωσίας, για την παροχή κοινωνικών υπηρεσιών, όταν ζητείται από τους αρμόδιους δημόσιους φορείς, καθώς και για την αποτελεσματική λειτουργία και απόδοση των υπηρεσιών του, σύμφωνα και με τις διεθνείς πρακτικές.
3. Τα ερευνητικά ινστιτούτα των ερευνητικών κέντρων που εποπτεύονται από τη Γενική Γραμματεία Έρευνας και Καινοτομίας (Γ.Γ.Ε.Κ.) αξιολογούνται κάθε τρία (3) έτη, υπό την εποπτεία της Γ.Γ.Ε.Κ. και την επιμέλεια του Εθνικού Συμβουλίου Έρευνας, Τεχνολογίας και Καινοτομίας (Ε.Σ.Ε.ΤΕ.Κ.). Η τριετία άρχεται από το πέρας της προηγούμενης αξιόλογησής τους. Η αξιολόγηση διενεργείται από επιτροπές εξωτερικών αξιολογητών διεθνούς κύρους ως ακολούθως:
α) Για κάθε ερευνητικό ινστιτούτο συγκροτείται ξεχωριστή επιτροπή εξωτερικής αξιολόγησης, μέλη της οποίας ορίζονται επιστήμονες από ερευνητικά κέντρα και πανεπιστήμια της Ελλάδας και του εξωτερικού.
β) Κάθε επιτροπή αποτελείται από πέντε (5) έως επτά (7) μέλη, συμπεριλαμβανομένων του προέδρου της και του αναπληρωτή του, αναλόγως του εύρους των θεματικών ενοτήτων στις οποίες δραστηριοποιούνται οι ερευνητές του ινστιτούτου.
γ) Οι πρόεδροι και τα μέλη ορίζονται με απόφαση του αρμοδίου υπουργού, μετά από πρόταση του Ε.Σ.Ε.ΤΕ.Κ., το οποίο δύναται να συνεργαστεί με τους προέδρους των ερευνητικών κέντρων.
δ) Τα μέλη των επιτροπών δύνανται να συμμετέχουν σε έως τρεις (3) διαδοχικές αξιολογήσεις των ινστιτούτων. Μέλη των επιτροπών που αποχωρούν ή κωλύονται στην άσκηση των καθηκόντων τους ή ελλείπουν για οποιονδήποτε λόγο, αντικαθίστανται με απόφαση του αρμοδίου υπουργού, μετά από εισήγηση του προέδρου της επιτροπής, η οποία επικυρώνεται από το Ε.Σ.Ε.ΤΕ.Κ..
4. Η αξιολόγηση των ερευνητικών ινστιτούτων ενεργείται με βάση κοινούς δείκτες ποιότητας και αποτελεσματικότητας, οι οποίοι καθορίζονται με απόφαση του αρμόδιου υπουργού, έπειτα από γνωμοδότηση του Ε.Σ.Ε.ΤΕ.Κ., σύμφωνα με τις βέλτιστες διεθνείς πρακτικές και κριτήρια. Με την ως άνω απόφαση καθορίζεται και κάθε άλλο σχετικό, με τη διαδικασία αξιολόγησης των ερευνητικών ινστιτούτων, θέμα.
5. Μετά από το πέρας της διαδικασίας αξιολόγησης, οι πρόεδροι των επιτροπών αξιολόγησης των ινστιτούτων, συνεδριάζουν σε κλειστή συνεδρίαση με αρμόδια μέλη του Ε.Σ.Ε.ΤΕ.Κ., που ορίζονται από την ολομέλεια του Ε.Σ.Ε.ΤΕ.Κ., με σκοπό τη συγκριτική αποτίμηση των ινστιτούτων. Εφόσον κριθεί σκόπιμο, συμπεράσματα μπορούν να αποτυπωθούν σε σύντομο κείμενο των προέδρων, που απευθύνεται στο Ε.Σ.Ε.ΤΕ.Κ.. Η ως άνω διαδικασία δύναται να τελεστεί από τα αρμόδια μέλη του Ε.Σ.Ε.ΤΕ.Κ. και με κάθε πρόεδρο επιτροπής αξιολόγησης ινστιτούτου ξεχωριστά.
6. Το Ε.Σ.Ε.ΤΕ.Κ., λαμβάνοντας υπόψιν τα συμπεράσματα της αξιολόγησης, συντάσσει έκθεση η οποία περιλαμβάνει:
α) αποτίμηση της ποιότητας της έρευνας που διεξάγεται από τα ινστιτούτα,
β) εκτίμηση της δυναμικής ανάπτυξης κάθε ινστιτούτου,
γ) γνωμάτευση σχετικά με τον βαθμό ανταγωνιστικότητάς τους σε επιμέρους επιστημονικούς τομείς,
δ) προτάσεις για συνεργασίες μεταξύ ερευνητικών ινστιτούτων.
Η έκθεση καταλήγει σε συστάσεις αναφορικά με τα μέτρα στήριξης των ινστιτούτων και προωθείται από το Ε.Σ.Ε.ΤΕ.Κ. προς τη Γ.Γ.Ε.Κ. και τον αρμόδιο υπουργό, μαζί με τις αξιολογήσεις κάθε ινστιτούτου.
7. Τα ερευνητικά κέντρα που εποπτεύονται από την Γ.Γ.Ε.Κ. αξιολογούνται κάθε πέντε (5) έτη, υπό την εποπτεία της Γ.Γ.Ε.Κ. και την επιμέλεια του Ε.Σ.Ε.ΤΕ.Κ.. Η πενταετία άρχεται από το πέρας της προηγούμενης αξιολόγησής τους. Η αξιολόγηση τελείται από επιτροπές εξωτερικών αξιολογητών διεθνούς κύρους ως ακολούθως:
α) Για κάθε ερευνητικό κέντρο συγκροτείται ξεχωριστή επιτροπή εξωτερικής αξιολόγησης, μέλη της οποίας ορίζονται επιστήμονες από ερευνητικά κέντρα και πανεπιστήμια της Ελλάδας και του εξωτερικού.
β) Κάθε επιτροπή αποτελείται από πέντε (5) έως επτά (7) μέλη, συμπεριλαμβανομένων του προέδρου της και του αναπληρωτή του, αναλόγως του εύρους των θεματικών ενοτήτων στις οποίες δραστηριοποιούνται οι ερευνητές του κέντρου.
γ) Οι πρόεδροι και τα μέλη ορίζονται με απόφαση του αρμοδίου Υπουργού, μετά από πρόταση του Ε.Σ.Ε.ΤΕ.Κ., το οποίο δύναται να συνεργαστεί με τους προέδρους των ερευνητικών κέντρων.
δ) Τα μέλη των επιτροπών επιτρέπεται να συμμετέχουν σε έως δύο (2) διαδοχικές αξιολογήσεις των ερευνητικών κέντρων. Μέλη των επιτροπών που αποχωρούν ή κωλύονται στην άσκηση των καθηκόντων τους ή ελλείπουν για οποιοδήποτε λόγο, αντικαθίστανται με απόφαση του αρμοδίου Υπουργού, μετά από εισήγηση του προέδρου της επιτροπής, η οποία επικυρώνεται από το Ε.Σ.Ε.ΤΕ.Κ..
8. Η αξιολόγηση των ερευνητικών κέντρων διενεργείται με βάση κοινούς δείκτες ποιότητας και αποτελεσματικότητας, οι οποίοι καθορίζονται με απόφαση του αρμοδίου Υπουργού, έπειτα από γνωμοδότηση του Ε.Σ.Ε.ΤΕ.Κ., σύμφωνα με τις βέλτιστες διεθνείς πρακτικές και κριτήρια. Με την ως άνω απόφαση καθορίζεται και κάθε άλλο σχετικό με τη διαδικασία αξιολόγησης των ερευνητικών κέντρων θέμα.
9. Κάθε επιτροπή αξιολόγησης λαμβάνει γραπτή «έκθεση προόδου του κέντρου» από τον πρόεδρο του κέντρου για την πενταετία αξιολόγησης. Εν συνεχεία, πραγματοποιείται συνάντηση της επιτροπής με τον πρόεδρο και τον διευθυντή εκάστου ερευνητικού κέντρου, οι οποίοι οφείλουν να παρέχουν στην επιτροπή κάθε πληροφορία και διευκόλυνση στο έργο της που θα τους ζητηθεί. Η επιτροπή συντάσσει γραπτή έκθεση αξιολόγησης για το κέντρο, η οποία παραδίδεται από τον πρόεδρο του ερευνητικού κέντρου στον πρόεδρο στο Ε.Σ.Ε.ΤΕ.Κ., προκειμένου να διαβιβαστεί στη Γ.Γ.Ε.Κ. και στον αρμόδιο υπουργό.
10. Τα έξοδα μετακίνησης, διανυκτέρευσης, ημερήσιας αποζημίωσης και αμοιβής των μελών των εξωτερικών αξιολογητών καλύπτονται, σύμφωνα με τις κείμενες διατάξεις.
11. Όλες οι επικοινωνίες και τα κείμενα των εκθέσεων πρέπει να διατυπώνονται και στην αγγλική γλώσσα.
12. Η παράλειψη υποβολής από το ερευνητικό κέντρο των σχετικών στοιχείων που απαιτούνται για την αξιολόγησή του συνιστά λόγο μη καταβολής δημόσιας χρηματοδότησης ή επιστροφής της χορηγηθείσας.»
Άρθρο 64
Χορήγηση φορολογικών στοιχείων στη Διυπηρεσιακή Μονάδα Ελέγχου Αγοράς - Τροποποίηση της παρ. 7 του άρθρου 17
του ν. 4174/2013
Η παρ. 7 του άρθρου 17 του ν. 4174/2013 (Α’ 170), περί της ρύθμισης του τρόπου διαβίβασης στοιχείων μητρώου και οικονομικών στοιχείων προς τη Γενική Γραμματεία Έρευνας και Τεχνολογίας και τη Γενική Γραμματεία Εμπορίου και Προστασίας του Καταναλωτή του Υπουργείου Ανάπτυξης και Επενδύσεων, αντικαθίσταται ως εξής:
«7. Με κοινή απόφαση του Υπουργού Οικονομικών, του Διοικητή της Ανεξάρτητης Αρχής Δημοσίων Εσόδων (Α.Α.Δ.Ε.) και των αρμόδιων Υπουργών για τα θέματα έρευνας, τεχνολογίας και καινοτομίας και για τα θέματα ελέγχου της αγοράς καθορίζονται ο ειδικότερος τρόπος, το είδος και το πλήθος των στοιχείων μητρώου και οικονομικών στοιχείων που διαβιβάζονται στη Γενική Γραμματεία Έρευνας και Καινοτομίας, στη Γενική Γραμματεία Εμπορίου και Προστασίας του Καταναλωτή και στη Διυπηρεσιακή Μονάδα Ελέγχου Αγοράς δυνάμει της περ. ιζ) της παρ. 1.»
Άρθρο 65
Συμπληρωματικός κρατικός προϋπολογισμός
οικονομικού έτους 2021 - Προϋπολογισμός
Δημοσίων Επενδύσεων
Στον Προϋπολογισμό Δημοσίων Επενδύσεων έτους 2021 του Υπουργείου Ανάπτυξης και Επενδύσεων, στον ειδικό φορέα 1035 501 0000000, αυξάνονται οι πιστώσεις κατά διακόσια πενήντα εκατομμύρια (250.000.000) ευρώ στο εθνικό σκέλος και κατά ένα δισεκατομμύριο (1.000.000.000) ευρώ στο συγχρηματοδοτούμενο σκέλος. Οι προστιθέμενες πιστώσεις εγγράφονται υπό τον Αναλυτικό Λογαριασμό Εξόδων 2910601058 «Πιστώσεις για δράσεις που σχετίζονται με την υλοποίηση μέτρων προστασίας της δημόσιας υγείας από τον κορωνοϊό» του ως άνω φορέα και ειδικού φορέα.
Άρθρο 66
Σκοπός της Μονάδας Οργάνωσης της Διαχείρισης Αναπτυξιακών Προγραμμάτων Α.Ε. - Τροποποίηση της περ. ιστ) του άρθρου 1 του καταστατικού της Μονάδας
Οργάνωσης της Διαχείρισης
Αναπτυξιακών Προγραμμάτων Α.Ε.
Στο άρθρο 1 του καταστατικού της Μονάδας Οργάνωσης της Διαχείρισης Αναπτυξιακών Προγραμμάτων (Μ.Ο.Δ.) Α.Ε., όπως κωδικοποιήθηκε σε ενιαίο κείμενο με το άρθρο 33 του ν. 3614/2007 (Α’ 267), στο τέλος της υποπερ. α) της περ. ιστ), διαγράφεται η λέξη «και», στο τέλος της υποπερ. β), το σημείο στίξης «.» αντικαθίσταται από το σημείο στίξης «,», στην περ. ιστ) προστίθεται υποπερ. γ) και οι υποπερ. α), β) και γ) διαμορφώνονται ως εξής:
«ιστ) Με απόφαση του Υπουργού Ανάπτυξης και Επενδύσεων, δύναται να ανατίθενται στην Μ.Ο.Δ. Α.Ε. καθήκοντα:
α) για τη διενέργεια διοικητικών ελέγχων επενδυτικών σχεδίων, που έχουν υπαχθεί στις διατάξεις των νόμων 3299/2004 και 3908/2011,
β) για τη σύνταξη της εισήγησης για την ολοκλήρωση και έναρξη της παραγωγικής λειτουργίας επενδυτικών σχεδίων, που έχουν υποβληθεί στη Γενική Διεύθυνση Ιδιωτικών Επενδύσεων και υπαχθεί στις διατάξεις των νόμων 3299/2004 και 3908/2011,
γ) για την αξιολόγηση, για τον έλεγχο ή και για τη σύνταξη εισήγησης για την ολοκλήρωση και έναρξη της παραγωγικής λειτουργίας επενδυτικών σχεδίων, που υπάγονται στους νόμους 3299/2004 (Α’ 261), 3908/2011 (Α’ 8) και 4399/2016 (Α’ 117) και έχουν υποβληθεί στις αρμόδιες υπηρεσίες, όπως αυτές ειδικά ορίζονται στο άρθρο 7 του ν. 3299/2004, το άρθρο 11 του ν. 3908/2011 και το άρθρο 13 του ν. 4399/2016.»
Άρθρο 67
Θέματα προσωπικού της Υπηρεσίας Συντονισμού και των Υπηρεσιών Διαχείρισης του Εθνικού Προγράμματος Ανάπτυξης - Τροποποίηση της παρ. 2 του άρθρου 136
του ν. 4635/2019
Στην παρ. 2 του άρθρου 136 του ν. 4635/2019 (Α’ 167), περί της υπερωριακής απασχόλησης του προσωπικού του Υπουργείου Ανάπτυξης και Επενδύσεων που απασχολείται σε έργα του Εθνικού Προγράμματος Ανάπτυξης (Ε.Π.Α.), τροποποιούνται το πρώτο και τέταρτο εδάφιο, προστίθεται πέμπτο εδάφιο και η παρ. 2 διαμορφώνεται ως εξής:
«2. Η υπερωριακή απασχόληση του προσωπικού των υπηρεσιών της Γενικής Διεύθυνσης Δημοσίων Επενδύσεων του Υπουργείου Ανάπτυξης και Επενδύσεων, των Ειδικών Υπηρεσιών των άρθρων 5, 7, 16, 18, 53, 62 και 63 του ν. 4314/2014 (Α’ 265) στις οποίες ανατίθενται καθήκοντα διαχείρισης, σύμφωνα με το άρθρο 132 ή κατάρτισης των τομεακών και περιφερειακών προγραμμάτων, σύμφωνα με το άρθρο 125, καθώς και του προσωπικού της κεντρικής υπηρεσίας της, που απασχολείται σε έργα του Ε.Π.Α., εγκρίνεται με απόφαση του αρμοδίου οργάνου του Υπουργείου Ανάπτυξης και Επενδύσεων, στην οποία αναφέρονται σαφή και συγκεκριμένα στοιχεία που δικαιολογούν την υπερωριακή εργασία. Στην απόφαση αυτήν καθορίζεται ο αριθμός των υπαλλήλων, καθώς και οι όροι πραγματοποίησης, οι πηγές χρηματοδότησης, το χρονικό διάστημα και οι ώρες υπερωριακής απασχόλησής τους, τηρουμένων των ορίων των περιπτώσεων 2 και 3
της παραγράφου Α’ του άρθρου 20 του ν. 4354/2015. Η αποζημίωση της υπερωριακής απασχόλησης για το σύνολο του προσωπικού της παρούσας μπορεί να καταβάλλεται από τη ΜΟΔ Α.Ε., με επιχορήγησή της από το ΠΔΕ του Υπουργείου Ανάπτυξης και Επενδύσεων. Οι πιστώσεις για την υπερωριακή απασχόληση των υπαλλήλων της ΜΟΔ Α.Ε. και για τη μισθοδοσία αυτών που βαρύνουν το ΠΔΕ εγγράφονται σε ειδικό έργο συλλογικής απόφασης του Προγράμματος Δημοσίων Επενδύσεων του Υπουργείου Ανάπτυξης και Επενδύσεων κάθε έτους. Στο ίδιο έργο συλλογικής απόφασης του Προγράμματος Δημοσίων Επενδύσεων του Υπουργείου Ανάπτυξης και Επενδύσεων κάθε έτους εγγράφονται οι πιστώσεις για την υπερωριακή απασχόληση των δημοσίων υπαλλήλων των ανωτέρω περιπτώσεων, σε περίπτωση καταβολής τους από την ΜΟΔ Α.Ε. μέσω επιχορήγησής τους από το ΠΔΕ του Υπουργείου Ανάπτυξης και Επενδύσεων.»
Άρθρο 68
Παράταση της προθεσμίας μετεγκατάστασης των υπηρεσιών Δήμου Ελληνικού - Αργυρούπολης
Κατά παρέκκλιση κάθε γενικής ή ειδικής διάταξης, το επιτρεπτό της προβλεπόμενης στο άρθρο 38 του ν. 4559/
2018 (Α’ 142) μετεγκατάστασης των υπηρεσιών του Δήμου Ελληνικού - Αργυρούπολης, με τη συνακόλουθη λειτουργία και διενέργεια των πάσης φύσεως απαιτούμενων για την εκπλήρωση του υπηρεσιακού καθήκοντος και δημοσίου συμφέροντος σχετικών με τις ως άνω υπηρεσίες ενεργειών και δραστηριοτήτων, οι οποίες σήμερα βρίσκονται στα ορισθησόμενα Οικοδομικά Τετράγωνα (Ο.Τ.) 90 και 90α του ρυμοτομικού σχεδίου του Δήμου Ελληνικού - Αργυρούπολης (από 30.5.1979 π.δ., Δ’342, από 21.12.1964 β.δ, Δ’8 και από 21.7.1963 β.δ., Δ’129), συγκεκριμένα δε, στα ακίνητα που βρίσκονται επί των οδών Ρόζας Ιμβριώτη και 29ης του Δήμου Ελληνικού Αργυρούπολης, παρατείνεται για τρία (3) έτη από την έναρξη ισχύος του παρόντος, η δε μετεγκατάσταση επιτρέπεται μέχρι την τροποποίηση του Γενικού Πολεοδομικού Σχεδίου και του Ρυμοτομικού Σχεδίου και σε κάθε περίπτωση εντός της προαναφερόμενης τριετούς προθεσμίας. Οι υπηρεσίες του Δήμου Ελληνικού - Αργυρούπολης περιλαμβάνουν, ενδεικτικά και όχι περιοριστικά, τη Διεύθυνση Περιβάλλοντος και Πολιτικής Προστασίας (ήτοι ιδίως, των διοικητικών υπηρεσιών, υπηρεσιών καθαριότητας, διαχείρισης κλαδεμάτων, πρασίνου, αμαξοστασίου, συνεργείου οχημάτων και αποθηκών).
Άρθρο 69
Παράταση προθεσμίας απομάκρυνσης νομίμως υφιστάμενων μεταποιητικών δραστηριοτήτων - Τροποποίηση της παρ. 1
του άρθρου 75 του ν. 3982/2011
Στην παρ. 1 του άρθρου 75 του ν. 3982/2011 (Α’ 143), περί της προθεσμίας απομάκρυνσης λόγω αλλαγής χρήσης γης των νομίμως υφιστάμενων μεταποιητικών δραστηριοτήτων, τροποποιούνται το πρώτο και το τέταρτο εδάφιο, η προθεσμία παρατείνεται από τη λήξη της στις 8.8.2021 μέχρι τις 8.8.2024, και η παρ. 1 διαμορφώνεται ως εξής:
«1. Η προθεσμία απομάκρυνσης λόγω αλλαγής χρήσης γης των νομίμως υφιστάμενων μεταποιητικών δραστηριοτήτων, η οποία έληξε ή λήγει μέχρι 8.8.2024, παρατείνεται μέχρι την ημερομηνία αυτήν. Προκειμένου να ισχύσει το προηγούμενο εδάφιο, οι επιχειρήσεις οφείλουν να λειτουργούν μέχρι τότε με εγκεκριμένους περιβαλλοντικούς όρους. Μετά την ημερομηνία αυτήν με ευθύνη της Αδειοδοτούσας Αρχής διακόπτεται η λειτουργία των δραστηριοτήτων και σφραγίζονται όσα μηχανήματα εξακολουθούν να υπάρχουν στους χώρους της εγκατάστασης. Διαδικασίες διακοπής λειτουργίας λόγω αλλαγής χρήσης γης, οι οποίες για τον λόγο αυτόν βρίσκονται σε εκκρεμότητα, αναστέλλονται σύμφωνα με τα παραπάνω εδάφια μέχρι 8.8.2024. Ως «νόμιμα υφιστάμενες» νοούνται οι δραστηριότητες, οι οποίες διαθέτουν τον απαιτούμενο διοικητικό τύπο λειτουργίας τους σε ισχύ, καθώς και εκείνες, οι οποίες πληρούν όλες τις προϋποθέσεις για ανανέωση της διοικητικής διαδικασίας για τη λειτουργία τους, εκτός από την προϋπόθεση περί χρήσης γης. Τα προηγούμενα εδάφια δεν εφαρμόζονται σε επιχειρήσεις που είναι εγκατεστημένες σε περιοχή, η οποία καθορίζεται, σύμφωνα με τα άρθρα 11 και 12 του ν. 3481/2006 (Α’ 162).»
Άρθρο 70
Χρήση τηλεδιάσκεψης από την Επιτροπή Ανταγωνισμού - Προσθήκη παρ. 9α
στο άρθρο 15 του ν. 3959/2011
Μετά από την παρ. 9 του άρθρου 15 του ν. 3959/2011 (Α’ 93), περί της διαδικασίας εξέτασης υποθέσεων από την Επιτροπή Ανταγωνισμού, προστίθεται παρ. 9α ως εξής:
«9α. Η ενώπιον της Επιτροπής Ανταγωνισμού συζήτηση της παρ. 9, καθώς και η συζήτηση επί υποθέσεων συγκεντρώσεων επιχειρήσεων των άρθρων 5 έως 10, δύναται, προς διευκόλυνση της λειτουργίας της Επιτροπής, ιδίως εάν δεν είναι εφικτή ή είναι εξαιρετικά δυσχερής η αυτοπρόσωπη παρουσία ορισμένων ή όλων των μερών ή για άλλους λόγους έκτακτης ανάγκης, να γίνεται και με τη χρήση τεχνικών μέσων (τηλεδιάσκεψη) ως προς τα μέρη αυτά. Για τη χρήση της διαδικασίας της τηλεδιάσκεψης αποφασίζει, κατά διακριτική της ευχέρεια, η Επιτροπή Ανταγωνισμού. Στις περιπτώσεις αυτές, στον Κανονισμό Λειτουργίας και Διαχείρισης της Επιτροπής Ανταγωνισμού καθορίζονται ο τόπος της συνεδρίασης, ο τρόπος διαπίστωσης της απαρτίας και διασφάλισης της μυστικότητας της συνεδρίασης, ο τρόπος τήρησης των πρακτικών και κάθε άλλη σχετική λεπτομέρεια.»
Άρθρο 71
Υπογραφή ετήσιων χρηματοοικονομικών
καταστάσεων - Τροποποίηση της παρ. 1
του άρθρου 147 του ν. 4548/2018
Η περ. γ) της παρ. 1 του άρθρου 147 του ν. 4548/2018 (Α’ 104), περί της υπογραφής ετήσιων χρηματοοικονομικών καταστάσεων, τροποποιείται και η παρ. 1 διαμορφώνεται ως εξής:
«1. Για να ληφθεί από τη γενική συνέλευση έγκυρη απόφαση επί των χρηματοοικονομικών καταστάσεων που έχουν καταρτιστεί από το διοικητικό συμβούλιο, πρέπει να έχουν υπογραφεί από τρία (3) διαφορετικά πρόσωπα, και συγκεκριμένα από:
α) τον πρόεδρο του διοικητικού συμβουλίου ή τον αναπληρωτή του,
β) τον διευθύνοντα ή εντεταλμένο σύμβουλο και, σε περίπτωση που δεν υπάρχει τέτοιος σύμβουλος ή η ιδιότητά του συμπίπτει με εκείνη των παραπάνω προσώπων, από ένα μέλος του διοικητικού συμβουλίου που ορίζεται από αυτό, και
γ) τον κατά νόμο υπεύθυνο λογιστή πιστοποιημένο από το Οικονομικό Επιμελητήριο Ελλάδος, κάτοχο άδειας Α’ τάξης για τη σύνταξη των χρηματοοικονομικών καταστάσεων ή, εφόσον πρόκειται για πιστωτικά ιδρύματα ή για μητρική εταιρεία πιστωτικού ιδρύματος, και από πρόσωπο ή πρόσωπα στα οποία το διοικητικό συμβούλιο έχει αναθέσει την ευθύνη για τη σύνταξη οικονομικών καταστάσεων.»
Άρθρο 72
Αναγκαστική απαλλοτρίωση υπέρ των γενικών
αποθηκών - Προσθήκη άρθρου 4Α
στο ν.δ. 3077/1954
Μετά από το άρθρο 4 του ν.δ. 3077/1954 (Α’ 243) προστίθεται άρθρο 4Α ως εξής:
«Άρθρο 4Α
Αναγκαστική απαλλοτρίωση υπέρ
των γενικών αποθηκών
Επιτρέπεται η αναγκαστική απαλλοτρίωση, σύμφωνα με τον ν. 2882/2001 (Α’ 17), αστικών ή αγροτικών ακινήτων ή η σε βάρος αυτών σύσταση εμπραγμάτων δικαιωμάτων υπέρ των γενικών αποθηκών που λειτουργούν βάσει του παρόντος. Η δαπάνη για τη δημιουργία ή επέκταση νέων αποθηκευτικών χώρων και γενικά εγκαταστάσεων που προορίζονται για την εκπλήρωση του σκοπού τους, λόγω της δημόσιας ωφέλειας αυτών, βαρύνει τις γενικές αποθήκες.»
Άρθρο 73
Ρύθμιση προδιαγραφών
για τα δωμάτια απόδρασης
Με απόφαση του Υπουργού Ανάπτυξης και Επενδύσεων, ρυθμίζονται τα ειδικότερα ζητήματα για τις προδιαγραφές και τη λειτουργία χώρων αναψυχής και επιχειρήσεων με αντικείμενο δραστηριότητας την παροχή υπηρεσιών ζωντανής διαδραστικής ψυχαγωγίας που συνίσταται στη διαφυγή από θεματικά δωμάτια μέσω της επίλυσης γρίφων και της αντιμετώπισης νοητικών και άλλων προκλήσεων («escape rooms»). Για την έκδοση της ως άνω απόφασης, ζητείται η γνώμη της Επιτροπής Προστασίας Ανηλίκων της παρ. 5 του άρθρου 7α του
ν. 2251/1994 (Α’ 191), για την προστασία της ψυχικής υγείας των ανήλικων καταναλωτών, η οποία υποχρεούται να απαντήσει αιτιολογημένα εντός τριάντα (30) ημερών από την παραλαβή του αιτήματος διατύπωσης γνώμης, άλλως η απόφαση εκδίδεται χωρίς αυτήν.
Άρθρο 74
Άδεια τεχνιτών μηχανών
θαλάσσης μικρών σκαφών
Με προεδρικό διάταγμα που εκδίδεται μετά από πρόταση των Υπουργών Ναυτιλίας και Νησιωτικής Πολιτικής, Ανάπτυξης και Επενδύσεων και Παιδείας και Θρησκευμάτων, καθορίζονται για την άσκηση της επαγγελματικής δραστηριότητας τοποθέτησης, επισκευής, συντήρησης και ελέγχου της καλής λειτουργίας μηχανών σκαφών θαλάσσης τα εξής:
α) οι επί μέρους ειδικότητες, ομάδες και αντίστοιχες βαθμίδες επαγγελματικών προσόντων,
β) τα απαιτούμενα επαγγελματικά προσόντα, οι προϋποθέσεις και η διαδικασία για την απόκτηση της επαγγελματικής άδειας, κατά ειδικότητα, ομάδα και βαθμίδα,
γ) οι αντικειμενικά διαπιστούμενες προϋποθέσεις και η κατά περίπτωση απαιτούμενη εξειδίκευσή τους, οι οποίες, εφόσον συντρέχουν, συνεπάγονται την ελεύθερη άσκηση των σχετικών επαγγελματικών δραστηριοτήτων,
δ) οι επαγγελματικές δραστηριότητες, που μπορούν να ασκούνται από τον κάτοχο κάθε επαγγελματικής άδειας,
ε) η διάρκεια ισχύος και οι προϋποθέσεις τυχόν ανανέωσης και επέκτασης των αδειών, και
στ) κάθε άλλο σχετικό θέμα.
Άρθρο 75
Ειδική Υπηρεσία Διαχείρισης και Εφαρμογής Τομέων Βιομηχανίας, Εμπορίου και Προστασίας Καταναλωτή - Τροποποίηση της παρ. 8 του άρθρου 53 του ν. 4314/2014
Στην παρ. 8 του άρθρου 53 του ν. 4314/2014 (Α’ 265), περί της αναδιάρθρωσης των Ειδικών Υπηρεσιών και περί της συγχώνευσης των Μονάδων Ειδικών Υπηρε­σιών ΕΣΠΑ 2007-2013, προστίθεται τέταρτο εδάφιο και η παρ. 8 διαμορφώνεται ως εξής:
«8. Στο Υπουργείο Ανάπτυξης και Επενδύσεων, συστήνεται Ειδική Υπηρεσία Διαχείρισης και Εφαρμογής Τομέων Βιομηχανίας, Εμπορίου και Προστασίας Καταναλωτή (ΕΥΔΕ - ΒΕΚ), η οποία υπάγεται απευθείας στον Υπουργό Ανάπτυξης και Επενδύσεων, με σκοπό την ανάληψη διαχείρισης μέρους Επιχειρησιακού Προγράμματος, καθώς και την υλοποίηση πράξεων αποκλειστικά στους εν λόγω τομείς. Η Ειδική Υπηρεσία έχει, επιπλέον, τις αρμοδιότητες του άρθρου 17 του παρόντος και δύναται, με απόφαση του Υπουργού Ανάπτυξης και Επενδύσεων να αναλαμβάνει τη διαχείριση μέρους του Επιχειρησιακού Προγράμματος «ΑΝΤΑΓΩΝΙΣΤΙΚΟΤΗΤΑ, ΕΠΙΧΕΙΡΗΜΑΤΙΚΟΤΗΤΑ ΚΑΙ ΚΑΙΝΟΤΟΜΙΑ» ή άλλου τομεακού ή περιφερειακού Ε.Π. ή συγκεκριμένα καθήκοντα της Διαχειριστικής Αρχής του εν λόγω Ε.Π. όσον αφορά σε δράσεις κρατικών ενισχύσεων και μη στους τομείς βιομηχανίας, εμπορίου και προστασίας καταναλωτή, ή και την υλοποίηση άλλων ευρωπαϊκών προγραμμάτων πέραν των αρμοδιοτήτων που προβλέπονται στο άρθρο 17.
Η ΕΥΔΕ - ΒΕΚ, διαρθρώνεται σε τέσσερις μονάδες, ως εξής: (α) Μονάδα Α’: Προγραμματισμού και Αξιολόγησης, (β) Μονάδα Β1: Διαχείρισης Πράξεων, (γ) Μονάδα Β2: Υλοποίησης Πράξεων, (δ) Μονάδα Γ: Οργάνωσης και Διοικητικής Υποστήριξης. Η Ειδική Υπηρεσία Διαχείρισης και Εφαρμογής Τομέων Βιομηχανίας, Εμπορίου και Προστασίας Καταναλωτή λειτουργεί και ως Επιτελική Δομή του Εθνικού Στρατηγικού Πλαισίου Αναφοράς (ΕΣΠΑ) του Υπουργείου Ανάπτυξης και Επενδύσεων, για την Προγραμματική Περίοδο 2014-2020.»
Άρθρο 76
Αφορολόγητο, ανεκχώρητο και ακατάσχετο της ενίσχυσης που καταβάλλεται στο πλαίσιο της δράσης «Επιδότηση κεφαλαίου κίνησης
σε επιχειρήσεις εστίασης για προμήθεια πρώτων υλών»
Η ενίσχυση που καταβάλλεται στο πλαίσιο της χρηματοδοτούμενης από το Πρόγραμμα Δημοσίων Επενδύσεων δράσης «Επιδότηση κεφαλαίου κίνησης σε επιχειρήσεις εστίασης για προμήθεια πρώτων υλών», δεν υπόκειται σε οποιονδήποτε φόρο, τέλος, εισφορά ή άλλη κράτηση υπέρ του Δημοσίου, συμπεριλαμβανομένης της ειδικής εισφοράς αλληλεγγύης του άρθρου 43A του ν. 4172/
2013 (Α’ 167), μη εφαρμοζομένης της παρ. 1 του άρθρου 47
του ν. 4172/2013 σε περίπτωση διανομής ή κεφαλαιοποίησής της, είναι ανεκχώρητη και ακατάσχετη στα χέρια του Δημοσίου ή τρίτων, κατά παρέκκλιση κάθε άλλης αντίθετης γενικής ή ειδικής διάταξης, δεν δεσμεύεται και δεν συμψηφίζεται με βεβαιωμένα χρέη προς το Δημόσιο, τα νομικά πρόσωπα δημοσίου δικαίου (ν.π.δ.δ.), τους Οργανισμούς Τοπικής Αυτοδιοίκησης (Ο.Τ.Α.) και τα νομικά πρόσωπά τους, τα ασφαλιστικά ταμεία και τα πιστωτικά ιδρύματα και δεν υπολογίζεται στα εισοδηματικά όρια για την καταβολή οποιασδήποτε παροχής κοινωνικού ή προνοιακού χαρακτήρα. Οι δικαιούχοι της ενίσχυσης του παρόντος απαλλάσσονται από την υποχρέωση προσκόμισης αποδεικτικού φορολογικής και ασφαλιστικής ενημερότητας για τη συμμετοχή τους στη δράση και την είσπραξη της ενίσχυσης.
Άρθρο 77
Μη επιβολή ανταποδοτικών τελών - Τροποποίηση της παρ. 3 του άρθρου 82
του από 24.9/20.10.1958 β.δ.
Στην παρ. 3 του άρθρου 82 του από 24.9/20.10.1958 β.δ. (Α’ 171), περί των απαλλαγών από δημοτικούς και κοινοτικούς φόρους, τέλη, δικαιώματα και εισφορές, προστίθεται εδάφιο και η παράγραφος διαμορφώνεται ως εξής:
«3. Δεν επιβάλλονται ανταποδοτικά τέλη καθαριότητας από τους οργανισμούς τοπικής αυτοδιοίκησης σε φυσικά ή νομικά πρόσωπα ή νομικές οντότητες προς τους οποίους το Ελληνικό Δημόσιο ή το Ταμείο Αξιοποίησης Ιδιωτικής Περιουσίας Δημοσίου Α.Ε. ή Οργανισμοί Τοπικής Αυτοδιοίκησης ή νομικά πρόσωπα ιδιωτικού δικαίου που ελέγχονται από το Ελληνικό Δημόσιο έχουν αναθέσει την παροχή υπηρεσίας ή την εκτέλεση έργου, με σύμβαση παραχώρησης, που κυρώνεται από τη Βουλή με τυπικό νόμο, εφόσον στην εν λόγω σύμβαση προβλέπεται ότι οι σχετικές υπηρεσίες παρέχονται από τα ανωτέρω πρόσωπα ή οντότητες.
Δεν επιβάλλονται ανταποδοτικά τέλη καθαριότητας και τέλη φωτισμού από τους οργανισμούς τοπικής αυτοδιοίκησης στις ανώνυμες εταιρείες με την επωνυμία Οργανισμός Κεντρικών Αγορών και Αλιείας Α.Ε. και Κεντρική Αγορά Θεσσαλονίκης Α.Ε., για υπηρεσίες ηλεκτροφωτισμού, αποκομιδής και διαχείρισης αποριμμάτων, που έχουν αναληφθεί με ίδια μέσα ή έχουν ανατεθεί σε ιδιώτες εργολάβους, με έξοδα που βαραίνουν τις ως άνω ανώνυμες εταιρείες.»
Άρθρο 78
Έλεγχοι επενδύσεων της Γενικής Διεύθυνσης Ιδιωτικών Επενδύσεων σε περιπτώσεις άπρακτης παρέλευσης της εκ του νόμου τασσόμενης προθεσμίας
Στο πλαίσιο των αρμοδιοτήτων της Γενικής Διεύθυνσης Ιδιωτικών Επενδύσεων του Υπουργείου Ανάπτυξης και Επενδύσεων, δύνανται με απόφαση του Υπουργού Ανάπτυξης και Επενδύσεων να προσδιορίζονται και να εξειδικεύονται ζητήματα που σχετίζονται με τον τρόπο διενέργειας ελέγχων συμμόρφωσης με το θεσμικό πλαίσιο που διέπει τους φορείς επενδύσεων ή τις επενδύσεις καθαυτές, σε περιπτώσεις άπρακτης παρέλευσης της εκ του νόμου τασσόμενης προθεσμίας για την πραγματοποίηση του προβλεπόμενου ελέγχου. Οι έλεγχοι αυτοί δύνανται να διενεργούνται από όργανα ελέγχου που συστήνονται και συγκροτούνται για τον σκοπό αυτόν ή από ελεγκτικές εταιρείες εγγεγραμμένες στο Δημόσιο Μητρώο του ν. 4449/2017 (Α’ 171), βάσει σύμβασης ανάθεσης έργου.
Με την ίδια απόφαση δύναται να περιγράφεται επίσης κάθε θέμα σχετικό με τον σκοπό και το αντικείμενο του ελέγχου, τις προϋποθέσεις και τη διαδικασία υλοποίησής του, τις προδιαγραφές και τη διαδικασία παραλαβής του αποτελέσματος του ελέγχου και κάθε άλλο σχετικό θέμα.
Άρθρο 79
Παράταση καθορισμού νέων χώρων λειτουργίας των υπαίθριων αγορών
Στο άρθρο 8 του ν. 4682/2020 (Α’ 76), προστίθεται παρ. 4 ως εξής:
«4. Η ισχύς του παρόντος, η οποία παρατάθηκε με την παρ. 5 του άρθρου 18 του ν. 4728/2020 (Α’ 186), παρατείνεται από τη λήξη της μέχρι 30.6.2021.»
Άρθρο 80
Υπαγωγή του προσωπικού της Γενικής Γραμματείας Έρευνας και Καινοτομίας στο Υπηρεσιακό και Πειθαρχικό Συμβούλιο του Υπουργείου Ανάπτυξης και Επενδύσεων
Το προσωπικό της Γενικής Γραμματείας Έρευνας και Καινοτομίας υπάγεται στο υπηρεσιακό και πειθαρχικό συμβούλιο του Υπουργείου Ανάπτυξης και Επενδύσεων, στα οποία μεταφέρονται και οι εκκρεμείς υποθέσεις.
Άρθρο 81
Παράταση ισχύος της άδειας εμπορίας
του άρθρου 6 του ν. 3054/2002
Παρατείνεται μέχρι την 31η.5.2021 η ισχύς των αδειών του άρθρου 6 του ν. 3054/2002 (Α’ 230) που έχουν λήξει ή λήγουν από 1.1.2021 έως την έναρξη ισχύος του παρόντος.
Άρθρο 82
Παράταση της λειτουργίας της μονάδας
του ΑΗΣ Καρδιάς IV
Παρατείνεται η λειτουργία της μονάδας ΑΗΣ Καρδιάς IV για την κάλυψη των αναγκών τηλεθέρμανσης της περιοχής Εορδαίας ως την 5η Μαΐου 2021. Ο πρόσθετος αριθμός ωρών λειτουργίας δεν μπορεί να υπερβεί τις 500 ώρες.
ΜΕΡΟΣ Γ’
ΑΛΛΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 83
Ειδικές διατάξεις για την αποζημίωση πτήσεων εκμετάλλευσης τακτικών αεροπορικών γραμμών στις οποίες έχουν επιβληθεί υποχρεώσεις παροχής δημόσιας υπηρεσίας στους αναδόχους αερομεταφορείς λόγω αναγκαστικής παράτασης των οικείων συμβάσεων εκμετάλλευσης και των συναφών περιορισμών της κυκλοφορίας
1. Κατά παρέκκλιση κάθε γενικής ή ειδικής διάταξης περί δημοσίων συμβάσεων, για πτήσεις εκμετάλλευσης τακτικών αεροπορικών γραμμών, στις οποίες έχουν επιβληθεί υποχρεώσεις παροχής δημόσιας υπηρεσίας βάσει των άρθρων 16, 17 και 18 του Κανονισμού (ΕΚ) αριθμ. 1008/2008 του Ευρωπαϊκού Κοινοβουλίου και του Συμβουλίου της 24ης Σεπτεμβρίου 2008 σχετικά με κοινούς κανόνες εκμετάλλευσης των αεροπορικών γραμμών στην Κοινότητα (L 29), δυνάμει των συναφθεισών μεταξύ του Υπουργείου Υποδομών και Μεταφορών και των αναδόχων - αερομεταφορέων συμβάσεων παραχώρησης της εκμετάλλευσης τακτικών αεροπορικών γραμμών στις οποίες έχουν επιβληθεί υποχρεώσεις παροχής δημόσιας υπηρεσίας, ως αυτές έχουν παραταθεί και ισχύουν, έως την 30ή Σεπτεμβρίου 2021, καταβάλλεται κατ’ εξαίρεση, για την περίοδο από την 1η Ιανουαρίου 2021 έως και την 30ή Σεπτεμβρίου 2021, επιπρόσθετο αντιστάθμισμα για κάθε πτήση, το οποίο ανέρχεται στο ποσό των είκοσι πέντε (25) ευρώ ανά προβλεπόμενη στις συμβάσεις θέση για τις γραμμές με μηδενικό οικονομικό αντιστάθμισμα, πλέον του αναλογούντος Φόρου Προστιθεμένης Αξίας (Φ.Π.Α.), καθώς και το ποσό των δέκα (10) ευρώ, ανά προβλεπόμενη στις συμβάσεις, θέση, για τις γραμμές με οικονομικό αντιστάθμισμα, πλέον αναλογούντος Φ.Π.Α., χωρίς ειδική τροποποίηση των συμβάσεων για τον σκοπό αυτόν.
2. Το ποσό της παρ. 1 καταβάλλεται επιπλέον του αναλογούντος ποσού αντισταθμίσματος, όπως αυτό υπολογίζεται βάσει του Παραρτήματος V των συναφθεισών συμβάσεων, ως αυτές έχουν παραταθεί και ισχύουν, σε βάρος των ειδικών λογαριασμών των Τελών Εκσυγχρονισμού και Ανάπτυξης Αερολιμένων της Υπηρεσίας Πολιτικής Αεροπορίας, κατά παρέκκλιση λοιπών διαδικασιών και με εισήγηση του Διοικητή της Υπηρεσίας Πολιτικής Αεροπορίας, παράλληλα με το ήδη προβλεπόμενο αντιστάθμισμα. Ο συνολικός προϋπολογισμός για την καταβολή του ποσού της παρ. 1, για το σύνολο των δικαιούχων αναδόχων - αερομεταφορέων, δεν δύναται να υπερβεί τα έξι εκατομμύρια πεντακόσιες χιλιάδες (6.500.000) ευρώ, πλέον αναλογούντος Φ.Π.Α., και σε καμία περίπτωση δεν δύναται να υπερβεί το ποσό που είναι αναγκαίο για να καλυφθεί το σύνολο του κόστους που προκύπτει από την εκπλήρωση των υποχρεώσεων παροχής δημόσιας υπηρεσίας από τον εκάστοτε ανάδοχο αερομεταφορέα.
3. Ο αερομεταφορέας με σχετική υπεύθυνη δήλωση (του ν. 1599/1986, Α’ 75) προς την Υπηρεσία Πολιτικής Αεροπορίας βεβαιώνει σε τριμηνιαία βάση την εκτέλεση των δρομολογίων με τις θέσεις για τις οποίες και αποζημιώνεται. Η εξόφληση του ποσού της παρ. 1 δεν δύναται να υπερβεί τα προβλεπόμενα στις συμβάσεις, ως αυτές έχουν τυχόν παραταθεί και ισχύουν.
4. Για το διάστημα της παρ. 1, η κάλυψη δεν υπερβαίνει, κατά παρέκκλιση των προβλεπόμενων στις οικείες συμβάσεις, την ελάχιστη συχνότητα πτήσεων και τις ελάχιστες προσφερόμενες, θέσεις εβδομαδιαίως ανά γραμμή και ανά κατεύθυνση, όπως έχουν προβλεφθεί σε κάθε αντίστοιχη σύμβαση.
Άρθρο 84
Ειδικές διατάξεις για την επιπλέον αποζημίωση πτήσεων εκμετάλλευσης τακτικών αεροπορικών γραμμών στις οποίες έχουν επιβληθεί υποχρεώσεις παροχής δημόσιας υπηρεσίας λόγω περιορισμών στις μετακινήσεις
1. Κατά παρέκκλιση κάθε γενικής ή ειδικής διάταξης περί δημοσίων συμβάσεων, για πτήσεις εκμετάλλευσης τακτικών αεροπορικών γραμμών, στις οποίες έχουν επιβληθεί υποχρεώσεις παροχής δημόσιας υπηρεσίας βάσει των άρθρων 16, 17 και 18 του Κανονισμού (ΕΚ) αριθμ. 1008/2008 του Ευρωπαϊκού Κοινοβουλίου και του Συμβουλίου της 24ης Σεπτεμβρίου 2008 σχετικά με κοινούς κανόνες εκμετάλλευσης των αεροπορικών γραμμών στην Κοινότητα (L 29), δυνάμει των συναφθεισών μεταξύ του Υπουργείου Υποδομών και Μεταφορών και του εκάστοτε αερομεταφορέα συμβάσεων, ως αυτές ισχύουν, καταβάλλεται κατ’ εξαίρεση, για την περίοδο από την 9η Νοεμβρίου 2020 έως και την 31η Δεκεμβρίου 2020, επιπρόσθετο αντιστάθμισμα για κάθε εν λόγω πτήση, το οποίο ανέρχεται στο ποσό των είκοσι (20) ευρώ ανά προσφερόμενη θέση, πλέον αναλογούντος φόρου προστιθέμενης αξίας (Φ.Π.Α.), χωρίς ειδική τροποποίηση των συμβάσεων για τον σκοπό αυτόν.
2. Το ποσό της παρ. 1 καταβάλλεται επιπλέον του αναλογούντος ποσού, όπως αυτό υπολογίζεται βάσει του Παραρτήματος V των συναφθεισών συμβάσεων, ως αυτές ισχύουν, σε βάρος των ειδικών λογαριασμών των Τελών Εκσυγχρονισμού και Ανάπτυξης Αερολιμένων της Υπηρεσίας Πολιτικής Αεροπορίας, κατά παρέκκλιση λοιπών διαδικασιών και με εισήγηση του Διοικητή της Υπηρεσίας Πολιτικής Αεροπορίας, παράλληλα με το τυχόν ήδη προβλεπόμενο αντιστάθμισμα. Ο συνολικός προϋπολογισμός για την καταβολή του ποσού της παρ. 1, για το σύνολο των δικαιούχων αερομεταφορέων, δεν δύναται να υπερβεί τα δύο εκατομμύρια πεντακόσιες χιλιάδες (2.500.000) ευρώ πλέον του αναλογούντος φόρου προστιθέμενης αξίας (Φ.Π.Α.) και σε καμία περίπτωση δεν δύναται να υπερβεί το ποσό που είναι αναγκαίο για να καλυφθεί το σύνολο του κόστους που προκύπτει από την εκπλήρωση των υποχρεώσεων παροχής δημόσιας υπηρεσίας από τον εκάστοτε αερομεταφορέα.
3. Ο αερομεταφορέας με σχετική υπεύθυνη δήλωση (του ν. 1599/1986, Α’ 75) προς την Υπηρεσία Πολιτικής Αεροπορίας βεβαιώνει την εκτέλεση των δρομολογίων με τις θέσεις για τις οποίες και αποζημιώνεται. Η εξόφληση του ποσού της παρ. 1 δεν δύναται να υπερβεί τα προβλεπόμενα στις συμβάσεις.
4. Για το διάστημα της παρ. 1 η κάλυψη δεν υπερβαίνει, κατά παρέκκλιση των προβλεπόμενων στις οικείες συμβάσεις, την ελάχιστη συχνότητα πτήσεων και τις ελάχιστες προσφερόμενες θέσεις εβδομαδιαίως ανά γραμμή και ανά κατεύθυνση, όπως έχουν προβλεφθεί για τη χαμηλή (χειμερινή) περίοδο, σε κάθε αντίστοιχη σύμβαση.
Άρθρο 85
Χρηματοδότηση του διαχειριστή υποδομής -
Τροποποίηση του άρθρου 8 του ν. 4408/2016
1. Στο άρθρο 8 του ν. 4408/2016 (Α’ 135), περί της χρηματοδότησης του διαχειριστή της εθνικής σιδηροδρομικής υποδομής, προστίθεται τρίτο εδάφιο στην παρ. 5 και νέα παρ. 6 και το άρθρο 8 διαμορφώνεται ως εξής:
«Άρθρο 8
Χρηματοδότηση του διαχειριστή υποδομής
(Άρθρο 8 της Οδηγίας 2012/34/ΕΕ)
1. Το Υπουργείο Υποδομών και Μεταφορών αναπτύσσει την εθνική σιδηροδρομική υποδομή, λαμβάνοντας υπόψη, όπου απαιτείται, τις συνολικές ανάγκες της Ένωσης συμπεριλαμβανομένης της ανάγκης συνεργασίας με γειτονικές τρίτες χώρες. Προς τον σκοπό αυτόν, με απόφαση του Υπουργού Υποδομών και Μεταφορών εγκρίνεται, κατόπιν διαβουλεύσεων με τα ενδιαφερόμενα μέρη, ενδεικτική στρατηγική ανάπτυξης της σιδηροδρομικής υποδομής με στόχο την ικανοποίηση των μελλοντικών αναγκών κινητικότητας όσον αφορά τη συντήρηση, ανανέωση και ανάπτυξη της υποδομής με βάση βιώσιμη χρηματοδότηση των σιδηροδρομικών δικτύων. Η εν λόγω στρατηγική καλύπτει περίοδο τουλάχιστον πέντε (5) ετών, είναι ανανεώσιμη και αναρτάται στον διαδικτυακό τόπο του Υπουργείου Υποδομών και Μεταφορών.
2. Στα πλαίσια των άρθρων 93, 107 και 108 ΣΛΕΕ, με κοινή απόφαση των Υπουργών Οικονομικών και Υποδομών και Μεταφορών, μπορεί επίσης να χορηγείται στον διαχειριστή υποδομής χρηματοδότηση επαρκής σε σχέση με τα καθήκοντά του, σύμφωνα με την περίπτωση 2 του άρθρου 3, τις διαστάσεις της υποδομής και τις χρηματοπιστωτικές ανάγκες, ιδίως για την κάλυψη νέων επενδύσεων. Με όμοια απόφαση μπορεί να χρηματοδοτούνται αυτές οι επενδύσεις με μέσα διαφορετικά της άμεσης κρατικής χρηματοδότησης. Εν πάση περιπτώσει, οι Υπουργοί Οικονομικών και Υποδομών και Μεταφορών συμμορφώνονται με τις απαιτήσεις που εμφαίνονται στην παρ. 4.
3. Στο πλαίσιο της γενικής πολιτικής που καθορίζεται από τον Υπουργό Υποδομών και Μεταφορών και λαμβάνοντας υπόψη τη στρατηγική που αναφέρεται στην παρ. 1 και τη χρηματοδότηση από τους Υπουργούς Οικονομικών και Υποδομών και Μεταφορών που αναφέρεται στην παρ. 2, ο διαχειριστής της υποδομής καταρτίζει επιχειρησιακό σχέδιο, το οποίο περιλαμβάνει επενδυτικά και χρηματοδοτικά προγράμματα. Το σχέδιο καταρτίζεται έτσι ώστε να διασφαλίζεται η βέλτιστη και αποτελεσματική χρήση, διάθεση και ανάπτυξη της υποδομής, και, παράλληλα, να διασφαλίζεται χρηματοοικονομική ισορροπία και να παρέχονται μέσα για την επίτευξη αυτών των στόχων. Ο διαχειριστής υποδομής εξασφαλίζει ότι οι γνωστοί αιτούντες και κατόπιν αιτήσεώς τους, οι εν δυνάμει αιτούντες έχουν πρόσβαση στις σχετικές πληροφορίες και δυνατότητα να εκφράζουν την άποψή τους σχετικά με το περιεχόμενο του επιχειρησιακού σχεδίου όσον αφορά τους όρους πρόσβασης και χρήσης, τη φύση, την παροχή και την ανάπτυξη της υποδομής πριν από την έγκρισή του από τον διαχειριστή υποδομής. Ο ρυθμιστικός φορέας του άρθρου 55, κατά την κατάρτιση του επιχειρησιακού (business) σχεδίου (plan) του διαχειριστή υποδομής, έχει τις αρμοδιότητες της παρ. 3 του άρθρου 56.
4. Υπό κανονικές επιχειρηματικές συνθήκες, και για εύλογο χρονικό διάστημα που δεν υπερβαίνει περίοδο πέντε (5) ετών, ο λογαριασμός κερδών και ζημιών του διαχειριστή υποδομής ισοσκελίζει τουλάχιστον τα έσοδα από τα τέλη υποδομής, τα πλεονάσματα από άλλες εμπορικές δραστηριότητες, τα μη επιστρεπτέα έσοδα από ιδιωτικές πηγές και την κρατική χρηματοδότηση, αφενός, συμπεριλαμβανόμενων των προκαταβολών από το Υπουργείο Οικονομικών, ενδεχομένως, και των δαπανών υποδομής, αφετέρου.
Με την επιφύλαξη του ενδεχόμενου μακροπρόθεσμου στόχου κάλυψης, από τον χρήστη, του κόστους υποδομής όλων των τρόπων μεταφοράς, βάσει δικαίου και αμερόληπτου ανταγωνισμού μεταξύ τρόπων μεταφοράς, όταν οι σιδηροδρομικές μεταφορές είναι σε θέση να ανταγωνίζονται άλλους τρόπους μεταφοράς, εντός του πλαισίου χρέωσης που προβλέπεται στα άρθρα 31 και 32, οι Υπουργοί Οικονομικών και Υποδομών και Μεταφορών, μπορούν να ζητήσουν από τον διαχειριστή υποδομής να ισοσκελίζει τους λογαριασμούς του χωρίς κρατική χρηματοδότηση.
5. Η αναφερόμενη στο πρώτο εδάφιο της παρ. 4 κρατική χρηματοδότηση προκαταβάλλεται ανά μήνα στον διαχειριστή υποδομής. Για τον προσδιορισμό της λαμβάνεται υπόψη το εγκεκριμένο, σύμφωνα με τις διατάξεις του άρθρου 6 του ν. 3429/2005 (Α’ 314), επιχειρησιακό σχέδιο του διαχειριστή υποδομής. Η κρατική χρηματοδότηση είναι ακατάσχετη έως ποσοστού εβδομήντα τοις εκατό (70%) στα χέρια του Δημοσίου ή τρίτων, κατά παρέκκλιση κάθε αντίθετης γενικής ή ειδικής διάταξης, για οφειλές αυτού και μη δεκτική συμψηφισμού για το ως άνω ποσοστό με οφειλές του εν λόγω διαχειριστή υποδομής προς το Δημόσιο ή ασφαλιστικά ταμεία ή λοιπούς οργανισμούς κοινωνικής ασφάλισης.
6. Η δυνατότητα επιχορήγησης του διαχειριστή υποδομής μέσω του Τακτικού Προϋπολογισμού του Υπουργείου Υποδομών και Μεταφορών, συνεχίζει να υφίσταται έως την υπογραφή της Σύμβασης μεταξύ του Ελληνικού Δημοσίου και του διαχειριστή της εθνικής σιδηροδρομικής υποδομής.»
2. Το τρίτο εδάφιο της παρ. 5 του άρθρου 8 του
ν. 4408/2016 (Α’ 135), όπως τροποποιείται με την παρ. 1 του παρόντος, ισχύει δύο (2) μήνες μετά από τη δημοσίευση του παρόντος.
Άρθρο 86
Ρυθμίσεις για την καταβολή κομίστρου στα μέσα μαζικής μεταφοράς και τις αποζημιώσεις φορέων παροχής συγκοινωνιακού έργου - Τροποποίηση του άρθρου 86 του ν. 4530/2018
1. Στο άρθρο 86 του ν. 4530/2018 (Α’ 59), περί των απαλλαγών και αποζημιώσεων σχετικά με την καταβολή κομίστρου στα μέσα μαζικής μεταφοράς, προστίθενται δύο (2) τελευταία εδάφια στην παρ. 3 και νέα παρ. 4α και το άρθρο 86 διαμορφώνεται ως εξής:
«Άρθρο 86
Ρύθμιση απαλλαγών και αποζημιώσεων
σχετικά με την καταβολή κομίστρου
στα μέσα μαζικής μεταφοράς
1. Εισάγονται πλήρεις ή μερικές απαλλαγές από την καταβολή κομίστρου στα μέσα μαζικής μεταφοράς. Οι απαλλαγές καθορίζονται από τον συνδυασμό κοινωνικών και οικονομικών κριτηρίων και παραμέτρων με τον αριθμό των δικαιούχων. Με κοινή απόφαση των Υπουργών Οικονομικών, Υποδομών και Μεταφορών και του κατά περίπτωση αρμόδιου Υπουργού, καθορίζονται τα συγκεκριμένα κριτήρια παροχής των απαλλαγών, οι κατηγορίες των δικαιούχων των απαλλαγών, το είδος απαλλαγής για κάθε κατηγορία δικαιούχων, σε συνδυασμό και με τον αριθμό των δικαιούχων, η διαδικασία χορήγησης των απαλλαγών, καθώς και κάθε ειδικότερο ζήτημα για την εφαρμογή της παρούσας. Η απόφαση της παρούσας εκδίδεται έως τις 31 Ιουλίου κάθε έτους και τίθεται σε ισχύ από την 1η Ιανουαρίου του επόμενου ημερολογιακού έτους.
2. Η απώλεια εσόδων των φορέων παροχής συγκοινωνιακού έργου από τις απαλλαγές της παρ. 1 αποζημιώνεται. Η αποζημίωση, λογίζεται ως έσοδο, χορηγείται ετησίως, αφορά το επόμενο οικονομικό έτος και για τη διαμόρφωσή της τίθενται από τους φορείς στη διάθεση του Υπουργείου Υποδομών και Μεταφορών τα απολογιστικά στοιχεία μετακινήσεων του προηγούμενου έτους, μετά από προηγούμενη υποχρεωτική διαβούλευση με τους φορείς παροχής συγκοινωνιακού έργου. Με κοινή απόφαση των Υπουργών Οικονομικών και Υποδομών και Μεταφορών, που εκδίδεται μέχρι τις 15 Σεπτεμβρίου κάθε έτους και επέχει θέση σύμβασης ετήσιας διάρκειας μεταξύ του Ελληνικού Δημοσίου και του αρμοδίου φορέα παροχής συγκοινωνιακού έργου, καθορίζονται το ύψος της αποζημίωσης, ο τρόπος υπολογισμού της, η διαδικασία χορήγησής της, καθώς και κάθε άλλο ειδικότερο ζήτημα για την εφαρμογή της παρούσας.
3. Οι δαπάνες που προκύπτουν από την εκτέλεση των κοινών υπουργικών αποφάσεων των παρ. 1 και 2 καλύπτονται από τον κρατικό προϋπολογισμό, εγγράφονται στις πιστώσεις του Υπουργείου Υποδομών και Μεταφορών, σε ειδικό Αναλυτικό Λογαριασμό Εξόδων, και καταβάλλονται στους φορείς παροχής συγκοινωνιακού έργου σε δώδεκα (12) μηνιαίες δόσεις. Σε εξαιρετικές περιπτώσεις έκτακτης ανάγκης και έπειτα από αίτηση του φορέα στο αρμόδιο όργανο, μπορούν να καταβάλλονται στους φορείς περισσότερες από μία (1) μηνιαίες δόσεις. Οι αποζημιώσεις για τις απαλλαγές της παρ. 1, που καλύπτονται από τον κρατικό προϋπολογισμό και καταβάλλονται στον Οργανισμό Συγκοινωνιακού Έργου Θεσσαλονίκης (Ο.Σ.Ε.Θ.), στον Οργανισμό Αστικών Συγκοινωνιών Θεσσαλονίκης (Ο.Α.Σ.Θ.), στον Οργανισμό Αστικών Συγκοινωνιών Αθηνών (Ο.Α.Σ.Α.) και στους φορείς παροχής συγκοινωνιακού έργου στην περιοχή αρμοδιότητας του Ο.Α.Σ.Α. (Ο.ΣΥ. Α.Ε. και ΣΤΑ.ΣΥ. Α.Ε.), είναι ακατάσχετες έως ποσοστού εβδομήντα τοις εκατό (70%) και για χρονικό διάστημα έως 31.12.2021 στα χέρια του Δημοσίου ή τρίτων, για οφειλές αυτών και μη δεκτικές συμψηφισμού για το ως άνω ποσοστό, με οφειλές των εν λόγω φορέων προς το Δημόσιο ή ασφαλιστικά ταμεία ή λοιπούς οργανισμούς κοινωνικής ασφάλισης κατά παρέκκλιση κάθε αντίθετης γενικής ή ειδικής διάταξης. Mε κοινή απόφαση των Υπουργών Υποδομών και Μεταφορών και Οικονομικών, το χρονικό διάστημα του προηγούμενου εδαφίου δύναται να παραταθεί για ένα (1) έτος, ήτοι μέχρι και την 31η.12.2022.
4. Από τις ρυθμίσεις του παρόντος εξαιρείται η μεταφορά των μαθητών των δημόσιων σχολείων πρωτοβάθμιας και δευτεροβάθμιας εκπαίδευσης από και προς τα σχολεία, η οποία ρυθμίζεται από ειδικότερες διατάξεις, που εξακολουθούν να ισχύουν.
4α. Από τις ρυθμίσεις του παρόντος εξαιρείται η μετακίνηση των σπουδαστών των Ακαδημιών Εμπορικού Ναυτικού, η οποία γίνεται με μειωμένο κόμιστρο, σύμφωνα με την παρ. 1 του άρθρου 26 του ν. 2638/1998 (Α’ 204), και των ανέργων ναυτικών, που είναι εγγεγραμμένοι στο μητρώο του Γραφείου Εύρεσης Ναυτικής Εργασίας, η οποία γίνεται άνευ καταβολής κομίστρου σύμφωνα με το άρθρο 47 του ν. 4676/2020 (Α’ 67). Οι προϋποθέσεις χορήγησης της μειωμένης μετακίνησης στους δικαιούχους του πρώτου εδαφίου ρυθμίζονται με κοινή απόφαση των Υπουργών Οικονομικών, Ναυτιλίας και Νησιωτικής Πολιτικής και Υποδομών και Μεταφορών, εφόσον υπάρχουν αντίστοιχες πιστώσεις στον προϋπολογισμό του Κεφαλαίου Ναυτικής Εκπαίδευσης και του Γραφείου Ευρέσεως Ναυτικής Εργασίας, αντίστοιχα, και οι σχετικές δαπάνες βαρύνουν τις πιστώσεις αυτών.
5. Κατά παρέκκλιση όσων ορίζονται στο παρόν και μόνο για το έτος 2020, οι κοινές υπουργικές αποφάσεις των παρ. 1 και 2 εκδίδονται έως τις 30 Σεπτεμβρίου 2020, οι δε πιστώσεις των κατά περίπτωση, με βάση την ιδιότητα των δικαιούχων, αρμοδίων Υπουργείων που έχουν ήδη εγγραφεί περιορίζονται ισόποσα, μετά και την έκδοση της κοινής υπουργικής απόφασης της παρ. 2.
6. Τυχόν απαιτήσεις παρελθόντων ετών των φορέων παροχής συγκοινωνιακού έργου, από μετακινήσεις ατόμων με πλήρη ή μερική απαλλαγή κομίστρου, δεν αναζητούνται.
7. Από τη θέση σε ισχύ της παρούσας καταργείται κάθε διάταξη που ρυθμίζει με τρόπο διαφορετικό ή αντίθετο το ζήτημα της πλήρους ή μερικής απαλλαγής από την καταβολή κομίστρου, καθώς και τη σχετική αποζημίωση στους φορείς παροχής συγκοινωνιακού έργου.»
2. Το τρίτο εδάφιο της παρ. 3 του άρθρου 86 του
ν. 4530/2018 (Α’ 59), όπως τροποποιείται με την παρ. 1 του παρόντος, ισχύει δύο (2) μήνες μετά από τη δημοσίευση του παρόντος νόμου.
Άρθρο 87
Αρχές Οργάνωσης Εποπτείας και Συντονισμού
του ν. 4512/2018
1. Ως Αρχές Οργάνωσης Εποπτείας και Συντονισμού, σύμφωνα με το άρθρο 130 του ν. 4512/2018 (Α’ 5), για το πεδίο της ασφάλειας τροφίμου της περ. β’ της παρ. 4 του άρθρου 127 του ν. 4512/2018, ορίζονται οι κεντρικές αρμόδιες αρχές της παρ. 1 του άρθρου 23 του ν. 4691/2020 (Α’ 108) και, συγκεκριμένα, οι Γενικές Διευθύνσεις του Υπουργείου Αγροτικής Ανάπτυξης και Τροφίμων δια των Διευθύνσεών τους και ο Ενιαίος Φορέας Ελέγχου Τροφίμων (Ε.Φ.Ε.Τ.), που εποπτεύεται από το Υπουργείο Αγροτικής Ανάπτυξης και Τροφίμων. Οι αρχές του πρώτου εδαφίου, ασκούν εποπτεία κατά τον λόγο αρμοδιότητάς τους, σύμφωνα με τις διατάξεις του Κανονισμού (ΕΕ) αριθμ. 2017/625 του Ευρωπαϊκού Κοινοβουλίου και του Συμβουλίου της 15ης Μαρτίου 2017 «για τους επίσημους ελέγχους και τις άλλες επίσημες δραστηριότητες που διενεργούνται με σκοπό την εξασφάλιση της εφαρμογής της νομοθεσίας για τα τρόφιμα και τις ζωοτροφές και των κανόνων για την υγεία και την καλή μεταχείριση των ζώων, την υγεία των φυτών και τα φυτοπροστατευτικά προϊόντα, για την τροποποίηση των κανονισμών του Ευρωπαϊκού Κοινοβουλίου και του Συμβουλίου (ΕΚ) αριθμ. 999/2001, (ΕΚ) αριθμ. 396/2005, (ΕΚ) αριθμ. 1069/2009, (ΕΚ) αριθμ. 1107/2009, (ΕΕ) αριθμ. 1151/2012, (EE) αριθμ. 652/2014, (ΕΕ) 2016/429 και (ΕΕ) 2016/2031, των κανονισμών του Συμβουλίου (ΕΚ) αριθμ. 1/2005 και (ΕΚ) αριθμ. 1099/2009 και των Οδηγιών του Συμβουλίου 98/58/ΕΚ, 1999/74/ΕΚ, 2007/43/ΕΚ, 2008/119/ΕΚ και 2008/120/ΕΚ και για την κατάργηση των κανονισμών του Ευρωπαϊκού Κοινοβουλίου και του Συμβουλίου (ΕΚ) αριθμ. 854/2004 και (ΕΚ) αριθμ. 882/2004, των οδηγιών του Συμβουλίου 89/608/ΕΟΚ, 89/662/ΕΟΚ, 90/425/ΕΟΚ, 91/496/ΕΟΚ, 96/23/ΕΚ, 96/93/ΕΚ και 97/78/ΕΚ και της απόφασης 92/438/ΕΟΚ του Συμβουλίου (κανονισμός για τους επίσημους ελέγχους)» (L 95), του ν. 2741/1999 (Α’ 199), του άρθρου 23 του ν. 4691/2020 (Α’ 108), των π.δ. 79/2007 (Α’ 95), 97/2017 (Α’ 138) και 71/2018 (Α’ 134) και της υπ’ αρ. 15523/30.8.2006 κοινής απόφασης των Υπουργών Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Ανάπτυξης, Υγείας και Κοινωνικής Αλληλεγγύης και Αγροτικής Ανάπτυξης και Τροφίμων (Β’ 1187). Ειδικότερα:
α) η Γενική Διεύθυνση Κτηνιατρικής του Υπουργείου Αγροτικής Ανάπτυξης και Τροφίμων, για τα τρόφιμα ζωικής προέλευσης που παράγονται στις εγκαταστάσεις και τις επιχειρήσεις πρωτογενούς παραγωγής της περ. α’ της παρ. 2 του άρθρου 3 του π.δ. 79/2007,
β) η Γενική Διεύθυνση Τροφίμων του Υπουργείου Αγροτικής Ανάπτυξης και Τροφίμων, για τα τρόφιμα φυτικής προέλευσης σε κάθε στάδιο της πρωτογενούς παραγωγής, καθώς και κατά την τυποποίηση και συσκευασία των πρωτογενών αυτών προϊόντων,
γ) η Γενική Διεύθυνση Γεωργίας τουΥπουργείου Αγροτικής Ανάπτυξης και Τροφίμων, για τα υπολείμματα γεωργικών φαρμάκων και για τα μη μεταποιημένα τρόφιμα φυτικής προέλευσης, όπως αυτά ορίζονται στο άρθρο 2 του Kανονισμού (ΕΚ) αριθμ. 852/2004 του Ευρωπαϊκού Κοινοβουλίου και του Συμβουλίου της 29ης Απριλίου 2004 «για την υγιεινή των τροφίμων» (L 139),
δ) ο Ενιαίος Φορέας Ελέγχου Τροφίμων (Ε.Φ.Ε.Τ.) για τα τρόφιμα που δεν εμπίπτουν στις περ. α), β) και γ), καθώς και για τα υλικά και αντικείμενα που προορίζονται να έρθουν σε επαφή με τρόφιμα.
2. Οι Αρχές Οργάνωσης Εποπτείας και Συντονισμού της παρ. 1, είναι αρμόδιες για τον συντονισμό και την οργάνωση των ενεργειών των άρθρων 128 έως 157 του ν. 4512/2018 και, ιδίως, για τα εξής:
α) την εισήγηση για την κατανομή του προϋπολογισμού και του προσωπικού, σύμφωνα με το άρθρο 135 του ν. 4512/2018,
β) τη θέσπιση κριτηρίων για την αξιολόγηση και κατάταξη δραστηριοτήτων σε βαθμό κινδύνου, καθώς και τη διεξαγωγή ερευνών και μελετών για την αξιολόγηση νέων κινδύνων ή αλλαγών σε υφιστάμενους,
γ) την κατάρτιση της μεθοδολογίας προγραμματισμού ελέγχων και κατά περίπτωση την κατάρτιση του προγράμματος ελέγχων της παρ. 2 του άρθρου 139 του
ν. 4512/2018,
δ) τον σχεδιασμό, την οργάνωση, εποπτεία και εφαρμογή συστήματος διαχείρισης καταγγελιών,
ε) την κατάρτιση φύλλων ελέγχου,
στ) την κατάρτιση και εφαρμογή μοντέλου ενεργειών συμμόρφωσης,
ζ) τη διασφάλιση της συμμόρφωσης με τους κανόνες και τις απαιτήσεις της νομοθεσίας,
η) τη γενική παρακολούθηση και αξιολόγηση του έργου των ελεγκτών και της ορθής εκτέλεσης των καθηκόντων τους,
θ) την παροχή εκπαίδευσης στις αρχές του επόμενου άρθρου,
ι) την έκδοση κατευθυντήριων οδηγιών προς τις αρχές του επόμενου άρθρου, καθώς και γενικών οδηγιών πληροφόρησης προς τους οικονομικούς φορείς και το ευρύ κοινό, για θέματα που εμπίπτουν στο πεδίο της ασφάλειας τροφίμου,
ια) τη συλλογή και ανάλυση των στοιχείων ελέγχου και δημοσιοποίησης αυτών,
ιβ) τη σύνταξη και υποβολή στον Υπουργό Αγροτικής Ανάπτυξης και Τροφίμων της συνολικής ετήσιας έκθεσης της παρ. 5 του άρθρου 144 του ν. 4512/2018 για το σύνολο των αρχών εποπτείας στο πεδίο της ασφάλειας τροφίμου,
ιγ) την κοινοποίηση των προγραμμάτων ελέγχων στην Ομάδα Διαχείρισης Έργου για την εποπτεία του άρθρου 134
του ν. 4512/2018 και στη Διεύθυνση Συντονισμού και Παρακολούθησης του Υπουργείου Ανάπτυξης και Επενδύσεων του κανονιστικού πλαισίου για το επιχειρηματικό περιβάλλον του άρθρου 133 του ν. 4512/2018,
ιδ) την πρόταση τροποποιήσεων της νομοθεσίας που αφορά στις απαιτήσεις συμμόρφωσης,
3. Οι Αρχές Οργάνωσης Εποπτείας και Συντονισμού της παρ. 1 συνεργάζονται με άλλες εποπτεύουσες αρχές και φορείς της διοίκησης για τους σκοπούς της δράσης τους.
4. Οι Αρχές Οργάνωσης Εποπτείας και Συντονισμού της παρ. 1 ασκούν κάθε αρμοδιότητα που τους έχει ανατεθεί, σύμφωνα με την εθνική και την ενωσιακή νομοθεσία.
Άρθρο 88
Αρχές Εφαρμογής Εποπτείας και Διαχείρισης
του ν. 4512/2018
1. Οι Αρχές Οργάνωσης Εποπτείας και Συντονισμού του προηγούμενου άρθρου αναθέτουν τον έλεγχο συγκεκριμένου τομέα οικονομικών δραστηριοτήτων ή υποκατηγορίας αυτού στο πεδίο ασφάλειας τροφίμου, σύμφωνα και με τα οριζόμενα στην κείμενη νομοθεσία, στις Αρχές Εφαρμογής Εποπτείας και Διαχείρισης (Α.Ε.Ε.Δ.).
2. Ως Α.Ε.Ε.Δ. στο πεδίο ασφάλειας τροφίμου ορίζονται:
α) τα Περιφερειακά Κέντρα Προστασίας Φυτών, Ποιοτικού και Φυτοϋγειονομικού Ελέγχου του Υπουργείου Αγροτικής Ανάπτυξης και Τροφίμων, για την άσκηση αρμοδιοτήτων της Γενικής Διεύθυνσης Τροφίμων και της Γενικής Διεύθυνσης Γεωργίας του Υπουργείου Αγροτικής Ανάπτυξης και Τροφίμων,
β) τα Τμήματα Αγροτικής Ανάπτυξης και Ελέγχων της Γενικής Διεύθυνσης Αποκεντρωμένων Δομών του Υπουργείου Αγροτικής Ανάπτυξης και Τροφίμων, για την άσκηση αρμοδιοτήτων της Γενικής Διεύθυνσης Γεωργίας και της Γενικής Διεύθυνσης Αγροτικής Ανάπτυξης,
γ) οι Συνοριακοί Σταθμοί Κτηνιατρικού Ελέγχου της Γενικής Διεύθυνσης Κτηνιατρικής του Υπουργείου Αγροτικής Ανάπτυξης και Τροφίμων,
δ) ο Ενιαίος Φορέας Ελέγχου Τροφίμων (Ε.Φ.Ε.Τ.) δια των Περιφερειακών του Διευθύνσεων,
ε) ο Ελληνικός Γεωργικός Οργανισμός ΔΗΜΗΤΡΑ (ΕΛ.Γ.Ο.-ΔΗΜΗΤΡΑ), για την άσκηση αρμοδιοτήτων της Γενικής Διεύθυνσης Τροφίμων του Υπουργείου Αγροτικής Ανάπτυξης και Τροφίμων,
στ) οι Περιφέρειες της Χώρας, για την άσκηση αρμοδιοτήτων της Γενικής Διεύθυνσης Κτηνιατρικής, της Γενικής Διεύθυνσης Γεωργίας, της Γενικής Διεύθυνσης Τροφίμων του Υπουργείου Αγροτικής Ανάπτυξης και Τροφίμων και του Ε.Φ.Ε.Τ. μέσω των:
στα) Διευθύνσεων Αγροτικής Οικονομίας και Κτηνιατρικής ή των υπηρεσιών που ασκούν τις αντίστοιχες αρμοδιότητες, σύμφωνα με τον οργανισμό κάθε περιφέρειας,
στβ) Διευθύνσεων Ανάπτυξης και Περιβάλλοντος ή των υπηρεσιών που ασκούν τις αντίστοιχες αρμοδιότητες σύμφωνα με τον οργανισμό κάθε περιφέρειας,
στγ) Διευθύνσεων Δημόσιας Υγείας ή των υπηρεσιών που ασκούν τις αντίστοιχες αρμοδιότητες, σύμφωνα με τον οργανισμό κάθε περιφέρειας,
ζ) οι περιφερειακές ενότητες, για την άσκηση αρμοδιοτήτων της Γενικής Διεύθυνσης Κτηνιατρικής, της Γενικής Διεύθυνσης Γεωργίας, της Γενικής Διεύθυνσης Τροφίμων του Υπουργείου Αγροτικής Ανάπτυξης και Τροφίμων και του Ε.Φ.Ε.Τ., μέσω των:
ζα) Διευθύνσεων Αγροτικής Οικονομίας και Κτηνιατρικής,
ζβ) Διευθύνσεων Ανάπτυξης,
ζγ) Διευθύνσεων Υγείας και Κοινωνικής Μέριμνας,
η) Περιφερειακών Υπηρεσιών της Γενικής Διεύθυνσης του Γενικού Χημείου του Κράτους (Γ.Χ.ΚΚ.) της Ανεξάρτητης Αρχής Δημοσίων Εσόδων (Α.Α.Δ.Ε.), σε ό,τι αφορά στην ανάθεση αρμοδιοτήτων από τον Ε.Φ.Ε.Τ..
3. Οι Αρχές Εφαρμογής Εποπτείας και Διαχείρισης της παρ. 2 συνεργάζονται με τις Αρχές Οργάνωσης Εποπτείας και Συντονισμού του προηγούμενου άρθρου για την απρόσκοπτη υποστήριξη και εφαρμογή του συνόλου των ενεργειών εποπτείας στο πεδίο αρμοδιότητάς τους, σύμφωνα με τα άρθρα 127 έως 157 του ν. 4512/2018 (Α’ 5) και ιδίως για:
α) την εξειδίκευση των κριτηρίων αξιολόγησης κινδύνου και την κατάταξη των επιχειρήσεων σε βαθμούς επικινδυνότητας,
β) την κατάρτιση και την εφαρμογή των προγραμμάτων επιθεωρήσεων,
γ) την παροχή, σε συνεργασία με τις αρχές του προηγούμενου άρθρου, κατευθυντήριων οδηγιών για την κατανόηση και εφαρμογή του νόμου από τους ελεγχόμενους με σκοπό τη συμμόρφωση και τον περιορισμό ή τη μείωση των κινδύνων,
δ) τη λήψη απόφασης για τη διεξαγωγή κοινών ελέγχων, σύμφωνα με το άρθρο 150 του ν. 4512/2018, προκειμένου να αντιμετωπιστούν θέματα που αφορούν σε περισσότερους τομείς εντός του πεδίου της ασφάλειας τροφίμου και τη συνεργασία με άλλες εποπτεύουσες αρχές και φορείς της διοίκησης για τους σκοπούς της δράσης τους,
ε) την εφαρμογή του συστήματος διαχείρισης καταγγελιών, καθώς και των πληροφοριών που τίθενται σε γνώση τους, σύμφωνα με το εγκεκριμένο σύστημα διαχείρισης,
στ) την αξιολόγηση των πληροφοριών και δεδομένων που συλλέγονται και αφορούν στο πεδίο της ασφάλειας τροφίμου, καθώς και στη διενέργεια παρακολούθησης μελετών, όπου απαιτείται, για την εκτίμηση νέων κινδύνων ή πιθανών αλλαγών σε υφιστάμενους κινδύνους,
ζ) την ανάλυση των αποτελεσμάτων μεμονωμένων ελέγχων,
η) την ανάθεση άσκησης ελεγκτικών αρμοδιοτήτων από τους ελεγκτές, σε περιπτώσεις τακτικών και έκτακτων επιθεωρήσεων και την άμεση παρακολούθηση του έργου τους και της άσκησης των καθηκόντων τους,
θ) τον έλεγχο της συμμόρφωσης με τους κανόνες και τις απαιτήσεις της νομοθεσίας.
Άρθρο 89
Σύστημα διαχείρισης καταγγελιών Υπουργείου
Αγροτικής Ανάπτυξης και Τροφίμων
1. α) Συστήνεται στο Υπουργείο Αγροτικής Ανάπτυξης και Τροφίμων πενταμελής επιτροπή με την ονομασία «Επιτροπή Αξιολόγησης Καταγγελιών», έργο της οποίας είναι η αξιολόγηση των καταγγελιών που υποβάλλονται στο πλαίσιο του άρθρου 140 του ν. 4512/2018 (Α’ 5), για θέματα αρμοδιότητας του Υπουργείου Αγροτικής Ανάπτυξης και Τροφίμων και των φορέων που εποπτεύονται από αυτό. Η επιτροπή αξιολογεί τις υποβληθείσες καταγγελίες, σύμφωνα με τις διαδικασίες και τους κανόνες που ορίζονται στο σύστημα διαχείρισης καταγγελιών του Υπουργείου Αγροτικής Ανάπτυξης και Τροφίμων της παρ. 2.
β) Η επιτροπή αξιολόγησης καταγγελιών αποτελείται από:
βα) έναν (1) προϊστάμενο Διεύθυνσης της Γενικής Διεύθυνσης Αγροτικής Ανάπτυξης του Υπουργείου Αγροτικής Ανάπτυξης και Τροφίμων,
ββ) έναν (1) προϊστάμενο Διεύθυνσης της Γενικής Διεύθυνσης Γεωργίας του Υπουργείου Αγροτικής Ανάπτυξης και Τροφίμων,
βγ) έναν (1) προϊστάμενο Διεύθυνσης της Γενικής Διεύθυνσης Κτηνιατρικής του Υπουργείου Αγροτικής Ανάπτυξης και Τροφίμων,
βδ) έναν (1) προϊστάμενο Διεύθυνσης της Γενικής Διεύθυνσης Αλιείας του Υπουργείου Αγροτικής Ανάπτυξης και Τροφίμων,
βε) έναν (1) προϊστάμενο Διεύθυνσης της Γενικής Διεύθυνσης Τροφίμων του Υπουργείου Αγροτικής Ανάπτυξης και Τροφίμων.
γ) Με απόφαση του Υπουργού Αγροτικής Ανάπτυξης και Τροφίμων, ορίζονται ο πρόεδρος και τα μέλη της επιτροπής αξιολόγησης καταγγελιών με τους αναπληρωτές τους, οι οποίοι έχουν την ίδια ιδιότητα με τα τακτικά μέλη, καθώς και ο γραμματέας της με τον αναπληρωτή του. Γραμματείς της επιτροπής ορίζονται υπάλληλοι του Υπουργείου Αγροτικής Ανάπτυξης και Τροφίμων, κατηγορίας ΠΕ ή ΤΕ κλάδου Διοικητικού - Οικονομικού. Με την ίδια απόφαση ορίζονται και εκπρόσωποι των άλλων Γενικών Διευθύνσεων και των αυτοτελών υπηρεσιών του Υπουργείου Αγροτικής Ανάπτυξης και Τροφίμων που συμμετέχουν χωρίς δικαίωμα ψήφου στην επιτροπή, εφόσον το θέμα της ημερήσιας διάταξης, αφορά στην υπηρεσία την οποία εκπροσωπούν. Ως εκπρόσωποι ορίζονται προϊστάμενοι διεύθυνσης ή ο προϊστάμενος της αυτοτελούς υπηρεσίας επιπέδου τμήματος ή γραφείου.
δ) Για θέματα λειτουργίας της επιτροπής αξιολόγησης καταγγελιών εφαρμόζονται τα άρθρα 13, 14 και 15 του ν. 2690/1999 (Α’ 45). Η θητεία του πρόεδρου, των μελών και του γραμματέα της επιτροπής, ορίζεται διετής.
2. Με απόφαση του Υπουργού Αγροτικής Ανάπτυξης και Τροφίμων, μετά από εισήγηση του Γενικού Γραμματέα Αγροτικής Ανάπτυξης και Τροφίμων, εγκρίνεται το σύστημα διαχείρισης καταγγελιών του Υπουργείου Αγροτικής Ανάπτυξης και Τροφίμων, το οποίο ορίζει τους κανόνες και τις διαδικασίες που εφαρμόζονται για τη διαχείριση των καταγγελιών σύμφωνα με το άρθρο 140 του ν. 4512/2018.
Άρθρο 90
Παράταση προθεσμίας επιτρεπτών επεμβάσεων σε δασικές εκτάσεις - Τροποποίηση του άρθρου 52 του ν. 4280/2014
1. Η περαίωση της διαδικασίας ένταξης στο πλαίσιο των επιτρεπτών επεμβάσεων σε δασικού χαρακτήρα εκτάσεις, των παρ. 7, 9 και 10 του άρθρου 52 του
ν. 4280/2014 (Α’ 159), παρατείνεται από τη λήξη της μέχρι την 31η.12.2022. Η ανωτέρω προθεσμία καταλαμβάνει και την παρ. 4 του άρθρου 58 του ν. 998/1979 (Α’ 289), εφόσον συντρέχουν οι προϋποθέσεις της.
2. Η παρ. 18 του άρθρου 52 του ν. 4280/2014 αντικαθίσταται ως εξής:
«18. Η παρ. 2 του άρθρου 17 του ν. 3208/2003 (Α’ 303), πλην του τελευταίου εδαφίου της, καθώς επίσης και η παρ. 3 του ιδίου άρθρου καταργούνται μετά από την έναρξη των εργασιών σύνταξης δασολογίου της οικείας περιφερειακής ενότητας και πάντως όχι πέραν της 31ης.12.2023. Μετά από την πάροδο της προθεσμίας αυτής για τις οριστικά παραχωρηθείσες εκτάσεις ισχύουν οι όροι των παραχωρητηρίων.»
Άρθρο 91
Παράταση προθεσμίας έγκρισης επέμβασης
σε δασικές εκτάσεις - Τροποποίηση της παρ. 2
του άρθρου 102 του ν. 4685/2020
Η προθεσμία της παρ. 2 του άρθρου 102 του ν. 4685/ 2020 (Α’ 92) παρατείνεται από την 30ή.4.2021 μέχρι την 31η.12.2022 και η παρ. 2 διαμορφώνεται ως εξής:
«2. Οι οριζόμενες εγκαταστάσεις στην παράγραφο 2 του άρθρου 51 του ν. 998/1979 (Α’ 289), όπως ισχύει, καθώς και οι βοηθητικοί χώροι και λοιπά συνοδά έργα και κατασκευές που εξυπηρετούν τη λειτουργία και την πρόσβαση σε αυτές, που εγκαταστάθηκαν κατόπιν διοικητικής πράξης άλλης αρχής, χωρίς όμως άδεια της δασικής υπηρεσίας σε δάση, δασικές εκτάσεις και δημόσιες εκτάσεις των περιπτώσεων α’ και β’ της παραγράφου 5 του άρθρου 3 του ως άνω νόμου, οφείλουν να λάβουν έως τις 31.12.2022 την έγκριση επέμβασης του άρθρου 45
του ιδίου νόμου, με την επιφύλαξη των παραγράφων 4 και 6 του ιδίου άρθρου. Μέχρι το πέρας της τιθέμενης προθεσμίας αναστέλλεται η ισχύς των διοικητικών πράξεων αποβολής, επιβολής προστίμων κατεδάφισης και κήρυξης των εκτάσεων ως αναδασωτέων, που τυχόν έχουν εκδοθεί και οι πράξεις αυτές ανακαλούνται από τη δασική υπηρεσία, εφόσον εκδοθεί η απόφαση έγκρισης επέμβασης.»
Άρθρο 92
Παράταση προθεσμιών για φωτοβολταϊκούς
σταθμούς - Τροποποίηση των παρ. 3β και 3δ
του άρθρου 7 του ν. 4414/2016
1. Η προθεσμία του τελευταίου εδαφίου της παρ. 3β του άρθρου 7 του ν. 4414/2016 (Α’ 149) παρατείνεται από τη λήξη της, την 28η.2.2021, μέχρι την 31η.5.2021 και η παρ. 3β διαμορφώνεται ως εξής:
«3β. Για τις νέες αιτήσεις χορήγησης οριστικής προσφοράς σύνδεσης για φωτοβολταϊκούς σταθμούς που υποβάλλονται από την 1η.1.2021 στον αρμόδιο διαχειριστή, εξαιρουμένων των σταθμών του Ειδικού Προγράμματος Ανάπτυξης Φωτοβολταϊκών Συστημάτων σε κτιριακές εγκαταστάσεις, καθώς και για τις εκκρεμείς αιτήσεις χορήγησης προσφορών σύνδεσης που καθίστανται πλήρεις για χορήγηση και κατάταξή τους σε σειρά προτεραιότητας μετά την 1η.1.2021, συνάπτονται συμβάσεις λειτουργικής ενίσχυσης μόνο μετά τη συμμετοχή τους σε ανταγωνιστική διαδικασία υποβολής προσφορών, επιπροσθέτως των οριζόμενων στις παρ. 3γ και 3δ. Έως τις 31.5.2021, οι αρμόδιοι διαχειριστές υποχρεούνται να δημοσιεύσουν λίστα με τις αιτήσεις χορήγησης προσφορών σύνδεσης για φωτοβολταϊκούς σταθμούς που έχουν υποβληθεί πριν τις 31.12.2020, επισημαίνοντας ότι εμπίπτουν στο προηγούμενο εδάφιο.»
2. Η προθεσμία της παρ. 3δ του άρθρου 7 του ν. 4414/ 2016 παρατείνεται από τη λήξη της, την 1η.7.2021, μέχρι την 1η.1.2022 και η παρ. 3δ διαμορφώνεται ως εξής:
«3δ. Ειδικά για φωτοβολταϊκούς σταθμούς που αναπτύσσονται από Ενεργειακή Κοινότητα (Ε.Κοιν.), εξαιρουμένων των περιπτώσεων της παρ. 3ε, και επιπροσθέτως των οριζομένων στην παρ. 3β, η ίδια Ε.Κοιν. δεν δύναται, μετά την 1η.1.2022, να συνάψει συμβάσεις λειτουργικής ενίσχυσης για φωτοβολταϊκούς σταθμούς χωρίς την προηγούμενη συμμετοχή σε ανταγωνιστική διαδικασία υποβολής προσφορών.»
Άρθρο 93
Παρατάσεις προθεσμιών υλοποίησης έργων
Ανανεώσιμων Πηγών Ενέργειας
Παρατείνεται κατά δέκα (10) μήνες:
α) η διάρκεια ισχύος των αδειών εγκατάστασης και των οριστικών προσφορών σύνδεσης σταθμών παραγωγής ηλεκτρικής ενέργειας από Ανανεώσιμες Πηγές Ενέργειας (ΑΠΕ) και Συμπαραγωγής Ηλεκτρισμού - Θερμότητας Υψηλής Απόδοσης (ΣΗΘΥΑ),
β) η προθεσμία για τη θέση σε δοκιμαστική λειτουργία των σταθμών παραγωγής ηλεκτρικής ενέργειας από ΑΠΕ που έχουν επιλεγεί μέσω της ανταγωνιστικής διαδικασίας υποβολής προσφορώντου άρθρου 7 του ν. 4414/2016 (Α’ 149),
γ) η έναρξη εφαρμογής των τιμών αναφοράς που ορίζονται με την υπό στοιχεία ΥΠΕΝ/ΔΑΠΕΕΚ/ 30971/ 1190/26.3.2020 απόφαση του Υφυπουργού Περιβάλλοντος και Ενέργειας (Β’ 1045) για τις κατηγορίες29α, 29β, 30α, 30β, 30γ του Πίνακα 1 της περ. β’ της παρ. 1 του άρθρου 4 του ν. 4414/2016, ώστε οι Τιμές Αναφοράς των κατηγοριών αυτών να ισχύουν από την 1η.3.2022,
δ) η έναρξη εφαρμογής των τιμών αναφοράς που ορίζονται με την υπό στοιχεία ΥΠΕΝ/ΔΑΠΕΕΚ/30971/1190/26.3.2020 απόφαση του Υπουργού Περιβάλλοντος και Ενέργειας (Β’ 1045) για τις κατηγορίες του Πίνακα 1 της περ. β’ της παρ. 1 του άρθρου 4 του
ν. 4414/2016, που δεν περιλαμβάνονται στην ανωτέρω περ. γ’,
ε) η έναρξη εφαρμογής των τιμών αναφοράς που ορίζονται με την υπό στοιχεία ΥΠΕΝ/ΔΑΠΕΕK/25511/ 882/20.3.2019 απόφαση του Υπουργού Περιβάλλοντος και Ενέργειας (Β’ 1021), ώστε οι Τιμές Αναφοράς να ισχύουν από την 1η.3.2022.
στ) η έναρξη εφαρμογής των τιμών αναφοράς που ορίζονται με την υπό στοιχεία ΥΠΕΝ/ΔΑΠΕΕK/25511/ 882/20.3.2019 απόφαση του Υπουργού Περιβάλλοντος και Ενέργειας, όπως αυτές προβλέπονται για τους σταθμούς της παρ. 3 του άρθρου 125 του ν.4685/2020 (Α’ 92) και για τους σταθμούς των υποπερ. α’ και β’ της περ. δ1 της παρ. 10 του άρθρου 8 του ν. 3468/2006 (Α’ 129), στην παρ. 5 του άρθρου 4 του ν.4414/2016, κατά περίπτωση.
Άρθρο 94
Αναβίωση διοικητικών αδειών εγκατάστασης
Οι άδειες εγκατάστασης για σταθμούς βιομάζας ή βιοαερίου, καθώς και για σταθμούς παραγωγής ηλεκτρικής ενέργειας από αέρια εκλυόμενα από χώρους υγειονομικής ταφής και εγκαταστάσεις βιολογικού καθαρισμού και βιοαέριο που προέρχεται από την αναερόβια χώνευση του βιοαποικοδομήσιμου κλάσματος αποβλήτων και την οργανική ιλύ/λάσπη βιολογικών καθαρισμών, η ισχύς των οποίων έχει λήξει την 1η.1.2020, αναβιώνουν αυτοδικαίως μετά από γνωστοποίηση του ενδιαφερόμενου προς την αρμόδια αδειοδοτούσα αρχή. Η ως άνω γνωστοποίηση υποβάλλεται εντός αποκλειστικής προθεσμίας δεκαπέντε (15) ημερών από τη δημοσίευση του παρόντος και η ημερομηνία υποβολής της, λογίζεται ωςη ημερομηνία έναρξης ισχύος της αναβιωθείσας άδειας. Οι ως άνω αναβιώθεισες άδειες ισχύουν για χρονικό διάστημα δέκα (10) μηνών από την ημερομηνία υποβολής της γνωστοποίησης. Εντός του ανωτέρω διαστήματος, κατά τη διάρκεια του οποίου η άδεια βρίσκεται σε ισχύ, οι ενδιαφερόμενοι δύνανται να υποβάλουν αίτημα παράτασης δυνάμει της υποπερ. α) της περ. α.1) της παρ. 10 του άρθρου 8 του ν. 3468/2006 (Α’ 129), προσκομίζοντας τα απαραίτητα δικαιολογητικά στην αδειοδοτούσα αρχή. Σε περίπτωση, που οι οριστικές προσφορές σύνδεσης σταθμών παραγωγής ηλεκτρικής ενέργειας της παρούσας, έχουν λήξει από την 1η.1.2020 μέχρι την έναρξη ισχύος του παρόντος, ο ενδιαφερόμενος εντός δεκαπέντε (15) ημερών από την έναρξη ισχύος του παρόντος υποβάλλει εκ νέου αίτημα για χορήγηση προσφοράς σύνδεσης και ο αρμόδιος διαχειριστής χορηγεί κατά προτεραιότητα, εφόσον υπάρχει διαθέσιμος ηλεκτρικός χώρος, νέα προσφορά σύνδεσης.
Άρθρο 95
Διεύρυνση του πεδίου εφαρμογής της παρ. 5
του άρθρου 27 του ν. 4067/2012 περί νέου
Οικοδομικού Κανονισμού
Η παρ. 5 του άρθρου 27 του ν. 4067/2012 (Α’ 79), περί των ειδικών διατάξεων του νέου Οικοδομικού Κανονισμού, έχει εφαρμογή και προκειμένου για τον εκσυγχρονισμό, την επέκταση και την ενεργειακή αναβάθμιση κτιρίων και εγκαταστάσεων εκπαίδευσης, οι οποίες ανήκουν κατά κυριότητα σε κράτος μέλος της Ευρωπαϊκής Ένωσης.
Άρθρο 96
Παράταση λοιπών
επιχειρηματικών δραστηριοτήτων
Η ισχύς της παρ. 2 του άρθρου 33 του ν. 4712/2020 (Α’ 146), ως προς τις προθεσμίες που έχουν τεθεί για την εν γένει λειτουργία των μεταποιητικών και συναφών δραστηριοτήτων, των δραστηριοτήτων εφοδιαστικής, καθώς για την ανάπτυξη οργάνωση και λειτουργία των Οργανωμένων Υποδοχέων Επιχειρηματικών και Μεταποιητικών Δραστηριοτήτων, παρατείνεται κατά δώδεκα (12) μήνες από τη λήξη της.
Άρθρο 97
Χορήγηση προσωρινού Α.Μ.Κ.Α. -
Τροποποίηση του άρθρου 248
του ν. 4782/2021
Το άρθρο 248 του ν. 4782/2021 (Α’ 36) αντικαθίσταται ως εξής:
«Άρθρο 248
Χορήγηση προσωρινού Α.Μ.Κ.Α.
1. Κάθε φυσικό πρόσωπο που δεν διαθέτει Αριθμό Μητρώου Κοινωνικής Ασφάλισης (Α.Μ.Κ.Α.) ή Προσωρινό Αριθμό Ασφάλισης και Υγειονομικής Περίθαλψης Αλλοδαπού (Π.Α.Α.Υ.Π.Α.) δύναται, μέσω της ηλεκτρονικής υπηρεσίας emvolio.gov.gr, η οποία τηρείται στην Ενιαία Ψηφιακή Πύλη της Δημόσιας Διοίκησης (gov.gr-ΕΨΠ), να αιτείται τη χορήγηση προσωρινού Α.Μ.Κ.Α., αποκλειστικά προς τους σκοπούς του προγραμματισμού της διενέργειας του εμβολιασμού κατά του κορωνοϊού COVID-19, της έκδοσης βεβαίωσης εμβολιασμού, σύμφωνα με τα άρθρα 55 και 57 του ν. 4764/2020 (Α’ 256), της παραλαβής αυτοδιαγνωστικών δοκιμασιών ελέγχου της νόσησης από κορωνοϊό COVID-19 (self-test), σύμφωνα με το άρθρο 2 του ν. 4790/2021 (Α’ 48), της καταχώρισης του αποτελέσματος της αυτοδιαγνωστικής δοκιμασίας ελέγχου της νόσησης από κορωνοϊό COVID-19 (self-test) και της έκδοσης δήλωσης αποτελέσματος, σύμφωνα με το άρθρο 27 του ν. 4792/2021 (Α’ 54). Το προηγούμενο εδάφιο εφαρμόζεται και για γονέα ή φυσικό πρόσωπο που ασκεί την επιμέλεια ανήλικου τέκνου, που δεν διαθέτει Α.Μ.Κ.Α. ή Π.Α.Α.Υ.Π.Α..
2. Για τη χορήγηση του προσωρινού Α.Μ.Κ.Α. το φυσικό πρόσωπο, που διαθέτει Αριθμό Φορολογικού Μητρώου (Α.Φ.Μ.) ή Δελτίο Αστυνομικής Ταυτότητας συμπληρώνει υποχρεωτικά στο σχετικό υπόδειγμα αίτησης τα εξής στοιχεία: α) το όνομα, β) το επώνυμο, γ) το πατρώνυμο, δ) το μητρώνυμο, ε) το φύλο, στ) την υπηκοότητα, ζ) την ημερομηνία και τη χώρα γέννησης, η) τα στοιχεία επικοινωνίας του, ιδίως ταχυδρομική διεύθυνση, διεύθυνση ηλεκτρονικού ταχυδρομείου (e-mail) και αριθμό κινητού τηλεφώνου και θ) τον Αριθμό Φορολογικού Μητρώου (Α.Φ.Μ.), εφόσον έχει χορηγηθεί, ή τον αριθμό και το έτος έκδοσης του Δελτίου Αστυνομικής Ταυτότητας.
3. Για τη χορήγηση του προσωρινού Α.Μ.Κ.Α. το φυσικό πρόσωπο, που δεν διαθέτει Α.Φ.Μ. ή Δελτίο Αστυνομικής Ταυτότητας, δύναται να αιτείται τη χορήγηση προσωρινού Α.Μ.Κ.Α. στα Κέντρα Εξυπηρέτησης Πολιτών (Κ.Ε.Π.) με την προσκόμιση ενός από τα ακόλουθα έγγραφα: α) Ειδικού Δελτίου Ταυτότητας Ομογενούς, β) ληξιαρχικής πράξης γέννησης, γ) διαβατηρίου, δ) προσωρινού ή οριστικού τίτλου διαμονής και ε) άλλου εγγράφου ταυτοποίησης και καταχωρούνται όσα από τα στοιχεία της παρ. 3 προκύπτουν από τα ανωτέρω έγγραφα ταυτοποίησης.
4. Η διασταύρωση των στοιχείων, που καταχωρίζονται στην αίτηση της παρ. 2, πραγματοποιείται από μητρώα φορέων του Δημοσίου Τομέα και ιδίως από: α) το Μητρώο Δελτίων Αστυνομικών Ταυτοτήτων της Ελληνικής Αστυνομίας, β) το Φορολογικό Μητρώο της Ανεξάρτητης Αρχής Δημοσίων Εσόδων (Α.Α.Δ.Ε.), γ) το Μητρώο Πολιτών του Υπουργείου Εσωτερικών και δ) το πληροφοριακό σύστημα του Υπουργείου Μετανάστευσης και Ασύλου, μέσω του Κέντρου Διαλειτουργικότητας της Γενικής Γραμματείας Πληροφοριακών Συστημάτων Δημόσιας Διοίκησης, σύμφωνα με το άρθρο 84 του
ν. 4727/2020 (Α’ 184).
5. Φυσικά πρόσωπα, που απέκτησαν προσωρινό Α.Μ.Κ.Α., σύμφωνα με τα οριζόμενα στις παρ. 2 και 3, πλην, όμως, δεν έλαβαν ενημέρωση για προγραμματισμένη ημερομηνία εμβολιασμού τους, αν και υπάγονται στην προτεραιοποίηση της Επιτροπής Εμβολιασμών, δύνανται να προσφεύγουν στη επιτροπή του Υπουργείου Υγείας, που έχει συσταθεί δυνάμει της υπό στοιχεία Α1β/Γ.Π. οικ. 8172 απόφασης του Υπουργού Υγείας (Β’ 456), τηρώντας τη διαδικασία του τρίτου εδαφίου της παρ. 2 του άρθρου 57 του ν. 4764/2020 (Α’ 256). Η ανωτέρω επιτροπή δύναται να συστήνει για τον σκοπό αυτόν υποομάδες εργασίας για την αντιμετώπιση ειδικότερων και τεχνικής φύσης θεμάτων.
6. Με κοινή απόφαση των Υπουργών Εργασίας και Κοινωνικών Υποθέσεων, Υγείας, Εσωτερικών, Ψηφιακής Διακυβέρνησης και Μετανάστευσης και Ασύλου, δύναται να καθορίζονται οι ειδικότερες κατηγορίες δικαιούμενων προσώπων, ο χρόνος απενεργοποίησης του προσωρινού Α.Μ.Κ.Α. ή μετάπτωσής του σε περίπτωση έκδοσης Α.Μ.Κ.Α. ή Π.Α.Α.Υ.Π.Α., η διαδικασία που ακολουθείται στα Κέντρα Εξυπηρέτησης Πολιτών (Κ.Ε.Π.) και να ρυθμίζεται κάθε συναφής τεχνική ή άλλη λεπτομέρεια για την εφαρμογή του παρόντος.»
Άρθρο 98
Διενέργεια δοκιμασιών ταχέων μοριακών
ελέγχων (rapid test) από τους Ο.Τ.Α. α’ βαθμού
1. Οι Ο.Τ.Α. α’ βαθμού νοούνται ως φορείς διενέργειας δοκιμασιών ταχέων μοριακών ελέγχων (rapid test) και υπέχουν μέσω του συμβεβλημένου ιατρικού προσωπικού τους την υποχρέωση ηλεκτρονικής καταγραφής στο Εθνικό Μητρώο Ασθενών COVID-19, σύμφωνα με το άρθρο τριακοστό πρώτο του ν. 4737/2020 (Α’ 204).
2. Ειδικά για τη διενέργεια δοκιμασιών ταχέων μοριακών ελέγχων (rapid test), οι Ο.Τ.Α. α’ βαθμού μπορούν να προσλάβουν κατάλληλο ιατρικό ή νοσηλευτικό προσωπικό έως τις 31.5.2021, σύμφωνα με το άρθρο 74 του ν. 4745/2020 (Α’ 214), η ισχύς του οποίου παρατείνεται έως την ανωτέρω ημερομηνία ειδικά για το προσωπικό αυτό. Το προσωπικό που προσλαμβάνεται σύμφωνα με την παρούσα, δεν μπορεί να είναι μεγαλύτερο σε αριθμό από την αντιστοιχία ένας υπάλληλος για κάθε είκοσι πέντε χιλιάδες (25.000) συνολικού μόνιμου πληθυσμού της τελευταίας απογραφής. Τυχόν κλάσμα στρογγυλοποιείται στην αμέσως μεγαλύτερη μονάδα. Η ισχύς των ανωτέρω συμβάσεων δεν δύναται να εκτείνεται πέραν της 30ής.6.2021.
3. Για την προμήθεια ταχέων μοριακών ελέγχων (rapid test), εφόσον ο Ε.Ο.Δ.Υ. ή το Υπουργείο Υγείας ή η Γενική Γραμματεία Πολιτικής Προστασίας δεν διαθέτουν σε έναν ΟΤΑ α’ βαθμού τον αναγκαίο αριθμό δοκιμασιών ταχέων μοριακών ελέγχων (rapid test), η παρ. 3 του άρθρου 10
της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο δεύτερο του
ν. 4682/2020 (Α’ 76) διατηρείται σε ισχύ έως τις 30.6.2021.
Άρθρο 99
Συμμετοχή φοιτητών Ιατρικής σε εξετάσεις
για την ανίχνευση του κορωνοϊού COVID-19
1. Εφόσον εξακολουθεί να υφίσταται άμεσος κίνδυνος δημόσιας υγείας από τη διασπορά του κορωνοϊού COVID-19, η έλλειψη του οποίου βεβαιώνεται με απόφαση του Υπουργού Υγείας, και πάντως όχι πέραν της 30ής Ιουνίου 2021, δύνανται οι δειγματοληψίες μέσω ρινοφαρυγγικού επιχρίσματος, καθώς και οι λοιπές εξετάσεις για την ανίχνευση του κορωνοϊού COVID-19, οι οποίες λαμβάνουν χώρα με ευθύνη και εποπτεία των Ειδικών Κλιμακίων και Εξωτερικών Μονάδων του Εθνικού Οργανισμού Δημόσιας Υγείας, να πραγματοποιούνται με την ενεργό συμμετοχή φοιτητών Ιατρικής Σχολής Πανεπιστημίου της Χώρας, οι οποίοι έχουν ολοκληρώσει το 3ο έτος φοίτησής τους, έχοντας ταυτόχρονα εξεταστεί επιτυχώς σε τουλάχιστον είκοσι τέσσερα (24) υποχρεωτικά μαθήματα.
2. Οι απασχολούμενοι για τον σκοπό αυτόν φοιτητές ιατρικής εντάσσονται στο πρόγραμμα δειγματοληψιών των Κινητών Ομάδων Υγείας του Ε.Ο.Δ.Υ. και επιβλέπονται από τους αντίστοιχους υπεύθυνους έργων.
ΜΕΡΟΣ Δ’
ΕΝΑΡΞΗ ΙΣΧΥΟΣ
Άρθρο 100
Έναρξη ισχύος
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται ειδικότερα στις επιμέρους διατάξεις του.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 17 Απριλίου 2021
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Ο Αντιπρόεδρος της Κυβέρνησης
ΠΑΝΑΓΙΩΤΗΣ ΠΙΚΡΑΜΜΕΝΟΣ
Οι Υπουργοί
																										


Θεωρήθηκε και τέθηκε η Μεγάλη Σφραγίδα του Κράτους.
Αθήνα, 17 Απριλίου 2021
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ

