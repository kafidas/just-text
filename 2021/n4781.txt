ΝΟΜΟΣ ΥΠ’ ΑΡΙΘΜ. 4781	
Οργάνωση και λειτουργία Υπουργείου Εξωτερικών, Συμβούλιο Απόδημου Ελληνισμού, ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας και άλλες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
Πίνακας περιεχομένων
Πίνακας περιεχομένων 1
Άρθρο 1
Σκοπός
Άρθρο 2
Αντικείμενο
ΜΕΡΟΣ Α’- ΟΡΓΑΝΩΣΗ ΥΠΟΥΡΓΕΙΟΥ ΕΞΩΤΕΡΙΚΩΝ
ΚΕΦΑΛΑΙΟ Α’- ΓΕΝΙΚΕΣ ΔΙΑΤΑΞΕΙΣ
ΥΠΟΚΕΦΑΛΑΙΟ Α’
ΑΠΟΣΤΟΛΗ, ΑΡΜΟΔΙΟΤΗΤΕΣ ΚΑΙ ΔΙΑΡΘΡΩΣΗ ΥΠΟΥΡΓΕΙΟΥ ΕΞΩΤΕΡΙΚΩΝ
Άρθρο 3
Αποστολή του Υπουργείου Εξωτερικών
Άρθρο 4
Αρμοδιότητες του Υπουργείου Εξωτερικών
Άρθρο 5
Διάρθρωση του Υπουργείου Εξωτερικών
ΥΠΟΚΕΦΑΛΑΙΟ Β’
ΚΕΝΤΡΙΚΗ ΥΠΗΡΕΣΙΑ
Άρθρο 6
Αρμοδιότητες της Κεντρικής Υπηρεσίας
Άρθρο 7
Διάρθρωση της Κεντρικής Υπηρεσίας
ΥΠΟΚΕΦΑΛΑΙΟ Γ’
ΔΙΠΛΩΜΑΤΙΚΑ ΓΡΑΦΕΙΑ ΥΠΟΥΡΓΟΥ, ΑΝΑΠΛΗΡΩΤΗ ΥΠΟΥΡΓΟΥ ΚΑΙ ΥΦΥΠΟΥΡΓΩΝ ΚΑΙ ΓΡΑΦΕΙΟ ΥΠΗΡΕΣΙΑΚΟΥ ΓΕΝΙΚΟΥ ΓΡΑΜΜΑΤΕΑ
Άρθρο 8
Αρμοδιότητες Διπλωματικών Γραφείων και Γραφείου Υπηρεσιακού Γενικού Γραμματέα
Άρθρο 9
Προϊστάμενοι Διπλωματικών Γραφείων και Γραφείου Υπηρεσιακού Γενικού Γραμματέα
ΥΠΟΚΕΦΑΛΑΙΟ Δ’
ΓΕΝΙΚΕΣ ΔΙΕΥΘΥΝΣΕΙΣ
Άρθρο 10
Αρμοδιότητες Γενικών Διευθύνσεων
ΥΠΟΚΕΦΑΛΑΙΟ Ε’
ΠΕΡΙΦΕΡΕΙΑΚΕΣ ΥΠΗΡΕΣΙΕΣ
Άρθρο 11
Αρμοδιότητες Περιφερειακών Υπηρεσιών
Άρθρο 12
Υπηρεσία Διεθνών Σχέσεων Θεσσαλονίκης
Άρθρο 13
Υπηρεσία Πολιτικών Υποθέσεων Ξάνθης
ΥΠΟΚΕΦΑΛΑΙΟ ΣΤ’
ΦΟΡΕΙΣ, ΣΥΝΕΡΓΑΣΙΕΣ ΚΑΙ ΕΚΠΡΟΣΩΠΗΣΗ
Άρθρο 14
Εποπτευόμενοι από το Υπουργείο Εξωτερικών
φορείς
Άρθρο 15
Διοίκηση του Αγίου Όρους
Άρθρο 16
Συνεργασία του Υπουργείου Εξωτερικών με άλλα υπουργεία και κρατικές υπηρεσίες
Άρθρο 17
Σύνδεσμοι σε άλλα υπουργεία και υπηρεσίες
Άρθρο 18
Πληρεξούσιοι της Ελληνικής Δημοκρατίας ενώπιον διεθνών δικαιοδοτικών οργάνων
Άρθρο 19
Εφαρμογή του Υπαλληλικού Κώδικα
Άρθρο 20
Εξουσιοδοτικές διατάξεις
ΚΕΦΑΛΑΙΟ Β’ - ΥΠΗΡΕΣΙΕΣ ΥΠΑΓΟΜΕΝΕΣ ΑΠΕΥΘΕΙΑΣ ΣΤΟΝ ΥΠΟΥΡΓΟ ΕΞΩΤΕΡΙΚΩΝ
ΥΠΟΚΕΦΑΛΑΙΟ Α’
ΓΕΝΙΚΗ ΕΠΙΘΕΩΡΗΣΗ
Άρθρο 21
Αρμοδιότητες Γενικής Επιθεώρησης
Άρθρο 22
Διάρθρωση Γενικής Επιθεώρησης
Άρθρο 23
Αρμοδιότητες Γραφείου Σχεδιασμού και Διενέργειας Επιθεωρήσεων
Άρθρο 24
Αρμοδιότητες Γραφείου Ελέγχου και Διερεύνησης Καταγγελιών
Άρθρο 25
Γενικός Επιθεωρητής
Άρθρο 26
Επιθεωρητές - εσωτερικοί ελεγκτές
Άρθρο 27
Στελέχωση Γενικής Επιθεώρησης
Άρθρο 28
Εξουσιοδοτική διάταξη
ΥΠΟΚΕΦΑΛΑΙΟ Β’
ΔΙΕΥΘΥΝΣΗ ΣΤΡΑΤΗΓΙΚΟΥ ΚΑΙ ΕΠΙΧΕΙΡΗΣΙΑΚΟΥ ΣΧΕΔΙΑΣΜΟΥ
Άρθρο 29
Αρμοδιότητες Διεύθυνσης Στρατηγικού και Επιχειρησιακού Σχεδιασμού
Άρθρο 30
Διάρθρωση Διεύθυνσης Στρατηγικού και Επιχειρησιακού Σχεδιασμού
Άρθρο 31
Αρμοδιότητες Τμήματος Ι Στρατηγικού και Επιχειρησιακού Σχεδιασμού
Άρθρο 32
Αρμοδιότητες Τμήματος ΙΙ Παρακολούθησης και Αξιολόγησης
Άρθρο 33
Γραφείο Στατιστικής
Άρθρο 34
Στελέχωση Διεύθυνσης Στρατηγικού και Επιχειρησιακού Σχεδιασμού
Άρθρο 35
Στρατηγικό και Επιχειρησιακό Σχέδιο Υπουργείου Εξωτερικών
Άρθρο 36
Εξουσιοδοτικές διατάξεις
ΥΠΟΚΕΦΑΛΑΙΟ Γ’
ΚΕΝΤΡΟ ΣΧΕΔΙΑΣΜΟΥ ΕΞΩΤΕΡΙΚΗΣ ΠΟΛΙΤΙΚΗΣ (ΚΕ.Σ.Ε.Π.)
Άρθρο 37
Αρμοδιότητες Κέντρου Σχεδιασμού Εξωτερικής Πολιτικής (ΚΕ.Σ.Ε.Π.)
Άρθρο 38
Προϊστάμενος ΚΕ.Σ.Ε.Π.
Άρθρο 39
Επιστημονικός Διευθυντής ΚΕ.Σ.Ε.Π.
Άρθρο 40
Επιστημονικοί συνεργάτες ΚΕ.Σ.Ε.Π.
Άρθρο 41
Ομάδες εργασίας
Άρθρο 42
Στελέχωση ΚΕ.Σ.Ε.Π.
Άρθρο 43
Εξουσιοδοτικές διατάξεις
ΥΠΟΚΕΦΑΛΑΙΟ Δ’
ΔΙΠΛΩΜΑΤΙΚΗ ΑΚΑΔΗΜΙΑ
Άρθρο 44
Διεύθυνση και σκοπός της Διπλωματικής Ακαδημίας
Άρθρο 45
Διάρθρωση Διπλωματικής Ακαδημίας
Άρθρο 46
Συγκρότηση Εκπαιδευτικού Συμβουλίου Διπλωματικής Ακαδημίας
Άρθρο 47
Αρμοδιότητες Εκπαιδευτικού Συμβουλίου
Άρθρο 48
Εισαγωγή και φοίτηση στη Διπλωματική Ακαδημία
Άρθρο 49
Εξουσιοδοτικές διατάξεις
ΥΠΟΚΕΦΑΛΑΙΟ Ε’
ΕΙΔΙΚΗ ΝΟΜΙΚΗ ΥΠΗΡΕΣΙΑ
Άρθρο 50
Αρμοδιότητες Ειδικής Νομικής Υπηρεσίας
Άρθρο 51
Διάρθρωση Ειδικής Νομικής Υπηρεσίας
Άρθρο 52
Αρμοδιότητες Τμήματος Δημοσίου Διεθνούς
Δικαίου
Άρθρο 53
Αρμοδιότητες Γραφείου Διεθνών Συμβάσεων
Άρθρο 54
Αρμοδιότητες Τμήματος Δικαίου της Ευρωπαϊκής
Ένωσης
Άρθρο 55
Στελέχωση Ε.Ν.Υ.
ΥΠΟΚΕΦΑΛΑΙΟ ΣΤ’
ΓΡΑΦΕΙΟ ΝΟΜΙΚΗΣ ΥΠΟΣΤΗΡΙΞΗΣ
Άρθρο 56
Μετονομασία Αυτοτελούς Γραφείου Νομοθετικής Πρωτοβουλίας σε Γραφείο Νομικής Υποστήριξης
Άρθρο 57
Αρμοδιότητες Γραφείου Νομικής Υποστήριξης
Άρθρο 58
Στελέχωση Γραφείου Νομικής Υποστήριξης
ΥΠΟΚΕΦΑΛΑΙΟ Ζ’
ΥΠΗΡΕΣΙΑ ΕΝΗΜΕΡΩΣΗΣ
Άρθρο 59
Σκοπός και αρμοδιότητες Υπηρεσίας Ενημέρωσης
Άρθρο 60
Προϊστάμενος Υπηρεσίας Ενημέρωσης
Άρθρο 61
Στελέχωση Υπηρεσίας Ενημέρωσης
Άρθρο 62
Εξουσιοδοτική διάταξη
ΥΠΟΚΕΦΑΛΑΙΟ Η’ 65
ΓΡΑΦΕΙΟ ΤΥΠΟΥ ΥΠΟΥΡΓΟΥ ΕΞΩΤΕΡΙΚΩΝ 65
Άρθρο 63
Γραφείο Τύπου Υπουργού Εξωτερικών
Άρθρο 64
Στελέχωση Γραφείου Τύπου
ΥΠΟΚΕΦΑΛΑΙΟ Θ’
ΔΙΕΥΘΥΝΣΗ ΕΘΙΜΟΤΥΠΙΑΣ
Άρθρο 65
Αρμοδιότητες Διεύθυνσης Εθιμοτυπίας
Άρθρο 66
Διάρθρωση Διεύθυνσης Εθιμοτυπίας
Άρθρο 67
Αρμοδιότητες Τμήματος Ατελειών και Προνομίων
Άρθρο 68
Αρμοδιότητες Τμήματος Εθιμοταξίας και Παρασήμων
Άρθρο 69
Αρμοδιότητες Τμήματος Επίσημων Επισκέψεων
ΥΠΟΚΕΦΑΛΑΙΟ Ι’
ΓΡΑΦΕΙΟ ΑΜΥΝΤΙΚΗΣ ΔΙΠΛΩΜΑΤΙΑΣ
Άρθρο 70
Σύσταση και αρμοδιότητες Γραφείου Αμυντικής Διπλωματίας
Άρθρο 71
Στελέχωση Γραφείου Αμυντικής Διπλωματίας
ΥΠΟΚΕΦΑΛΑΙΟ ΙΑ’
ΓΡΑΦΕΙΟ ΥΠΕΥΘΥΝΟΥ ΠΡΟΣΤΑΣΙΑΣ ΔΕΔΟΜΕΝΩΝ
Άρθρο 72
Σύσταση Γραφείου Υπευθύνου Προστασίας Δεδομένων
Άρθρο 73
Προϊστάμενος Γραφείου Υπευθύνου Προστασίας Δεδομένων
Άρθρο 74
Στελέχωση Γραφείου Υπευθύνου Προστασίας Δεδομένων
Άρθρο 75
Σύσταση, συγκρότηση και αρμοδιότητες άμισθης επιτροπής
ΥΠΟΚΕΦΑΛΑΙΟ ΙΒ’
ΓΡΑΦΕΙΟ ΕΘΝΙΚΟΥ ΕΙΣΗΓΗΤΗ
Άρθρο 76
Αρμοδιότητες Γραφείου Εθνικού Εισηγητή
Άρθρο 77
Προϊστάμενος Γραφείου Εθνικού Εισηγητή
Άρθρο 78
Ορισμός συνδέσμων
Άρθρο 79
Εξουσιοδοτική διάταξη
ΚΕΦΑΛΑΙΟ Γ’ - ΥΠΗΡΕΣΙΑΚΟΣ ΓΕΝΙΚΟΣ ΓΡΑΜΜΑΤΕΑΣ ΚΑΙ ΥΠΗΡΕΣΙΕΣ ΥΠΑΓΟΜΕΝΕΣ ΑΠΕΥΘΕΙΑΣ ΣΕ ΑΥΤΟΝ
Άρθρο 80
Υπηρεσιακός Γενικός Γραμματέας
Άρθρο 81
Ομάδες εργασίας και διαβούλευσης
ΥΠΟΚΕΦΑΛΑΙΟ Α’
ΥΠΗΡΕΣΙΑΣ ΣΥΝΤΟΝΙΣΜΟΥ
Άρθρο 82
Σύσταση και αποστολή Υπηρεσίας Συντονισμού
Άρθρο 83
Διάρθρωση Υπηρεσίας Συντονισμού
Άρθρο 84
Αρμοδιότητες Γραφείου Συντονισμού Δημόσιων Πολιτικών
Άρθρο 85
Αρμοδιότητες Γραφείου Νομικών και Κοινοβουλευτικών Θεμάτων
ΥΠΟΚΕΦΑΛΑΙΟ Β’
ΜΟΝΑΔΑ ΔΙΑΧΕΙΡΙΣΗΣ ΚΡΙΣΕΩΝ
Άρθρο 86
Αρμοδιότητες Μονάδας Διαχείρισης Κρίσεων
Άρθρο 87
Εξουσιοδοτική διάταξη
ΥΠΟΚΕΦΑΛΑΙΟ Γ’
Α’ ΓΕΝΙΚΗ ΔΙΕΥΘΥΝΣΗ ΠΟΛΙΤΙΚΩΝ ΥΠΟΘΕΣΕΩΝ
Άρθρο 88
Αρμοδιότητες Α’ Γενικής Διεύθυνσης Πολιτικών Υποθέσεων
Άρθρο 89
Διάρθρωση Α’ Γενικής Διεύθυνσης Πολιτικών Υποθέσεων
Άρθρο 90
Α1 Διεύθυνση Ευρωπαϊκών Χωρών
Άρθρο 91
Α2 Διεύθυνση Κύπρου
Άρθρο 92
Α3 Διεύθυνση Χωρών Νοτιοανατολικής Ευρώπης
Άρθρο 93
Α4 Διεύθυνση Τουρκίας
Άρθρο 94
Α5 Διεύθυνση Ρωσίας, Λευκορωσίας, Χωρών Καυκάσου και λοιπών Χωρών Ευξείνου Πόντου
Άρθρο 95
Α6 Διεύθυνση Αραβικών Χωρών και Μέσης Ανατολής
Άρθρο 96
Α7 Διεύθυνση Βορείου Αμερικής, Λατινικής Αμερικής και Καραϊβικής
Άρθρο 97
Α8 Διεύθυνση Χωρών Υποσαχάριας Αφρικής
Άρθρο 98
Α9 Διεύθυνση Ασίας και Ωκεανίας
Άρθρο 99
Α10 Διεύθυνση Κοινής Εξωτερικής Πολιτικής και Πολιτικής Ασφάλειας (Κ.Ε.Π.Π.Α.)
ΥΠΟΚΕΦΑΛΑΙΟ Δ’
Γ’ ΓΕΝΙΚΗ ΔΙΕΥΘΥΝΣΗ ΕΥΡΩΠΑΪΚΗΣ ΕΝΩΣΗΣ
Άρθρο 100
Αρμοδιότητες Γ/ Γενικής Διεύθυνσης Ευρωπαϊκής Ένωσης
Άρθρο 101
Διάρθρωση Γ’ Γενικής Διεύθυνσης Ευρωπαϊκής Ένωσης
Άρθρο 102
Σύσταση και λειτουργία Επιτελικού Γραφείου
Άρθρο 103
Αρμοδιότητες Γ1 Διεύθυνσης Ευρωπαϊκών Εξωτερικών Σχέσεων
Άρθρο 104
Αρμοδιότητες Γ2 Διεύθυνσης Ευρωπαϊκής Ενοποίησης, Οικονομικής και Νομισματικής Πολιτικής, Εσωτερικής Αγοράς και άλλων Πολιτικών
Άρθρο 105
Γ3 Διεύθυνση Ευρωπαϊκού Κοινοβουλίου
Άρθρο 106
Γ4 Διεύθυνση Δικαιοσύνης, Εσωτερικών Υποθέσεων, Μετανάστευσης και Schengen
Άρθρο 107
Εξουσιοδοτική διάταξη
ΥΠΟΚΕΦΑΛΑΙΟ Ε’
Δ’ ΓΕΝΙΚΗ ΔΙΕΥΘΥΝΣΗ ΔΙΕΘΝΩΝ ΟΡΓΑΝΙΣΜΩΝ ΚΑΙ ΔΙΕΘΝΟΥΣ ΑΣΦΑΛΕΙΑΣ ΚΑΙ ΣΥΝΕΡΓΑΣΙΑΣ
Άρθρο 108
Αρμοδιότητες Δ’ Γενικής Διεύθυνσης Διεθνών Οργανισμών και Διεθνούς Ασφάλειας και Συνεργασίας
Άρθρο 109
Διάρθρωση Δ’ Γενικής Διεύθυνσης Διεθνών Οργανισμών και Διεθνούς Ασφάλειας και Συνεργασίας
Άρθρο 110
Αρμοδιότητες Δ1 Διεύθυνσης Οργανισμού Ηνωμένων Εθνών και Διεθνών Ειδικευμένων Οργανισμών και Διασκέψεων
Άρθρο 111
Αρμοδιότητες Δ2 Διεύθυνσης NATO, Ευρωατλαντικής Ασφάλειας και Οργανισμού για την Ασφάλεια και τη Συνεργασία στην Ευρώπη (Ο.Α.Σ.Ε.)
Άρθρο 112
Αρμοδιότητες Δ3 Διεύθυνσης Συμβουλίου της Ευρώπης, Ανθρώπινων Δικαιωμάτων, Μειονοτήτων, Προσφύγων και Μεταναστών
Άρθρο 113
Αρμοδιότητες Δ4 Διεύθυνσης Προστασίας Περιβάλλοντος, Κλιματικής Αλλαγής και Παγκόσμιων Πολιτικών 83
ΥΠΟΚΕΦΑΛΑΙΟ ΣΤ’
ΣΤ- Α’ ΓΕΝΙΚΗ ΔΙΕΥΘΥΝΣΗ ΠΡΟΣΩΠΙΚΟΥ ΚΑΙ ΔΙΟΙΚΗΤΙΚΗΣ ΟΡΓΑΝΩΣΗΣ ΚΑΙ
ΣΤ - Β’ ΓΕΝΙΚΗ ΔΙΕΥΘΥΝΣΗ ΟΙΚΟΝΟΜΙΚΩΝ ΥΠΗΡΕΣΙΩΝ
Άρθρο 114
Αρμοδιότητες ΣΤ-Α’ Γενικής Διεύθυνσης Προσωπικού και Διοικητικής Οργάνωσης
Άρθρο 115
Αρμοδιότητες ΣΤ-Β’ Γενικής Διεύθυνσης Οικονομικών Υπηρεσιών (Γ.Δ.Ο.Υ.)
Άρθρο 116
Διάρθρωση της ΣΤ-Α’ Γενικής Διεύθυνσης Προσωπικού και Διοικητικής Οργάνωσης και της ΣΤ-Β’ Γενικής Διεύθυνσης Οικονομικών Υπηρεσιών (Γ.Δ.Ο.Υ.)
Άρθρο 117
Αρμοδιότητες ΣΤ1 Διεύθυνσης Προσωπικού και Διοικητικής Οργάνωσης
Άρθρο 118
Αρμοδιότητες ΣΤ2 Διεύθυνσης Ηλεκτρονικής Διακυβέρνησης, Πληροφορικής και Τηλεπικοινωνιών
Άρθρο 119
Διάρθρωση ΣΤ2 Διεύθυνσης Ηλεκτρονικής Διακυβέρνησης, Πληροφορικής και Τηλεπικοινωνιών
Άρθρο 120
Αρμοδιότητες του Τμήματος Ι Ανάπτυξης και Υποστήριξης Πληροφοριακών Συστημάτων
Άρθρο 121
Αρμοδιότητες Τμήματος ΙΙ Ηλεκτρονικής Διακυβέρνησης και Υποστήριξης Εξοπλισμού
Άρθρο 122
Αρμοδιότητες Τμήματος ΙΙΙ Τηλεπικοινωνιών, Δικτύων και Ευρωπαϊκών Συστημάτων
Άρθρο 123
Αρμοδιότητες Γραφείου Ασφάλειας Πληροφοριακών Συστημάτων και Διαβαθμισμένης Πληροφορίας
Άρθρο 124
Προϊστάμενος Γραφείου Ασφάλειας Πληροφοριακών Συστημάτων και Διαβαθμισμένης Πληροφορίας
Άρθρο 125
Αρμοδιότητες ΣΤ3 Διεύθυνσης Διεκπεραίωσης και Διπλωματικού Ταχυδρομείου
Η ΣΤ3 Διεύθυνση Διεκπεραίωσης και Διπλωματικού Ταχυδρομείου είναι αρμόδια για:
Άρθρο 126
Αρμοδιότητες ΣΤ4 Διεύθυνσης Οικονομικής Διοίκησης
Άρθρο 127
Διάρθρωση ΣΤ4 Διεύθυνσης Οικονομικής Διοίκησης 91
Άρθρο 128
Αρμοδιότητες Τμήματος I Αποδοχών Ανθρώπινου Δυναμικού
Άρθρο 129
Αρμοδιότητες Τμήματος II Μεταθέσεων και Υπηρεσιακών Μετακινήσεων
Άρθρο 130
Αρμοδιότητες Τμήματος III Ελέγχου, Εκκαθάρισης και Έκδοσης Εντολών Πληρωμής δαπανών Κεντρικής Υπηρεσίας
Άρθρο 131
Αρμοδιότητες Τμήματος IV Ελέγχου, Εκκαθάρισης και Έκδοσης Εντολών Πληρωμής Δαπανών Εξωτερικής Υπηρεσίας
Άρθρο 132
Αρμοδιότητες Τμήματος V Πληρωμής Δαπανών και Λοιπών Οικονομικών Θεμάτων
Άρθρο 133
Αρμοδιότητες ΣΤ5 Διεύθυνσης Προμηθειών και Λειτουργικών Δαπανών
Άρθρο 134
Διάρθρωση ΣΤ5 Διεύθυνσης Προμηθειών και Λειτουργικών Δαπανών
Άρθρο 135
Αρμοδιότητες Τμήματος Ι Προμηθειών και Λειτουργικών Δαπανών Κεντρικής Υπηρεσίας
Άρθρο 136
Αρμοδιότητες Τμήματος II Προμηθειών και Λειτουργικών Δαπανών Εξωτερικής Υπηρεσίας
Άρθρο 137
Διάρθρωση ΣΤ6 Διεύθυνσης Εκπαίδευσης και Ανάπτυξης Ανθρώπινων Πόρων
Άρθρο 138
Αρμοδιότητες Τμήματος Ι Εκπαιδεύσεων
Άρθρο 139
Αρμοδιότητες Τμήματος II Μετεκπαιδεύσεων και Διεθνών Εκπαιδεύσεων
Άρθρο 140
Αρμοδιότητες Τμήματος III Σχεδιασμού και Ανάπτυξης Ανθρώπινων Πόρων
Άρθρο 141
Αρμοδιότητες ΣΤ7 Διεύθυνσης Προϋπολογισμού 100
Άρθρο 142
Αρμοδιότητες Υπηρεσίας Διπλωματικού και Ιστορικού Αρχείου
Άρθρο 143
Στελέχωση Υπηρεσίας Διπλωματικού και Ιστορικού Αρχείου
Άρθρο 144
Εξουσιοδοτικές διατάξεις
ΥΠΟΚΕΦΑΛΑΙΟ Ζ’
ΣΩΜΑ ΠΙΣΤΟΠΟΙΗΜΕΝΩΝ ΜΕΤΑΦΡΑΣΤΩΝ
Άρθρο 145
Επίσημη μετάφραση
Άρθρο 146
Αρμοδιότητες πιστοποιημένων μεταφραστών
Άρθρο 147
Σώμα πιστοποιημένων μεταφραστών
Άρθρο 148
Κατηγορίες των προς μετάφραση εγγράφων
Άρθρο 149
Εποπτικό Συμβούλιο πιστοποιημένων μεταφραστών
Άρθρο 150
Εξουσιοδοτικές διατάξεις
ΥΠΟΚΕΦΑΛΑΙΟ Η’
ΚΡΥΠΤΟΓΡΑΦΙΚΗ ΥΠΗΡΕΣΙΑ
Άρθρο 151
Αρμοδιότητες Κρυπτογραφικής Υπηρεσίας
ΥΠΟΚΕΦΑΛΑΙΟ Θ’
ΤΕΧΝΙΚΗ ΥΠΗΡΕΣΙΑ
Άρθρο 152
Αρμοδιότητες Τεχνικής Υπηρεσίας
Άρθρο 153
Στελέχωση Τεχνικής Υπηρεσίας
Άρθρο 154
Προϊστάμενος Τεχνικής Υπηρεσίας
Άρθρο 155
Τεχνικό Συμβούλιο
Άρθρο 156
Εξουσιοδοτική διάταξη
ΥΠΟΚΕΦΑΛΑΙΟ Ι’
ΔΙΕΥΘΥΝΣΗ ΠΟΛΙΤΙΚΗΣ ΣΧΕΔΙΑΣΗΣ ΕΚΤΑΚΤΗΣ ΑΝΑΓΚΗΣ
Άρθρο 157
Διεύθυνση Πολιτικής Σχεδίασης Έκτακτης Ανάγκης
ΥΠΟΚΕΦΑΛΑΙΟ ΙΑ’
ΓΡΑΦΕΙΟ ΑΣΦΑΛΕΙΑΣ
Άρθρο 158
Γραφείο Ασφαλείας
ΚΕΦΑΛΑΙΟ Δ’ - ΥΠΗΡΕΣΙΕΣ ΤΗΣ ΓΕΝΙΚΗΣ ΓΡΑΜΜΑΤΕΙΑΣ ΔΙΕΘΝΩΝ ΟΙΚΟΝΟΜΙΚΩΝ ΣΧΕΣΕΩΝ ΚΑΙ ΕΞΩΣΤΡΕΦΕΙΑΣ
ΥΠΟΚΕΦΑΛΑΙΟ Α’
ΓΕΝΙΚΗ ΓΡΑΜΜΑΤΕΙΑ ΔΙΕΘΝΩΝ ΟΙΚΟΝΟΜΙΚΩΝ ΣΧΕΣΕΩΝ ΚΑΙ ΕΞΩΣΤΡΕΦΕΙΑΣ
Άρθρο 159
Γενική Γραμματεία Διεθνών Οικονομικών Σχέσεων και Εξωστρέφειας
Άρθρο 160
Εποπτευόμενοι από τη Γενική Γραμματεία Διεθνών Οικονομικών Σχέσεων και Εξωστρέφειας φορείς
Άρθρο 161
Γενικός Γραμματέας Διεθνών Οικονομικών Σχέσεων και Εξωστρέφειας
Άρθρο 162
Εξουσιοδοτική διάταξη
ΥΠΟΚΕΦΑΛΑΙΟ Β’
Β’ ΓΕΝΙΚΗ ΔΙΕΥΘΥΝΣΗ ΔΙΕΘΝΩΝ ΟΙΚΟΝΟΜΙΚΩΝ ΣΧΕΣΕΩΝ
Άρθρο 163
Αρμοδιότητες Β’ Γενικής Διεύθυνσης Διεθνών Οικονομικών Σχέσεων
Άρθρο 164
Διάρθρωση Β’ Γενικής Διεύθυνσης Διεθνών Οικονομικών Σχέσεων
Άρθρο 165
Αρμοδιότητες B1 Διεύθυνσης Σχεδιασμού Εξωστρέφειας και Συντονισμού Φορέων Εξωστρέφειας
Άρθρο 166
Διάρθρωση B1 Διεύθυνσης Σχεδιασμού Εξωστρέφειας και Συντονισμού Φορέων Εξωστρέφειας
Άρθρο 167
Αρμοδιότητες Τμήματος Ι Προώθησης Εξωστρέφειας
Άρθρο 168
Αρμοδιότητες Τμήματος ΙΙ Συντονισμού Φορέων Εξωστρέφειας
Άρθρο 169
Αρμοδιότητες Τμήματος ΙΙΙ Προσέλκυσης Ειδικών Επενδύσεων
Άρθρο 170
Αρμοδιότητες Β2 Διεύθυνσης Τεκμηρίωσης και Διαχείρισης Ποιότητας
Άρθρο 171
Διάρθρωση B2 Διεύθυνσης Τεκμηρίωσης και Διαχείρισης Ποιότητας
Άρθρο 172
Αρμοδιότητες Τμήματος Ι Εφαρμογής Συστήματος Διαχείρισης Ποιότητας
Άρθρο 173
Αρμοδιότητες Τμήματος ΙΙ Ανάλυσης και Αξιολόγησης Διεθνών Αγορών
Άρθρο 174
Αρμοδιότητες Τμήματος ΙΙΙ Ηλεκτρονικής Διαχείρισης Πληροφοριών
Άρθρο 175
Αρμοδιότητες Β3 Διεύθυνσης Διμερών Οικονομικών Σχέσεων με Ευρωπαϊκές χώρες, χώρες Βόρειας, Κεντρικής και Νότιας Αμερικής και Καραϊβικής
Άρθρο 176
Διάρθρωση Β3 Διεύθυνσης Διμερών Οικονομικών Σχέσεων με Ευρωπαϊκές χώρες, χώρες Βόρειας, Κεντρικής και Νότιας Αμερικής και Καραϊβικής
Άρθρο 177
Αρμοδιότητες Τμήματος Ι Διμερών Οικονομικών Σχέσεων με Ευρωπαϊκές χώρες
Άρθρο 178
Αρμοδιότητες Τμήματος ΙΙ Διμερών Οικονομικών Σχέσεων με χώρες Βόρειας, Κεντρικής και Νότιας Αμερικής και Καραϊβικής
Άρθρο 179
Αρμοδιότητες Β4 Διεύθυνσης Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π.
Άρθρο 180
Διάρθρωση Β4 Διεύθυνσης Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π.
Άρθρο 181
Αρμοδιότητες Τμήματος Ι Διμερών Οικονομικών Σχέσεων με χώρες Νοτιοανατολικής Ευρώπης
Άρθρο 182
Αρμοδιότητες Τμήματος ΙΙ Διμερών Οικονομικών Σχέσεων με Ρωσία, Λευκορωσία, χώρες Καυκάσου και Ευξείνου Πόντου
Άρθρο 183
Αρμοδιότητες Τμήματος ΙΙΙ Παρακολούθησης Ο.Σ.Ε.Π.
Άρθρο 184
Αρμοδιότητες Β5 Διεύθυνσης Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου, με χώρες Ασίας και Ωκεανίας και Υποσαχάριας Αφρικής
Άρθρο 185
Διάρθρωση Β5 Διεύθυνσης Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου, με χώρες Ασίας, Ωκεανίας και Υποσαχάριας Αφρικής
Άρθρο 186
Αρμοδιότητες Τμήματος Ι Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου
Άρθρο 187
Αρμοδιότητες Τμήματος ΙΙ Διμερών Οικονομικών Σχέσεων με χώρες Ασίας και Ωκεανίας
Άρθρο 188
Αρμοδιότητες Τμήματος ΙΙΙ Διμερών Οικονομικών Σχέσεων με χώρες Υποσαχάριας Αφρικής
Άρθρο 189
Αρμοδιότητες Β6 Διεύθυνσης Πολυμερών Οικονομικών Σχέσεων και Εμπορικής Πολιτικής
Άρθρο 190
Διάρθρωση Β6 Διεύθυνσης Πολυμερών Οικονομικών Σχέσεων και Εμπορικής Πολιτικής
Άρθρο 191
Αρμοδιότητες Τμήματος Ι Εμπορικής Πολιτικής στον τομέα Αγαθών
Άρθρο 192
Αρμοδιότητες Τμήματος ΙΙ Εμπορικής Πολιτικής στον τομέα Υπηρεσιών και Επενδύσεων
Άρθρο 193
Αρμοδιότητες Τμήματος ΙΙΙ Μέτρων Εμπορικής Άμυνας και Ειδικών Καθεστώτων Εισαγωγών - Εξαγωγών και Αδειοδοτήσεων
Άρθρο 194
Αρμοδιότητες Τμήματος IV Πολυμερών Οικονομικών Θεσμών
Άρθρο 195
Αρμοδιότητες Β7 Διεύθυνσης Διεθνών και Περιφερειακών Δικτύων Ενέργειας, Μεταφορών και Εφοδιαστικών Αλυσίδων
Άρθρο 196
Διάρθρωση Β7 Διεύθυνσης Διεθνών και Περιφερειακών Δικτύων Ενέργειας, Μεταφορών και Εφοδιαστικών Αλυσίδων
Άρθρο 197
Αρμοδιότητες Τμήματος Ι Διεθνών και Περιφερειακών Δικτύων Ενέργειας
Άρθρο 198
Αρμοδιότητες Τμήματος ΙΙ Διεθνών και Περιφερειακών Δικτύων Μεταφορών και Εφοδιαστικών Αλυσίδων
ΥΠΟΚΕΦΑΛΑΙΟ Γ’
Ζ’ ΓΕΝΙΚΗ ΔΙΕΥΘΥΝΣΗ ΑΝΑΠΤΥΞΙΑΚΗΣ ΚΑΙ ΑΝΘΡΩΠΙΣΤΙΚΗΣ ΑΡΩΓΗΣ
Άρθρο 199
Αρμοδιότητες Ζ’ Γενικής Διεύθυνσης Αναπτυξιακής και Ανθρωπιστικής Αρωγής
Άρθρο 200
Διάρθρωση και στελέχωση της Ζ’ Γενικής Διεύθυνσης Αναπτυξιακής και Ανθρωπιστικής Αρωγής
Άρθρο 201
Διάρθρωση Ζ1 Διεύθυνσης Ελέγχου
Άρθρο 202
Αρμοδιότητες Τμήματος Ι Συνεργασίας με Φορείς Παροχής Ανθρωπιστικής και Αναπτυξιακής Αρωγής
Άρθρο 203
Αρμοδιότητες Τμήματος ΙΙ Ελέγχου
Άρθρο 204
Αρμοδιότητες Τμήματος ΙΙΙ Χρηματοδοτήσεων
Άρθρο 205
Διάρθρωση Ζ2 Διεύθυνσης Αναπτυξιακών και Ανθρωπιστικών Δράσεων/Έργων
Άρθρο 206
Αρμοδιότητες Τμήματος Ι Ανθρωπιστικής Βοήθειας
Άρθρο 207
Αρμοδιότητες Τμήματος ΙΙ Υλοποίησης, Σχεδιασμού και Επιλογής Αναπτυξιακών Δράσεων/Έργων
Άρθρο 208
Αρμοδιότητες Τμήματος ΙΙΙ Παρακολούθησης, Συντονισμού και Τεχνικού Ελέγχου Αναπτυξιακών Δράσεων/Έργων
Άρθρο 209
Αρμοδιότητες Τμήματος IV Μητρώου Αναδόχων Δράσεων/Έργων
Άρθρο 210
Διάρθρωση Ζ3 Διεύθυνσης Πολιτικής Αναπτυξιακής Συνεργασίας
Άρθρο 211
Αρμοδιότητες Τμήματος Ι Πολιτικής
Άρθρο 212
Αρμοδιότητες Τμήματος ΙΙ Διεθνών Οργανισμών
Άρθρο 213
Αρμοδιότητες Αυτοτελούς Γραφείου Αξιολόγησης και Στατιστικών Δεδομένων
Άρθρο 214
Εξουσιοδοτική διάταξη
ΚΕΦΑΛΑΙΟ Ε’ - ΥΠΗΡΕΣΙΕΣ ΤΗΣ ΓΕΝΙΚΗΣ ΓΡΑΜΜΑΤΕΙΑΣ ΑΠΟΔΗΜΟΥ ΕΛΛΗΝΙΣΜΟΥ ΚΑΙ ΔΗΜΟΣΙΑΣ ΔΙΠΛΩΜΑΤΙΑΣ
Άρθρο 215
Γενική Γραμματεία Απόδημου Ελληνισμού και Δημόσιας Διπλωματίας
Άρθρο 216
Εποπτευόμενοι από τη Γενική Γραμματεία Απόδημου Ελληνισμού και Δημόσιας Διπλωματίας φορείς
Άρθρο 217
Γενικός Γραμματέας Απόδημου Ελληνισμού και Δημόσιας Διπλωματίας
Άρθρο 218
Εξουσιοδοτική διάταξη
ΥΠΟΚΕΦΑΛΑΙΟ Α’
Ε’ ΓΕΝΙΚΗ ΔΙΕΥΘΥΝΣΗ ΔΗΜΟΣΙΑΣ ΔΙΠΛΩΜΑΤΙΑΣ
Άρθρο 219
Αρμοδιότητες Ε’ Γενικής Διεύθυνσης Δημόσιας Διπλωματίας
Άρθρο 220
Διάρθρωση και στελέχωση Ε’ Γενικής Διεύθυνσης Δημόσιας Διπλωματίας
Άρθρο 221
Αρμοδιότητες Ε1 Διεύθυνσης Διεθνών Δημόσιων Σχέσεων
Άρθρο 222
Διάρθρωση Ε1 Διεύθυνσης Διεθνών Δημόσιων Σχέσεων
Άρθρο 223
Αρμοδιότητες Τμήματος Ι Υποστήριξης Ξένων Ανταποκριτών και Διεθνών Μέσων Ενημέρωσης 138
Άρθρο 224
Αρμοδιότητες Τμήματος ΙΙ Δημόσιων Σχέσεων
Άρθρο 225
Αρμοδιότητες Τμήματος ΙΙΙ Ψηφιακής Προβολής
Άρθρο 226
Αρμοδιότητες Ε2 Διεύθυνσης Διεθνούς Επικοινωνίας
Άρθρο 227
Διάρθρωση Ε2 Διεύθυνσης Διεθνούς Επικοινωνίας
Άρθρο 228
Αρμοδιότητες Τμήματος Ι Διαχείρισης Εθνικής Εικόνας
Άρθρο 229
Αρμοδιότητες Τμήματος ΙΙ Επικοινωνιακής Διαχείρισης Ειδικών Θεμάτων
Άρθρο 230
Αρμοδιότητες Τμήματος ΙΙΙ Ανάλυσης και Ερευνών 142
Άρθρο 231
Αρμοδιότητες Ε3 Διεύθυνσης Μορφωτικών, Πολιτιστικών και Αθλητικών Υποθέσεων
Άρθρο 232
Διάρθρωση Ε3 Διεύθυνσης Μορφωτικών, Πολιτιστικών και Αθλητικών Υποθέσεων
Άρθρο 233
Αρμοδιότητες Τμήματος Ι Μορφωτικών Συμφωνιών και Προγραμμάτων
Άρθρο 234
Αρμοδιότητες Τμήματος ΙΙ Διμερούς και Διεθνούς Πολιτιστικής Συνεργασίας
Άρθρο 235
Αρμοδιότητες Τμήματος ΙΙΙ UNESCO
Άρθρο 236
Αρμοδιότητες Τμήματος ΙV Πολιτιστικών και Επιστημονικών Ιδρυμάτων και Επιτροπών
Άρθρο 237
Αρμοδιότητες Τμήματος V Αθλητικών Υποθέσεων
Άρθρο 238
Αρμοδιότητες Τμήματος VI Πολιτιστικής και Μορφωτικής Συνεργασίας
Άρθρο 239
Αρμοδιότητες Ε4 Διεύθυνσης Θρησκευτικών και Εκκλησιαστικών Υποθέσεων
Άρθρο 240
Εξουσιοδοτική διάταξη
ΥΠΟΚΕΦΑΛΑΙΟ Β’
Η’ Γενική Διεύθυνση Απόδημου Ελληνισμού
Άρθρο 241
Αποστολή και αρμοδιότητες Η’ Γενικής Διεύθυνσης Απόδημου Ελληνισμού
Άρθρο 242
Διάρθρωση Η’ Γενικής Διεύθυνσης Απόδημου Ελληνισμού
Άρθρο 243
Αρμοδιότητες Η1 Διεύθυνσης Απόδημου Ελληνισμού και Προγραμμάτων
Άρθρο 244
Διάρθρωση Η1 Διεύθυνσης Απόδημου Ελληνισμού και Προγραμμάτων
Άρθρο 245
Αρμοδιότητες Τμήματος Ι Πολιτικής για τον Απόδημο Ελληνισμό
Άρθρο 246
Αρμοδιότητες Τμήματος ΙΙ Προγραμμάτων
Άρθρο 247
Αρμοδιότητες Τμήματος ΙΙΙ Υποστήριξης Δικτύων του Απόδημου Ελληνισμού
Άρθρο 248
Αποστολή και αρμοδιότητες της Η2 Διεύθυνσης Προξενικών Υποθέσεων
Άρθρο 249
Αρμοδιότητες Κέντρου Εξυπηρέτησης και Πληροφόρησης Πολιτών και Αποδήμων Ελλήνων (Κ.Ε.Π.Π.Α.Ε.)
Άρθρο 250
Στελέχωση Κ.Ε.Π.Π.Α.Ε.
Άρθρο 251
Εξουσιοδοτικές διατάξεις
ΚΕΦΑΛΑΙΟ ΣΤ’ - ΣΥΛΛΟΓΙΚΑ ΟΡΓΑΝΑ ΚΕΝΤΡΙΚΗΣ ΥΠΗΡΕΣΙΑΣ
Άρθρο 252
Συμβούλια και Επιτροπές της Κεντρικής Υπηρεσίας
ΥΠΟΚΕΦΑΛΑΙΟ Α’
Συμβούλιο Πολιτικών Υποθέσεων
Άρθρο 253
Συμβούλιο Πολιτικών Υποθέσεων
ΥΠΟΚΕΦΑΛΑΙΟ Β’
Ανώτατο Υπηρεσιακό Συμβούλιο
Άρθρο 254
Συγκρότηση του Ανώτατου Υπηρεσιακού Συμβουλίου
Άρθρο 255
Αρμοδιότητες Ανώτατου Υπηρεσιακού Συμβουλίου
Άρθρο 256
Εισηγητής στο Ανώτατο Υπηρεσιακό Συμβούλιο
Άρθρο 257
Λειτουργία του Ανώτατου Υπηρεσιακού Συμβουλίου
ΥΠΟΚΕΦΑΛΑΙΟ Γ’
Ανώτατο Πειθαρχικό Υπηρεσιακό Συμβούλιο
Άρθρο 258
Συγκρότηση Ανώτατου Πειθαρχικού Υπηρεσιακού Συμβουλίου
Άρθρο 259
Αρμοδιότητες Ανώτατου Πειθαρχικού Υπηρεσιακού Συμβουλίου
Άρθρο 260
Λειτουργία Ανώτατου Πειθαρχικού Υπηρεσιακού Συμβουλίου
ΥΠΟΚΕΦΑΛΑΙΟ Δ’
Υπηρεσιακό Συμβούλιο
Άρθρο 261
Συγκρότηση Υπηρεσιακού Συμβουλίου
Άρθρο 262
Αρμοδιότητες Υπηρεσιακού Συμβουλίου
Άρθρο 263
Λειτουργία Υπηρεσιακού Συμβουλίου
ΥΠΟΚΕΦΑΛΑΙΟ Ε’
Πειθαρχικό Υπηρεσιακό Συμβούλιο
Άρθρο 264
Συγκρότηση Πειθαρχικού Υπηρεσιακού Συμβουλίου
Άρθρο 265
Αρμοδιότητες Πειθαρχικού Υπηρεσιακού Συμβουλίου
Άρθρο 266
Λειτουργία Πειθαρχικού Υπηρεσιακού Συμβουλίου
ΥΠΟΚΕΦΑΛΑΙΟ ΣΤ’
Δευτεροβάθμιο Πειθαρχικό Υπηρεσιακό Συμβούλιο
Άρθρο 267
Συγκρότηση Δευτεροβάθμιου Πειθαρχικού Συμβουλίου
Άρθρο 268
Αρμοδιότητες Δ.Π.Υ.Σ.
Άρθρο 269
Λειτουργία Δ.Π.Υ.Σ.
ΥΠΟΚΕΦΑΛΑΙΟ Ζ’
Εκπαιδευτικό Συμβούλιο της Διπλωματικής Ακαδημίας
Άρθρο 270
Εκπαιδευτικό Συμβούλιο της Διπλωματικής Ακαδημίας
ΥΠΟΚΕΦΑΛΑΙΟ Η’
Τεχνικό Συμβούλιο
Άρθρο 271
Συγκρότηση Τεχνικού Συμβουλίου
Άρθρο 272
Αρμοδιότητες Τεχνικού Συμβουλίου
Άρθρο 273
Λειτουργία Τεχνικού Συμβουλίου
ΥΠΟΚΕΦΑΛΑΙΟ Θ’
Συμβούλιο Ταγμάτων Αριστείας
Άρθρο 274
Συγκρότηση Συμβουλίου Ταγμάτων Αριστείας
Άρθρο 275
Αρμοδιότητες Συμβουλίου Ταγμάτων Αριστείας
Άρθρο 276
Λειτουργία Συμβουλίου Ταγμάτων Αριστείας
ΥΠΟΚΕΦΑΛΑΙΟ Ι’
Επιτροπή Ειδικών Δαπανών
Άρθρο 277
Συγκρότηση Επιτροπής Ειδικών Δαπανών
Άρθρο 278
Αρμοδιότητες Επιτροπής Ειδικών Δαπανών
Άρθρο 279
Λειτουργία Επιτροπής Ειδικών Δαπανών
ΥΠΟΚΕΦΑΛΑΙΟ ΙΑ’
Συμβούλια Συντονισμού Περιφερειακής Πολιτικής
Άρθρο 280
Συμβούλια Συντονισμού Περιφερειακής Πολιτικής
ΥΠΟΚΕΦΑΛΑΙΟ ΙΒ’
Επιτροπή Αποχαρακτηρισμού
Άρθρο 281
Συγκρότηση Επιτροπής Αποχαρακτηρισμού
Άρθρο 282
Αρμοδιότητες Επιτροπής Αποχαρακτηρισμού
Άρθρο 283
Αποχαρακτηρισμός αρχείων
ΥΠΟΚΕΦΑΛΑΙΟ ΙΓ’
Εποπτικό Συμβούλιο πιστοποιημένων μεταφραστών
Άρθρο 284
Εποπτικό Συμβούλιο πιστοποιημένων μεταφραστών
ΥΠΟΚΕΦΑΛΑΙΟ ΙΔ’
Νομοπαρασκευαστικές Επιτροπές, Επιτροπές και Ομάδες Εργασίας
Άρθρο 285
Νομοπαρασκευαστικές Επιτροπές, Επιτροπές και Ομάδες Εργασίας
Άρθρο 286
Εξουσιοδοτικές διατάξεις
ΜΕΡΟΣ Β’ - ΕΞΩΤΕΡΙΚΗ ΥΠΗΡΕΣΙΑ
ΚΕΦΑΛΑΙΟ Α’ - ΔΙΠΛΩΜΑΤΙΚΕΣ ΑΡΧΕΣ
Άρθρο 287
Σύσταση και κατάργηση διπλωματικών Αρχών
Άρθρο 288
Καθήκοντα πρεσβευτικών Αρχών
Άρθρο 289
Καθήκοντα μόνιμων αντιπροσωπειών
Άρθρο 290
Καθήκοντα κατά περίπτωση (ad hoc) διπλωματικών αντιπροσωπειών
Άρθρο 291
Καθήκοντα Γραφείων Συνδέσμου
Άρθρο 292
Γραφεία ελληνικών συμφερόντων
Άρθρο 293
Διαπίστευση και ανάκληση προϊσταμένων διπλωματικών Αρχών
Άρθρο 294
Αναπλήρωση προϊσταμένων διπλωματικών Αρχών
Άρθρο 295
Παράδοση και παραλαβή υπηρεσίας των διπλωματικών Αρχών
Άρθρο 296
Εξουσιοδοτικές διατάξεις
ΚΕΦΑΛΑΙΟ Β’ - ΠΡΟΞΕΝΙΚΕΣ ΑΡΧΕΣ
Άρθρο 297
Σύσταση, διαβάθμιση, κατάργηση προξενικών Αρχών
Άρθρο 298
Εποπτεία προξενικών Αρχών
Άρθρο 299
Καθήκοντα έμμισθων προξενικών Αρχών
Άρθρο 300
Προξενικά Γραφεία Πρεσβειών
Άρθρο 301
Προξενικά διπλώματα
Άρθρο 302
Διεύθυνση έμμισθων προξενικών Αρχών και αναπλήρωση προϊσταμένων
Άρθρο 303
Ειδικές ρυθμίσεις
Άρθρο 304
Παράδοση και παραλαβή υπηρεσίας των προξενικών Αρχών
Άρθρο 305
Διορισμός, αναπλήρωση και καθεστώς Προϊσταμένων άμισθων προξενικών Αρχών
Άρθρο 306
Προσωπικό και δαπάνες άμισθων προξενικών Αρχών
Άρθρο 307
Καθήκοντα άμισθων προξενικών Αρχών
Άρθρο 308
Εξουσιοδοτικές διατάξεις
ΚΕΦΑΛΑΙΟ Γ’ - ΓΡΑΦΕΙΑ Ο.Ε.Υ.
Άρθρο 309
Γραφεία Οικονομικών και Εμπορικών Υποθέσεων
Άρθρο 310
Αρμοδιότητες Γραφείων Ο.Ε.Υ.
Άρθρο 311
Προϊστάμενοι Γραφείων Ο.Ε.Υ.
Άρθρο 312
Αρμοδιότητες προϊσταμένων Γραφείων Ο.Ε.Υ.
Άρθρο 313
Εξουσιοδοτικές διατάξεις
ΚΕΦΑΛΑΙΟ Δ’- ΓΡΑΦΕΙΑ ΔΗΜΟΣΙΑΣ ΔΙΠΛΩΜΑΤΙΑΣ
Άρθρο 314
Αρμοδιότητες Γραφείων Δημόσιας Διπλωματίας
Άρθρο 315
Στελέχωση και προϊστάμενοι Γραφείων Δημόσιας Διπλωματίας
Άρθρο 316
Αρμοδιότητες Προϊσταμένων Γραφείων Δ.Δ.
Άρθρο 317
Εξουσιοδοτικές διατάξεις
ΜΕΡΟΣ Γ’ - ΠΡΟΣΩΠΙΚΟ ΥΠΟΥΡΓΕΙΟΥ ΕΞΩΤΕΡΙΚΩΝ
ΚΕΦΑΛΑΙΟ Α’ - ΓΕΝΙΚΕΣ ΔΙΑΤΑΞΕΙΣ
Άρθρο 318
Κλάδοι προσωπικού
Άρθρο 319
Γενικά προσόντα διορισμού
Άρθρο 320
Ορκωμοσία - Διαβεβαίωση
Άρθρο 321
Διπλωματικά και υπηρεσιακά διαβατήρια
Άρθρο 322
Κανονικές άδειες
Άρθρο 323
Αναρρωτικές άδειες και άδειες κύησης και λοχείας
Άρθρο 324
Ιατροφαρμακευτική και νοσοκομειακή περίθαλψη
Άρθρο 325
Εκπαιδευτικές άδειες
Άρθρο 326
Εξουσιοδοτικές διατάξεις
ΚΕΦΑΛΑΙΟ Β’ - ΜΕΤΑΒΟΛΕΣ ΥΠΗΡΕΣΙΑΚΗΣ ΚΑΤΑΣΤΑΣΗΣ
Άρθρο 327
Μητρώο Υπαλλήλων
Άρθρο 328
Αξιολόγηση
Άρθρο 329
Αποσπάσεις
Άρθρο 330
Αποσπάσεις σε αποστολές και επιχειρήσεις της Ε.Ε. και των διεθνών οργανισμών
Άρθρο 331
Μετατάξεις
Άρθρο 332
Κλήση στην Κεντρική Υπηρεσία
Άρθρο 333
Ανάκληση υπαλλήλων
Άρθρο 334
Ειδικές αποστολές
Άρθρο 335
Προσωρινή απαλλαγή καθηκόντων
Άρθρο 336
Στέρηση προσωπικής ελευθερίας υπαλλήλου στο εξωτερικό
Άρθρο 337
Παθόντες κατά την υπηρεσία
Άρθρο 338
Εξουσιοδοτικές διατάξεις
ΚΕΦΑΛΑΙΟ Γ’ - ΠΕΙΘΑΡΧΙΚΑ ΘΕΜΑΤΑ
Άρθρο 339
Γενικές διατάξεις
Άρθρο 340
Αργία
Άρθρο 341
Πειθαρχική εξουσία
Άρθρο 342
Κλήση σε απολογία
Άρθρο 343
Επιβολή πειθαρχικής ποινής
Άρθρο 344
Εκτέλεση πειθαρχικών ποινών
Άρθρο 345
Μη ανάκληση ή τροποποίηση πειθαρχικών ποινών 209
Άρθρο 346
Παραγραφή
ΚΕΦΑΛΑΙΟ Δ’ - ΚΛΑΔΟΙ ΚΑΙ ΚΑΤΗΓΟΡΙΕΣ ΠΡΟΣΩΠΙΚΟΥ
ΥΠΟΚΕΦΑΛΑΙΟ Α’
Διπλωματικός Κλάδος
Άρθρο 347
Βαθμοί και θέσεις
Άρθρο 348
Θέσεις και καθήκοντα κατά βαθμό
Άρθρο 349
Ειδικά προσόντα διορισμού
Άρθρο 350
Δοκιμαστική υπηρεσία και μονιμοποίηση Ακολούθων Πρεσβείας
Άρθρο 351
Τυπικά προσόντα προαγωγής
Άρθρο 352
Προαγωγές
Άρθρο 353
Μεταθέσεις
Άρθρο 354
Διπλωματικοί υπάλληλοι στη διάθεση του Υπουργού
Άρθρο 355
Αποχώρηση λόγω ορίου ηλικίας
Άρθρο 356
Απονομή βαθμών επί τιμή σε αποχωρούντες διπλωματικούς υπαλλήλους
Άρθρο 357
Πρέσβεις εκ προσωπικοτήτων
Άρθρο 358
Εξουσιοδοτικές διατάξεις
ΥΠΟΚΕΦΑΛΑΙΟ Β’
Κλάδος Επιστημονικού Προσωπικού Ειδικής Νομικής Υπηρεσίας
Άρθρο 359
Βαθμοί και θέσεις
Άρθρο 360
Διαδικασία και ειδικά προσόντα διορισμού
Άρθρο 361
Προϊστάμενοι της Ειδικής Νομικής Υπηρεσίας και των Τμημάτων
Άρθρο 362
Προαγωγές
Άρθρο 363
Αποχώρηση λόγω ορίου ηλικίας
Άρθρο 364
Απονομή βαθμού επί τιμή σε αποχωρούντες Ειδικούς Νομικούς Συμβούλους
Άρθρο 365
Ειδικές ρυθμίσεις
Άρθρο 366
Εξουσιοδοτικές διατάξεις
ΥΠΟΚΕΦΑΛΑΙΟ Γ’
Κλάδος Εμπειρογνωμόνων
Άρθρο 367
Βαθμοί και θέσεις
Άρθρο 368
Καθήκοντα
Άρθρο 369
Διαδικασία και ειδικά προσόντα διορισμού
Άρθρο 370
Τυπικά προσόντα και διαδικασία προαγωγής
Άρθρο 371
Προαγωγές
Άρθρο 372
Μεταθέσεις
Άρθρο 373
Αποχώρηση λόγω ορίου ηλικίας
Άρθρο 374
Εξουσιοδοτικές διατάξεις
ΥΠΟΚΕΦΑΛΑΙΟ Δ’
Κλάδος Οικονομικών και Εμπορικών Υποθέσεων
Άρθρο 375
Βαθμοί και θέσεις
Άρθρο 376
Ειδικά προσόντα διορισμού - μονιμοποίηση
Άρθρο 377
Θέσεις και καθήκοντα κατά βαθμό
Άρθρο 378
Τυπικά προσόντα προαγωγής
Άρθρο 379
Προαγωγές
Άρθρο 380
Μεταθέσεις
Άρθρο 381
Αποχώρηση λόγω ορίου ηλικίας
Άρθρο 382
Εξουσιοδοτική διάταξη
ΥΠΟΚΕΦΑΛΑΙΟ Ε’
Κλάδος Συμβούλων και Γραμματέων Επικοινωνίας 232
Άρθρο 383
Βαθμοί και θέσεις του Κλάδου Συμβούλων και Γραμματέων Επικοινωνίας
Άρθρο 384
Πλήρωση θέσεων του Κλάδου Συμβούλων και Γραμματέων Επικοινωνίας
Άρθρο 385
Θέσεις και καθήκοντα κατά βαθμό
Άρθρο 386
Τυπικά προσόντα προαγωγής
Άρθρο 387
Προαγωγές
Άρθρο 388
Μεταθέσεις
Άρθρο 389
Αποχώρηση λόγω ορίου ηλικίας
Άρθρο 390
Εξουσιοδοτική διάταξη
ΥΠΟΚΕΦΑΛΑΙΟ ΣΤ’
Κλάδος Διοικητικού Προξενικού
Άρθρο 391
Βαθμοί και θέσεις
Άρθρο 392
Θέσεις και καθήκοντα κατά βαθμό
Άρθρο 393
Ειδικά προσόντα διορισμού
Άρθρο 394
Τυπικά προσόντα προαγωγής
Άρθρο 395
Προαγωγές
Άρθρο 396
Μεταθέσεις
Άρθρο 397
Αυτοδίκαιη αποχώρηση λόγω ορίου ηλικίας
Άρθρο 398
Εξουσιοδοτική διάταξη
ΥΠΟΚΕΦΑΛΑΙΟ Ζ’
Κλάδος Επικοινωνιών και Πληροφορικής
Άρθρο 399
Βαθμοί και θέσεις
Άρθρο 400
Θέσεις και καθήκοντα κατά βαθμό
Άρθρο 401
Ειδικά προσόντα διορισμού
Άρθρο 402
Τυπικά προσόντα προαγωγής
Άρθρο 403
Προαγωγές
Άρθρο 404
Μεταθέσεις
Άρθρο 405
Αυτοδίκαιη αποχώρηση λόγω ορίου ηλικίας
Άρθρο 406
Εξουσιοδοτικές διατάξεις
ΥΠΟΚΕΦΑΛΑΙΟ Η’-
Κλάδος Διοικητικής και Λογιστικής Υποστήριξης
Άρθρο 407
Βαθμοί και θέσεις
Άρθρο 408
Θέσεις και καθήκοντα
Άρθρο 409
Ειδικά προσόντα διορισμού
Άρθρο 410
Τυπικά προσόντα προαγωγής
Άρθρο 411
Προαγωγές
Άρθρο 412
Μεταθέσεις
Άρθρο 413
Αυτοδίκαιη αποχώρηση λόγω ορίου ηλικίας
Άρθρο 414
Εξουσιοδοτική διάταξη
ΥΠΟΚΕΦΑΛΑΙΟ Θ’
Κλάδος Επιμελητών
Άρθρο 415
Βαθμοί και θέσεις
Άρθρο 416
Θέσεις και καθήκοντα
Άρθρο 417
Προσόντα διορισμού
Άρθρο 418
Τυπικά προσόντα προαγωγής
Άρθρο 419
Προαγωγές
Άρθρο 420
Αυτοδίκαιη αποχώρηση λόγω ορίου ηλικίας
Άρθρο 421
Εξουσιοδοτική διάταξη
ΥΠΟΚΕΦΑΛΑΙΟ Ι’
Προσωπικό με σύμβαση εργασίας Ιδιωτικού Δικαίου
Άρθρο 422
Προσωπικό με σύμβαση εργασίας Ιδιωτικού Δικαίου
Άρθρο 423
Εξουσιοδοτικές διατάξεις
ΚΕΦΑΛΑΙΟ Ε’ - ΠΡΟΪΣΤΑΜΕΝΟΙ ΥΠΗΡΕΣΙΩΝ
Άρθρο 424
Προϊστάμενοι Υπηρεσιών Κεντρικής Υπηρεσίας και Αναπλήρωση αυτών
ΜΕΡΟΣ Δ’ - ΟΙΚΟΝΟΜΙΚΑ ΘΕΜΑΤΑ
ΚΕΦΑΛΑΙΟ Α’ - ΠΡΟΫΠΟΛΟΓΙΣΜΟΣ ΥΠΟΥΡΓΕΙΟΥ ΕΞΩΤΕΡΙΚΩΝ
Άρθρο 425
Εγγραφή πιστώσεων
Άρθρο 426
Μεταβίβαση αρμοδιότητας Υπουργού
Άρθρο 427
Πληρεξουσιότητα για είσπραξη χρηματικών ενταλμάτων
Άρθρο 428
Πληρωμές στο εξωτερικό
ΚΕΦΑΛΑΙΟ Β’ - ΜΙΣΘΟΔΟΣΙΑ ΥΠΑΛΛΗΛΩΝ
Άρθρο 429
Αποδοχές προσωπικού
Άρθρο 430
Εξουσιοδοτικές διατάξεις
ΚΕΦΑΛΑΙΟ Γ’- ΔΑΠΑΝΕΣ ΜΕΤΑΚΙΝΗΣΗΣ ΚΑΙ ΕΓΚΑΤΑΣΤΑΣΗΣ
Άρθρο 431
Έξοδα μετακίνησης
Άρθρο 432
Εισαγωγή οικοσκευής και αυτοκινήτου
Άρθρο 433
Οίκηση των προϊσταμένων Αρχών εξωτερικού
Άρθρο 434
Ειδικές αποστολές και κλήσεις για υπηρεσιακούς λόγους
Άρθρο 435
Εξουσιοδοτικές διατάξεις
ΚΕΦΑΛΑΙΟ Δ’ - ΛΟΙΠΕΣ ΔΑΠΑΝΕΣ
Άρθρο 436
Λειτουργικές δαπάνες
Άρθρο 437
Ειδικές δαπάνες
Άρθρο 438
Δαπάνες εθνικών αναγκών και διεθνών υποχρεώσεων
Άρθρο 439
Δαπάνες απορρήτων αναγκών
Άρθρο 440
Πάγια προκαταβολή
Άρθρο 441
Προξενική διαχείριση
Άρθρο 442
Υπηρεσιακά αυτοκίνητα
Άρθρο 443
Δημόσιες συμβάσεις
Άρθρο 444
Απόκτηση ακινήτων
Άρθρο 445
Ηλεκτρονικό Βιβλίο Υλικού
Άρθρο 446
Εκποίηση κινητών
Άρθρο 447
Εξουσιοδοτικές διατάξεις
ΜΕΡΟΣ Ε’- ΕΙΔΙΚΕΣ ΔΙΑΤΑΞΕΙΣ ΓΙΑ ΤΟ ΠΡΟΣΩΠΙΚΟ ΚΑΙ ΤΙΣ ΜΕΤΑΦΕΡΟΜΕΝΕΣ ΥΠΗΡΕΣΙΕΣ
Άρθρο 448
Κατάταξη υπαλλήλων Κλάδων Διοικητικού Προξενικού, Επικοινωνιών και Πληροφορικής, Διοικητικής και Λογιστικής Υποστήριξης και Επιμελητών
Άρθρο 449
Διατάξεις για τις μεταφερόμενες υπηρεσίες και το προσωπικό του πρώην Υπουργείου Οικονομίας και Ανάπτυξης 74
Άρθρο 450
Διατάξεις για τις υπηρεσίες και το προσωπικό της Γενικής Γραμματείας Απόδημου Ελληνισμού και Δημόσιας Διπλωματίας
Άρθρο 451
Διατάξεις για το προσωπικό της Μεταφραστικής Υπηρεσίας και τους συνεργαζόμενους με αυτή μεταφραστές
ΜΕΡΟΣ ΣΤ’- ΣΥΜΒΟΥΛΙΟ ΑΠΟΔΗΜΟΥ ΕΛΛΗΝΙΣΜΟΥ
Άρθρο 452
Επαναλειτουργία και σκοποί του Συμβουλίου Απόδημου Ελληνισμού
Άρθρο 453
Σύνθεση, συγκρότηση και όργανα του Σ.Α.Ε. 279
Άρθρο 454
Γενική Συνέλευση - Επωνυμία Γενικής Συνέλευσης - Έδρα
Άρθρο 455
Πόροι του Σ.Α.Ε.
Άρθρο 456
Ασυμβίβαστα
Άρθρο 457
Εξουσιοδοτική διάταξη
ΜΕΡΟΣ Ζ’ - ΡΥΘΜΙΣΗ ΘΕΜΑΤΩΝ ΔΙΕΘΝΟΥΣ ΑΝΑΠΤΥΞΙΑΚΗΣ ΣΥΝΕΡΓΑΣΙΑΣ ΚΑΙ ΑΝΘΡΩΠΙΣΤΙΚΗΣ ΒΟΗΘΕΙΑΣ
ΚΕΦΑΛΑΙΟ Α’ - ΔΙΕΘΝΗΣ ΑΝΑΠΤΥΞΙΑΚΗ ΣΥΝΕΡΓΑΣΙΑ/ΕΛΛΗΝΙΚΗ ΠΟΛΙΤΙΚΗ ΣΤΟΥΣ ΤΟΜΕΙΣ ΤΗΣ ΑΝΑΠΤΥΞΙΑΚΗΣ ΚΑΙ ΑΝΘΡΩΠΙΣΤΙΚΗΣ ΒΟΗΘΕΙΑΣ
Άρθρο 458
Αντικείμενο
Άρθρο 459
Βασικοί ορισμοί
Άρθρο 460
Εθνική Πολιτική Διεθνούς Αναπτυξιακής Συνεργασίας
Άρθρο 461
Εθνική ανθρωπιστική βοήθεια
Άρθρο 462
Επίσημη αναπτυξιακή βοήθεια
Άρθρο 463
Δημοσίευση πρόσκλησης ενδιαφέροντος
Άρθρο 464
Εθνικά Προγράμματα Διεθνούς Αναπτυξιακής Συνεργασίας
ΚΕΦΑΛΑΙΟ Β’ - ΟΡΓΑΝΑ ΥΛΟΠΟΙΗΣΗΣ ΤΗΣ ΕΛΛΗΝΙΚΗΣ ΑΝΑΠΤΥΞΙΑΚΗΣ ΣΥΝΕΡΓΑΣΙΑΣ
Άρθρο 465
Υπουργείο Εξωτερικών
Άρθρο 466
Διυπουργική Επιτροπή Συντονισμού Διεθνούς Αναπτυξιακής Πολιτικής (Δ.Ε.Σ.Δ.Α.Π.)
Άρθρο 467
Επιτροπή Αξιολόγησης και Επιλογής Δράσεων/Έργων
Άρθρο 468
Εθνική Συμβουλευτική Επιτροπή Αναπτυξιακής Συνεργασίας
Άρθρο 469
Ειδικό Μητρώο
ΚΕΦΑΛΑΙΟ Γ’ - ΥΛΟΠΟΙΗΣΗ ΔΙΜΕΡΟΥΣ ΑΝΑΠΤΥΞΙΑΚΗΣ ΣΥΝΕΡΓΑΣΙΑΣ
Άρθρο 470
Χρηματοδότηση δράσεων/έργων που υλοποιούνται από φορείς της Γενικής Κυβέρνησης
Άρθρο 471
Χρηματοδότηση δράσεων/έργων που υλοποιούνται από φορείς της κοινωνίας των πολιτών και ιδιωτικούς φορείς
Άρθρο 472
Συμμετοχή φορέων υλοποίησης σε προγράμματα της Ευρωπαϊκής Ένωσης και άλλων διεθνών οργανισμών
Άρθρο 473
Συμβάσεις εκτέλεσης έργων, προμηθειών και παροχής υπηρεσιών
Άρθρο 474
Φορολογικές απαλλαγές, κανόνες και απαιτήσεις για την αγορά υλικών κατά την εκτέλεση δράσεων ανθρωπιστικής και αναπτυξιακής βοήθειας
Άρθρο 475
Δημοσιότητα - Διαφάνεια δράσεων/έργων Ζ’ Γενικής Διεύθυνσης Αναπτυξιακής και Ανθρωπιστικής Αρωγής
Άρθρο 476
Εξουσιοδοτικές διατάξεις
Άρθρο 477
Μεταβατικές διατάξεις για τη διεθνή αναπτυξιακή συνεργασία
ΜΕΡΟΣ Η’ - ΤΕΛΙΚΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ
Άρθρο 478
Μεταβατικές διατάξεις
Άρθρο 479
Καταργούμενες διατάξεις
ΜΕΡΟΣ Θ’-ΛΟΙΠΕΣ ΔΙΑΤΑΞΕΙΣ
ΚΕΦΑΛΑΙΟ Α’-ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΟΙΚΟΝΟΜΙΚΩΝ
Άρθρο 480
Αναστολή προθεσμιών λήξης, εμφάνισης και πληρωμής αξιογράφων και ρυθμίσεις για την παροχή ευεργετήματος μη καταχώρισης αξιογράφων σε αρχεία δεδομένων οικονομικής συμπεριφοράς
Άρθρο 481
Μείωση τελών κυκλοφορίας έτους 2021 για τα τουριστικά λεωφορεία - Προσθήκη στο άρθρο 20 του ν. 2948/2001
Άρθρο 482
Συμπλήρωση πλαισίου για τη στήριξη χερσαίων επιβατικών μεταφορών - Τροποποίηση του άρθρου 36 του ν. 4753/2020
Άρθρο 483
Παράταση του χρόνου έναρξης ισχύος της φορολόγησης ανά δελτίο παιχνιδιού στα τυχερά παίγνια - Τροποποίηση του άρθρου 79 του ν. 4764/2020
ΚΕΦΑΛΑΙΟ Β’ - ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΥΓΕΙΑΣ
Άρθρο 484
Παρατάσεις έκτακτων ρυθμίσεων λόγω κορωνοϊού COVID-19
Άρθρο 485
Καθορισμός εκπτωτικών περιόδων - Τροποποίηση του άρθρου δέκατου όγδοου της από 20.3.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4683/2020
Άρθρο 486
Επιπρόσθετα μέτρα στήριξης εργαζομένων και εργοδοτών - Τροποποίηση των παρ. 2 και 4 του άρθρου 123 του ν. 4714/2020
Άρθρο 487
Ειδική ρύθμιση για ανανέωση ασφαλιστικής ικανότητας
ΚΕΦΑΛΑΙΟ Γ’ - ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΔΙΚΑΙΟΣΥΝΗΣ
Άρθρο 488
Παράταση προθεσμίας υποβολής δηλώσεων περιουσιακής κατάστασης και οικονομικών συμφερόντων
ΚΕΦΑΛΑΙΟ Δ’-ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΕΣΩΤΕΡΙΚΩΝ
Άρθρο 489
Ρύθμιση για τα υπηρεσιακά συμβούλια
Άρθρο 490
Ρυθμίσεις για το Ενιαίο Σύστημα Κινητικότητας - Τροποποίηση της παρ. 4 του άρθρου 4 του ν. 4440/2016
Άρθρο 491
Λήψη αποφάσεων συλλογικών οργάνων διά περιφοράς
ΜΕΡΟΣ Ι’- ΕΝΑΡΞΗ ΙΣΧΥΟΣ
Άρθρο 492
Έναρξη ισχύος
ΠΑΡΑΡΤΗΜΑ Α’
ΟΡΓΑΝΟΓΡΑΜΜΑ ΚΕΝΤΡΙΚΗΣ ΥΠΗΡΕΣΙΑΣ ΥΠΟΥΡΓΕΙΟΥ ΕΞΩΤΕΡΙΚΩΝ
Άρθρο 1
Σκοπός
Σκοπός του παρόντος αποτελεί η αποτελεσματικότερη άσκηση της εξωτερικής πολιτικής της Χώρας, για την προώθηση των εθνικών συμφερόντων, η οποία επιτυγχάνεται με τη μεταρρύθμιση των δομών και της λειτουργίας του Υπουργείου Εξωτερικών.
Άρθρο 2
Αντικείμενο
Αντικείμενο του παρόντος αποτελεί η οργάνωση και η λειτουργία του Υπουργείου Εξωτερικών, καθώς και η ρύθμιση θεμάτων που αφορούν στο Συμβούλιο Απόδημου Ελληνισμού και στη Διεθνή Αναπτυξιακή Συνεργασία και Ανθρωπιστική Βοήθεια.
ΜΕΡΟΣ Α’
ΟΡΓΑΝΩΣΗ ΥΠΟΥΡΓΕΙΟΥ ΕΞΩΤΕΡΙΚΩΝ
ΚΕΦΑΛΑΙΟ Α’-
ΓΕΝΙΚΕΣ ΔΙΑΤΑΞΕΙΣ
ΥΠΟΚΕΦΑΛΑΙΟ Α’
ΑΠΟΣΤΟΛΗ, ΑΡΜΟΔΙΟΤΗΤΕΣ ΚΑΙ 
ΔΙΑΡΘΡΩΣΗ ΥΠΟΥΡΓΕΙΟΥ ΕΞΩΤΕΡΙΚΩΝ
Άρθρο 3
Αποστολή του Υπουργείου Εξωτερικών
1. Αποστολή του Υπουργείου Εξωτερικών είναι η άσκηση της εξωτερικής πολιτικής της Ελληνικής Δημοκρατίας και η προαγωγή της διεθνούς νομιμότητας σε συνεργασία με τα άλλα κράτη και τη διεθνή κοινότητα.
2. Το Υπουργείο Εξωτερικών επιδιώκει:
α) την ασφάλεια και ακεραιότητα της Χώρας κατά τις επιταγές του Συντάγματος,
β) την περιφερειακή και διεθνή σταθερότητα και ειρήνη,
γ) την προστασία των ανθρώπινων δικαιωμάτων,
δ) την αναβάθμιση του ρόλου και της παρουσίας της Χώρας στην Ευρωπαϊκή Ένωση και στο διεθνές σύστημα,
ε) τη συμβολή στην εμπέδωση της διεθνούς νομιμότητας,
στ) την προαγωγή των πολιτικών και οικονομικών συμφερόντων της Χώρας σε διμερές και πολυμερές επίπεδο,
ζ) την προβολή του ελληνικού πνεύματος και πολιτισμού στο εξωτερικό,
η) την προώθηση και προστασία των δικαιωμάτων και των συμφερόντων των Ελλήνων στο εξωτερικό, καθώς και τη διατήρηση και σύσφιξη των δεσμών με τους ανά τον κόσμο ομογενείς,
θ) την προώθηση των οικονομικών, εμπορικών, ναυτιλιακών, τουριστικών και λοιπών ελληνικών συμφερόντων στο εξωτερικό, καθώς και τη διευκόλυνση της πρόσβασης στις διεθνείς αγορές των εγχώριων επιχειρήσεων και την προσέλκυση άμεσων ξένων επενδύσεων,
ι) τη βελτίωση της διεθνούς εικόνας της Ελλάδας στο εξωτερικό μέσα από την άσκηση Δημόσιας Διπλωματίας.
Άρθρο 4
Αρμοδιότητες του Υπουργείου Εξωτερικών
Στην αρμοδιότητα του Υπουργείου Εξωτερικών ανήκουν ιδίως:
α) η προαγωγή και προάσπιση των δικαιωμάτων και η τήρηση των υποχρεώσεων της Ελληνικής Δημοκρατίας, καθώς και η υποστήριξη και προώθηση των εθνικών συμφερόντων στα ξένα κράτη, στους διεθνείς οργανισμούς, στα διεθνή όργανα και στις συνδιασκέψεις,
β) η παρακολούθηση των διμερών και διεθνών πολιτικών, οικονομικών, πολιτιστικών και άλλων θεμάτων, καθώς και ζητημάτων διεθνούς ασφάλειας, η ενημέρωση της Κυβέρνησης και η διατύπωση σχετικών εισηγήσεων επ’ αυτών,
γ) η ενημέρωση των ξένων κρατών, των διεθνών οργανισμών και της διεθνούς κοινής γνώμης, καθώς και η παροχή πληροφοριών επί των ελληνικών θέσεων και θεμάτων εθνικού ενδιαφέροντος,
δ) η συμμετοχή στη διεθνή συνεργασία, η διαπραγμάτευση και η μέριμνα για τη σύναψη, παρακολούθηση και εφαρμογή των διεθνών συνθηκών και άλλων διεθνών πράξεων, καθώς και ο χειρισμός διεθνών διαδικασιών συνδιαλλαγής, διαιτησίας και δικαστικού διακανονισμού,
ε) η εκπροσώπηση της Ελληνικής Δημοκρατίας στα ξένα κράτη, τους διεθνείς οργανισμούς και άλλα διεθνή όργανα και συνδιασκέψεις, καθώς και η εκπροσώπησή της ενώπιον του Διεθνούς Δικαστηρίου της Χάγης και παντός άλλου διεθνούς δικαστηρίου, των δικαστηρίων της Ευρωπαϊκής Ένωσης, του Ευρωπαϊκού Δικαστηρίου των Δικαιωμάτων του Ανθρώπου ή άλλου διεθνούς δικαιοδοτικού οργάνου,
στ) η εκπροσώπηση της Χώρας στην Ευρωπαϊκή Ένωση και η επεξεργασία της πολιτικής για τη θεσμική εξέλιξη της Ένωσης και την ευρωπαϊκή ολοκλήρωση, σε συνεργασία με άλλα υπουργεία και φορείς,
ζ) ο συντονισμός των υπουργείων και φορέων στον σχεδιασμό, την εφαρμογή και την αξιολόγηση της ευρωπαϊκής και της εν γένει εξωτερικής πολιτικής της Χώρας,
η) η διπλωματική υποστήριξη των οργάνων του κράτους, των ν.π.δ.δ., των δημοσίων επιχειρήσεων και οργανισμών, καθώς επίσης και των πολιτικών κομμάτων και των βουλευτών, κατά την πραγματοποίηση των διεθνών επαφών τους,
θ) η προώθηση και προστασία των δικαιωμάτων και των συμφερόντων των Ελλήνων στο εξωτερικό, θέματα αναφερόμενα στον απόδημο ελληνισμό και την παλιννόστηση, ως και η διατήρηση και σύσφιξη των δεσμών της Ελλάδας με τους ανά τον κόσμο ομογενείς και η εξυπηρέτηση αυτών και των αποδήμων, μέσω του Κέντρου Εξυπηρέτησης και Πληροφόρησης Πολιτών και Αποδήμων Ελλήνων (Κ.Ε.Π.Π.Α.Ε.),
ι) η παρέμβαση στους διεθνείς και περιφερειακούς οικονομικούς θεσμούς συνεργασίας για την εξυπηρέτηση της εθνικής οικονομίας, στο πλαίσιο της προόδου της τεχνολογίας, της πληροφορικής και της επικοινωνίας, από την ανάπτυξη των διαπολιτισμικών επαφών, τη διεθνοποίηση και εντεινόμενη αλληλεξάρτηση των εθνικών οικονομιών και τις υπερεθνικές ρυθμίσεις που προωθούν οι διεθνείς και περιφερειακοί θεσμοί συνεργασίας,
ια) η προώθηση και προστασία των ελληνικών συμφερόντων στον κυβερνοχώρο,
ιβ) η διπλωματική και προξενική συνδρομή Ελλήνων πολιτών, αναγνωρισμένων κοινωνικών ομάδων και ιδιωτικών οργανώσεων, κατά τις διεθνείς δραστηριότητές τους, εφόσον αυτές δεν είναι αντίθετες με τα εθνικά συμφέροντα,
ιγ) η ανάπτυξη των διεθνών πολιτικών, οικονομικών και πολιτιστικών σχέσεων της Ελληνικής Δημοκρατίας, μέσω της πληροφόρησης, κινητοποίησης και της άσκησης επιρροής στη διεθνή κοινή γνώμη και την κοινή γνώμη άλλων κρατών, προς την κατεύθυνση της επίτευξης των στόχων της εξωστρέφειας, της διαχείρισης της εθνικής εικόνας και της υποστήριξης των εθνικών συμφερόντων,
ιδ) η διεθνής προβολή της Ελλάδας, του ελληνικού πνεύματος και του πολιτισμού και η βελτίωση της διεθνούς εικόνας της Ελλάδας στο εξωτερικό μέσα από την άσκηση Δημόσιας Διπλωματίας,
ιε) η παρακολούθηση θεμάτων που αφορούν στην προστασία των δικαιωμάτων του ανθρώπου και την ανθρωπιστική δράση σε διεθνές επίπεδο,
ιστ) η παρακολούθηση θεμάτων που προκύπτουν από την εφαρμογή διεθνών συνθηκών για συγκεκριμένες ομάδες του πληθυσμού της Χώρας, σε συνεργασία με άλλα αρμόδια υπουργεία,
ιζ) η εποπτεία και ο έλεγχος των αναγνωρισμένων εκπαιδευτικών ιδρυμάτων και σωματείων στο εξωτερικό,
ιη) η παρακολούθηση των κοινοτικών, εκπαιδευτικών και εκκλησιαστικών υποθέσεων των Ελλήνων στο εξωτερικό,
ιθ) τα θέματα που αφορούν σε εθνικά και άλλα κληροδοτήματα, δωρεές και εισφορές υπέρ του Δημοσίου ή κοινωφελών σκοπών στο εξωτερικό,
κ) τα θέματα που αφορούν στην προσωπική εν γένει κατάσταση των Ελλήνων στο εξωτερικό, τα θέματα που έχουν σχέση με την ελληνική ιθαγένεια και τα διαβατήριά τους, καθώς και η επιμέλεια των κληρονομιών Ελλήνων που απεβίωσαν στο εξωτερικό,
κα) θέματα συναφή προς τη δικαστική αρωγή, την επίδοση δικογράφων, την εκτέλεση δικαστικών αποφάσεων και ανακριτικών παραγγελιών στο εξωτερικό, καθώς και την έκδοση εγκληματιών, με την επιφύλαξη ισχυουσών διεθνών συμφωνιών που δεσμεύουν την Ελληνική Δημοκρατία,
κβ) η διπλωματική αλληλογραφία του Προέδρου της Δημοκρατίας,
κγ) η εθιμοτυπία και η εθιμοταξία, θέματα απονομής διασήμων ελληνικών Ταγμάτων Αριστείας και άδειας αποδοχής ξένων διασήμων,
κδ) η χορήγηση διπλωματικών και υπηρεσιακών διαβατηρίων,
κε) οι σχέσεις της Ελληνικής Δημοκρατίας προς τον Οικουμενικό Θρόνο, τα άλλα Πατριαρχεία, τις Αυτοκέφαλες Ορθόδοξες Εκκλησίες, καθώς και θέματα που αφορούν στα άλλα χριστιανικά δόγματα, θρησκεύματα και διεθνείς εκκλησιαστικές οργανώσεις στο εξωτερικό,
κστ) η πολιτική Διοίκηση του Αγίου Όρους,
κζ) η επικύρωση εγγράφων των ελληνικών αρχών που προορίζονται για τις ελληνικές και ξένες αρχές στο εξωτερικό και η επικύρωση της υπογραφής των εντεταλμένων οργάνων των διπλωματικών και προξενικών Αρχών στην Ελλάδα επί εγγράφων τους που προορίζονται για τις ελληνικές υπηρεσίες,
κη) θέματα που ανάγονται στα καθήκοντα των διπλωματικών και προξενικών Αρχών, σύμφωνα με τα οριζόμενα στα οικεία άρθρα του παρόντος,
κθ) η ενημέρωση των μελών της Βουλής των Ελλήνων επί των θεμάτων αρμοδιότητάς του,
λ) κάθε άλλη αρμοδιότητα σχετική με τις διεθνείς σχέσεις της Χώρας που δεν έχει ανατεθεί σε άλλη δημόσια αρχή.
Άρθρο 5
Διάρθρωση του Υπουργείου Εξωτερικών
1. Το Υπουργείο Εξωτερικών περιλαμβάνει την Κεντρική Υπηρεσία, τις Περιφερειακές Υπηρεσίες που υπάγονται σε αυτήν και την Εξωτερική Υπηρεσία, η οποία αποτελείται από τις διπλωματικές και προξενικές Αρχές.
2. Το Υπουργείο Εξωτερικών εποπτεύει τους φορείς, τα κέντρα και τα ιδρύματα τα οποία χρηματοδοτούνται από αυτό, καθώς και αυτά που υπάγονται με νόμο στην εποπτεία του.
ΥΠΟΚΕΦΑΛΑΙΟ Β’
ΚΕΝΤΡΙΚΗ ΥΠΗΡΕΣΙΑ
Άρθρο 6
Αρμοδιότητες της Κεντρικής Υπηρεσίας
Η Κεντρική Υπηρεσία του Υπουργείου είναι αρμόδια ιδίως για:
α) τη μελέτη και εισήγηση στην Κυβέρνηση για τη λήψη των ενδεικνυόμενων αποφάσεων αρμοδιότητας του Υπουργείου Εξωτερικών,
β) την παρακολούθηση, τη σχεδίαση και τον προγραμματισμό των απαραίτητων ενεργειών για την επιτυχή εκπλήρωση της αποστολής του Υπουργείου Εξωτερικών,
γ) την παροχή κατευθύνσεων, οδηγιών και εντολών στις Αρχές της Εξωτερικής Υπηρεσίας για την εκπλήρωση της αποστολής τους, καθώς και τον έλεγχό τους,
δ) τον χειρισμό των θεμάτων υπηρεσιακής κατάστασης του προσωπικού του Υπουργείου Εξωτερικών,
ε) τη στελέχωση των Αρχών της Εξωτερικής Υπηρεσίας και την παροχή των απαραίτητων μέσων και υλικού για την εκπλήρωση της αποστολής του Υπουργείου Εξωτερικών,
στ) την παροχή συνδρομής στα άλλα υπουργεία και φορείς ως προς θέματα που άπτονται του σχεδιασμού, της εφαρμογής και της αξιολόγησης της εν γένει εξωτερικής πολιτικής της Χώρας,
ζ) τη διευκόλυνση επικοινωνίας των ξένων διπλωματικών αποστολών στην Ελλάδα με τα άλλα υπουργεία, υπηρεσίες και οργανισμούς,
η) την παροχή των απαραίτητων πληροφοριών και στοιχείων στα άλλα υπουργεία, υπηρεσίες και οργανισμούς, για τη χάραξη από αυτά της πολιτικής τους και την αντιμετώπιση των προβλημάτων και υποθέσεων που παρουσιάζονται.
Άρθρο 7
Διάρθρωση της Κεντρικής Υπηρεσίας
1. Η Κεντρική Υπηρεσία διαρθρώνεται σε Διπλωματικά και Ιδιαίτερα Γραφεία, Γενικές Γραμματείες, Γενικές Διευθύνσεις, Διευθύνσεις, Γραφεία και Τμήματα, Αυτοτελείς και Περιφερειακές Υπηρεσίες, Μονάδες και Αυτοτελή Γραφεία ως εξής:
α) Διπλωματικά και Ιδιαίτερα Γραφεία Υπουργού, Αναπληρωτή Υπουργού και Υφυπουργών:
αα) Διπλωματικό Γραφείο Υπουργού
αβ) Ιδιαίτερο Γραφείο Υπουργού
αγ) Διπλωματικό Γραφείο Αναπληρωτή Υπουργού
αδ) Ιδιαίτερο Γραφείο Αναπληρωτή Υπουργού
αε) Διπλωματικά Γραφεία Υφυπουργών
αστ) Ιδιαίτερα Γραφεία Υφυπουργών
β) Γενικές Γραμματείες και Γραφεία Γενικών Γραμματέων:
βα) Υπηρεσιακός Γενικός Γραμματέας
ββ) Γραφείο Υπηρεσιακού Γενικού Γραμματέα
βγ) Γενική Γραμματεία Διεθνών Οικονομικών Σχέσεων και Εξωστρέφειας
βδ) Ιδιαίτερο Γραφείο Γενικού Γραμματέα Διεθνών Οικονομικών Σχέσεων και Εξωστρέφειας
βε) Γενική Γραμματεία Απόδημου Ελληνισμού και Δημόσιας Διπλωματίας
βστ) Ιδιαίτερο Γραφείο Γενικού Γραμματέα Απόδημου Ελληνισμού και Δημόσιας Διπλωματίας
γ) Υπηρεσίες υπαγόμενες απευθείας στον Υπουργό Εξωτερικών:
γα) Γενική Επιθεώρηση
i) Γραφείο Σχεδιασμού και Διενέργειας Επιθεωρήσεων
ii) Γραφείο Ελέγχου και Διερεύνησης Καταγγελιών
γβ) Διεύθυνση Στρατηγικού και Επιχειρησιακού Σχεδιασμού
i) Τμήμα Ι Στρατηγικού και Επιχειρησιακού Σχεδιασμού
ii) Τμήμα ΙΙ Παρακολούθησης και Αξιολόγησης
iii) Γραφείο Στατιστικής
γγ) Κέντρο Σχεδιασμού Εξωτερικής Πολιτικής
γδ) Διπλωματική Ακαδημία
γε) Ειδική Νομική Υπηρεσία
i) Τμήμα Δημοσίου Διεθνούς Δικαίου
ii) Τμήμα Δικαίου της Ευρωπαϊκής Ένωσης
γστ) Γραφείο Νομικής Υποστήριξης
γζ) Υπηρεσία Ενημέρωσης
γη) Γραφείο Τύπου Υπουργού Εξωτερικών
γθ) Διεύθυνση Εθιμοτυπίας
i) Τμήμα Ατελειών και Προνομίων
ii) Τμήμα Εθιμοταξίας και Παρασήμων
iii) Τμήμα Επίσημων Επισκέψεων
γι) Γραφείο Αμυντικής Διπλωματίας
για) Γραφείο Υπεύθυνου Προστασίας Δεδομένων
γιβ) Γραφείο Εθνικού Εισηγητή
δ) Υπηρεσίες υπαγόμενες απευθείας στον Υπηρεσιακό Γενικό Γραμματέα:
δα) Υπηρεσία Συντονισμού
δβ) Μονάδα Διαχείρισης Κρίσεων
δγ) Α’ Γενική Διεύθυνση Πολιτικών Υποθέσεων
i) Α1 Διεύθυνση Ευρωπαϊκών Χωρών
ii) Α2 Διεύθυνση Κύπρου
iii) Α3 Διεύθυνση Χωρών Νοτιοανατολικής Ευρώπης
iv) Α4 Διεύθυνση Τουρκίας
v) Α5 Διεύθυνση Χωρών Ρωσίας, Λευκορωσίας, Χωρών Καυκάσου και λοιπών Χωρών Ευξείνου Πόντου
vi) Α6 Διεύθυνση Αραβικών Χωρών και Μέσης Ανατολής
vii) Α7 Διεύθυνση Βορείου Αμερικής, Λατινικής Αμερικής και Καραϊβικής
viii) Α8 Διεύθυνση Χωρών Υποσαχάριας Αφρικής
ix) Α9 Διεύθυνση Ασίας και Ωκεανίας
x) Α10 Διεύθυνση Κοινής Εξωτερικής Πολιτικής και Πολιτικής Ασφάλειας (Κ.Ε.Π.Π.Α.)
δδ) Γ’ Γενική Διεύθυνση Ευρωπαϊκής Ένωσης, εφόσον δεν έχει οριστεί Αναπληρωτής Υπουργός Εξωτερικών αρμόδιος για ευρωπαϊκές υποθέσεις
i) Γ1 Διεύθυνση Ευρωπαϊκών Εξωτερικών Σχέσεων
ii) Γ2 Διεύθυνση Ευρωπαϊκής Ενοποίησης, Οικονομικής και Νομισματικής Πολιτικής, Εσωτερικής Αγοράς και άλλων Πολιτικών
iii) Γ3 Διεύθυνση Ευρωπαϊκού Κοινοβουλίου
iv) Γ4 Διεύθυνση Δικαιοσύνης, Εσωτερικών Υποθέσεων, Μετανάστευσης και SCHENGEN
v) Επιτελικό Γραφείο
δε) Δ’ Γενική Διεύθυνση Διεθνών Οργανισμών και Διεθνούς Ασφάλειας και Συνεργασίας
i) Δ1 Διεύθυνση Οργανισμού Ηνωμένων Εθνών και Διεθνών Ειδικευμένων Οργανισμών και Διασκέψεων
ii) Δ2 Διεύθυνση NATO, Ευρωατλαντικής Ασφάλειας και Οργανισμού για την Ασφάλεια και τη Συνεργασία στην Ευρώπη (Ο.Α.Σ.Ε.)
iii) Δ3 Διεύθυνση Συμβουλίου της Ευρώπης, Ανθρωπίνων Δικαιωμάτων, Μειονοτήτων, Προσφύγων και Μεταναστών
iv) Δ4 Διεύθυνση Προστασίας Περιβάλλοντος, Κλιματικής Αλλαγής και Παγκόσμιων Πολιτικών
δστ) ΣΤ-Α’ Γενική Διεύθυνση Προσωπικού και Διοικητικής Οργάνωσης
i) ΣΤ1 Διεύθυνση Προσωπικού και Διοικητικής Οργάνωσης
ii) ΣΤ2 Διεύθυνση Ηλεκτρονικής Διακυβέρνησης, Πληροφορικής και Τηλεπικοινωνιών
Τμήμα Ι Ανάπτυξης και Υποστήριξης Πληροφοριακών Συστημάτων
Τμήμα ΙΙ Ηλεκτρονικής Διακυβέρνησης και Υποστήριξης Εξοπλισμού
Τμήμα ΙΙΙ Τηλεπικοινωνιών, Δικτύων και Ευρωπαϊκών Συστημάτων
Γραφείο Ασφάλειας Πληροφοριακών Συστημάτων και Διαβαθμισμένης Πληροφορίας
iii) ΣΤ3 Διεύθυνση Διεκπεραίωσης και Διπλωματικού Ταχυδρομείου
iv) ΣΤ6 Διεύθυνση Εκπαίδευσης και Διαχείρισης Ανθρωπίνων Πόρων
Τμήμα Ι Εκπαιδεύσεων
Τμήμα ΙΙ Μετεκπαιδεύσεων και Διεθνών Εκπαιδεύσεων
Τμήμα ΙΙΙ Σχεδιασμού και Ανάπτυξης Ανθρώπινων Πόρων
v) Υπηρεσία Διπλωματικού και Ιστορικού Αρχείου
vi) Κρυπτογραφική Υπηρεσία
vii) Διεύθυνση Πολιτικής Σχεδίασης Έκτακτης Ανάγκης (ΠΣΕΑ)
viii) Γραφείο Ασφαλείας
δζ) ΣΤ-Β’ Γενική Διεύθυνση Οικονομικών Υπηρεσιών (ΓΔΟΥ)
i) ΣΤ4 Διεύθυνση Οικονομικής Διοίκησης
Τμήμα Ι Αποδοχών Ανθρωπίνου Δυναμικού
Τμήμα ΙΙ Μεταθέσεων και Υπηρεσιακών Μετακινήσεων
Τμήμα ΙΙΙ Ελέγχου, Εκκαθάρισης και Έκδοσης Εντολών Πληρωμής Δαπανών Κεντρικής Υπηρεσίας
Τμήμα IV Ελέγχου, Εκκαθάρισης και Έκδοσης Εντολών Πληρωμής Δαπανών Εξωτερικής Υπηρεσίας
Τμήμα V Πληρωμής Δαπανών και Λοιπών Οικονομικών Θεμάτων
ii) ΣΤ5 Διεύθυνση Προμηθειών και Λειτουργικών Δαπανών
Τμήμα I Προμηθειών και Λειτουργικών Δαπανών Κεντρικής Υπηρεσίας
Τμήμα II Προμηθειών και Λειτουργικών Δαπανών Εξωτερικής Υπηρεσίας
iii) ΣΤ7 Διεύθυνση Προϋπολογισμού
iv) Τεχνική Υπηρεσία
ε) Υπηρεσίες της Γενικής Γραμματείας Διεθνών Οικονομικών Σχέσεων και Εξωστρέφειας:
εα) Β’ Γενική Διεύθυνση Διεθνών Οικονομικών Σχέσεων
i) Β1 Διεύθυνση Σχεδιασμού Εξωστρέφειας και Συντονισμού Φορέων Εξωστρέφειας
Τμήμα Ι Προώθησης Εξωστρέφειας
Τμήμα ΙΙ Συντονισμού Φορέων Εξωστρέφειας
Τμήμα ΙΙΙ Προσέλκυσης Ειδικών Επενδύσεων
ii) Β2 Διεύθυνση Τεκμηρίωσης και Διαχείρισης Ποιότητας
Τμήμα Ι Εφαρμογής Συστήματος Διαχείρισης Ποιότητας
Τμήμα ΙΙ Ανάλυσης και Αξιολόγησης Διεθνών Αγορών
Τμήμα ΙΙΙ Ηλεκτρονικής Διαχείρισης Πληροφοριών
iii) Β3 Διεύθυνση Διμερών Οικονομικών Σχέσεων με Ευρωπαϊκές χώρες, χώρες Βόρειας, Κεντρικής και Νότιας Αμερικής και Καραϊβικής
Τμήμα Ι Διμερών Οικονομικών Σχέσεων με Ευρωπαϊκές χώρες
Τμήμα ΙΙ Διμερών Οικονομικών Σχέσεων με χώρες Βόρειας, Κεντρικής και Νότιας Αμερικής και Καραϊβικής
iv) Β4 Διεύθυνση Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π.
Τμήμα Ι Διμερών Οικονομικών Σχέσεων με χώρες Νοτιοανατολικής Ευρώπης
Τμήμα IΙ Διμερών Οικονομικών Σχέσεων με Ρωσία, Λευκορωσία, χώρες Καυκάσου και Ευξείνου Πόντου
Τμήμα ΙΙΙ Παρακολούθησης Ο.Σ.Ε.Π.
v) Β5 Διεύθυνση Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου, με χώρες Ασίας, Ωκεανίας και Υποσαχάριας Αφρικής
Τμήμα Ι Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου
Τμήμα ΙΙ Διμερών Οικονομικών Σχέσεων με χώρες Ασίας και Ωκεανίας
Τμήμα ΙΙΙ Διμερών Οικονομικών Σχέσεων με χώρες Υποσαχάριας Αφρικής
vi) Β6 Διεύθυνση Πολυμερών Οικονομικών Σχέσεων και Εμπορικής Πολιτικής
Τμήμα Ι Εμπορικής Πολιτικής στον τομέα Αγαθών
Τμήμα ΙΙ Εμπορικής Πολιτικής στον τομέα Υπηρεσιών και Επενδύσεων
Τμήμα ΙΙΙ Μέτρων Εμπορικής Άμυνας και Ειδικών Καθεστώτων Εισαγωγών - Εξαγωγών και Αδειοδοτήσεων
Τμήμα IV Πολυμερών Οικονομικών Θεσμών
vii) Β7 Διεύθυνση Διεθνών και Περιφερειακών Δικτύων Ενέργειας, Μεταφορών και Εφοδιαστικών Αλυσίδων
Τμήμα Ι Διεθνών και Περιφερειακών Δικτύων Ενέργειας
Τμήμα ΙΙ Διεθνών και Περιφερειακών Δικτύων Μεταφορών και Εφοδιαστικών Αλυσίδων
εβ) Ζ’ Γενική Διεύθυνση Αναπτυξιακής και Ανθρωπιστικής Αρωγής
i) Ζ1 Διεύθυνση Ελέγχου
Τμήμα Ι Συνεργασίας με Φορείς Παροχής Αναπτυξιακής και Ανθρωπιστικής Αρωγής
Τμήμα ΙΙ Ελέγχου
Τμήμα ΙΙΙ Χρηματοδοτήσεων
ii) Ζ2 Διεύθυνση Αναπτυξιακών και Ανθρωπιστικών Δράσεων/Έργων
Τμήμα Ι Ανθρωπιστικής Βοήθειας
Τμήμα ΙΙ Υλοποίησης, Σχεδιασμού και Επιλογής Αναπτυξιακών Δράσεων/Έργων
Τμήμα ΙΙΙ Παρακολούθησης, Συντονισμού και Τεχνικού Ελέγχου Αναπτυξιακών Δράσεων/Έργων
Τμήμα IV Μητρώου Αναδόχων Δράσεων/Έργων
iii) Ζ3 Διεύθυνση Πολιτικής Αναπτυξιακής Συνεργασίας
Τμήμα Ι Πολιτικής
Τμήμα ΙΙ Διεθνών Οργανισμών
iv) Αυτοτελές Γραφείο Αξιολόγησης και Στατιστικών Δεδομένων
στ) Υπηρεσίες της Γενικής Γραμματείας Απόδημου Ελληνισμού και Δημόσιας Διπλωματίας:
στα) Ε’ Γενική Διεύθυνση Δημόσιας Διπλωματίας
i) Ε1 Διεύθυνση Διεθνών Δημοσίων Σχέσεων
Τμήμα Ι Υποστήριξης Ξένων Ανταποκριτών και Διεθνών Μέσων Ενημέρωσης
Τμήμα ΙΙ Δημοσίων Σχέσεων
Τμήμα ΙΙΙ Ψηφιακής Προβολής
ii) Ε2 Διεύθυνση Διεθνούς Επικοινωνίας
Τμήμα Ι Διαχείρισης Εθνικής Εικόνας
Τμήμα ΙΙ Επικοινωνιακής Διαχείρισης Ειδικών Θεμάτων
Τμήμα ΙΙΙ Ανάλυσης και Ερευνών
iii) Ε3 Διεύθυνση Μορφωτικών, Πολιτιστικών και Αθλητικών Υποθέσεων
Τμήμα Ι Μορφωτικών Συμφωνιών και Προγραμμάτων
Τμήμα ΙΙ Διμερούς και Διεθνούς Πολιτιστικής Συνεργασίας
Τμήμα ΙΙΙ UNESCO
Τμήμα ΙV Πολιτιστικών και Επιστημονικών Ιδρυμάτων και Επιτροπών
Τμήμα V Αθλητικών Υποθέσεων
Τμήμα VI Πολιτιστικής και Μορφωτικής Συνεργασίας
iv) Ε4 Διεύθυνση Θρησκευτικών και Εκκλησιαστικών Υποθέσεων
στβ) Η/ Γενική Διεύθυνση Απόδημου Ελληνισμού
i) Η1 Διεύθυνση Απόδημου Ελληνισμού και Προγραμμάτων
Τμήμα Ι Πολιτικής για τον Απόδημο Ελληνισμό
Τμήμα ΙΙ Προγραμμάτων
Τμήμα ΙΙΙ Υποστήριξης Δικτύων του Απόδημου Ελληνισμού
ii) Η2 Διεύθυνση Προξενικών Υποθέσεων
iii) Κέντρο Εξυπηρέτησης και Πληροφόρησης Πολιτών και Αποδήμων Ελλήνων (ΚΕΠΠΑΕ)
ζ) Περιφερειακές Υπηρεσίες
ζα) Υπηρεσία Διεθνών Σχέσεων Θεσσαλονίκης
ζβ) Υπηρεσία Πολιτικών Υποθέσεων Ξάνθης.
2. Αναπόσπαστο μέρος του παρόντος αποτελεί το «Οργανόγραμμα Κεντρικής Υπηρεσίας Υπουργείου Εξωτερικών» που εντάσσεται στο Παράρτημα.
3. Στην Κεντρική Υπηρεσία του Υπουργείου Εξωτερικών λειτουργεί Γραφείο Νομικού Συμβούλου του Κράτους.
ΥΠΟΚΕΦΑΛΑΙΟ Γ’
ΔΙΠΛΩΜΑΤΙΚΑ ΓΡΑΦΕΙΑ ΥΠΟΥΡΓΟΥ, 
ΑΝΑΠΛΗΡΩΤΗ ΥΠΟΥΡΓΟΥ
ΚΑΙ ΥΦΥΠΟΥΡΓΩΝ ΚΑΙ ΓΡΑΦΕΙΟ
ΥΠΗΡΕΣΙΑΚΟΥ ΓΕΝΙΚΟΥ ΓΡΑΜΜΑΤΕΑ
Άρθρο 8
Αρμοδιότητες Διπλωματικών Γραφείων και Γραφείου Υπηρεσιακού Γενικού Γραμματέα
1. Τα Διπλωματικά Γραφεία του Υπουργού, του Αναπληρωτή Υπουργού και των Υφυπουργών, καθώς και το Γραφείο του Υπηρεσιακού Γενικού Γραμματέα συγκεντρώνουν τα αναγκαία στοιχεία για την ενημέρωση του Υπουργού, του Αναπληρωτή Υπουργού, των Υφυπουργών και του Υπηρεσιακού Γενικού Γραμματέα.
2. Κατά την εκπλήρωση των καθηκόντων τους, επιμελούνται της υπηρεσιακής αλληλογραφίας τους, καταρτίζουν το πρόγραμμα διεθνών υποχρεώσεών τους και οργανώνουν τις διεθνείς επαφές, καθώς και την επικοινωνία τους με τις Υπηρεσίες του Υπουργείου, τα άλλα υπουργεία, υπηρεσίες, οργανισμούς και το κοινό.
Άρθρο 9
Προϊστάμενοι Διπλωματικών Γραφείων
και Γραφείου Υπηρεσιακού Γενικού Γραμματέα
1. Με απόφαση του Υπουργού Εξωτερικών τα καθήκοντα του προϊσταμένου του Διπλωματικού του Γραφείου ανατίθενται σε υπάλληλο του Διπλωματικού Κλάδου με βαθμό τουλάχιστον Πληρεξούσιου Υπουργού Β’.
2. Με απόφαση του Υπουργού Εξωτερικών τα καθήκοντα των προϊσταμένων των Διπλωματικών Γραφείων του Αναπληρωτή Υπουργού και των Υφυπουργών, καθώς και του προϊσταμένου του Γραφείου του Υπηρεσιακού Γενικού Γραμματέα ανατίθενται σε υπαλλήλους του Διπλωματικού Κλάδου με βαθμό τουλάχιστον Συμβούλου Πρεσβείας Α’.
ΥΠΟΚΕΦΑΛΑΙΟ Δ’
ΓΕΝΙΚΕΣ ΔΙΕΥΘΥΝΣΕΙΣ
Άρθρο 10
Αρμοδιότητες Γενικών Διευθύνσεων
1. α) Οι Γενικές Διευθύνσεις είναι αρμόδιες γενικά για την παρακολούθηση, τον συντονισμό της λειτουργίας και τον έλεγχο των Διευθύνσεων και Υπηρεσιών που υπάγονται σε αυτές, για την εξασφάλιση της εύρυθμης λειτουργίας τους και την αντιμετώπιση των θεμάτων της αρμοδιότητάς τους.
β) Είναι, επίσης, αρμόδιες για:
βα) τη μελέτη και εισήγηση για την επίλυση των θεμάτων της αρμοδιότητάς τους, τα οποία απασχολούν τις Αρχές της Εξωτερικής Υπηρεσίας,
ββ) την παρακολούθηση, τον συντονισμό και τον έλεγχο του έργου των διπλωματικών Αρχών, για τα θέματα της αρμοδιότητάς τους,
βγ) την παροχή κατευθύνσεων και οδηγιών προς τις Αρχές της Εξωτερικής Υπηρεσίας, για τα θέματα της αρμοδιότητάς τους, για την επιτυχή εκπλήρωση της αποστολής τους,
βδ) την παρακολούθηση της εκτέλεσης από τις Αρχές Εξωτερικής Υπηρεσίας των τρεχόντων αιτημάτων τα οποία υποβάλλουν άλλα υπουργεία, υπηρεσίες και οργανισμοί για θέματα της αρμοδιότητάς τους,
βε) την παροχή των απαραίτητων στοιχείων και πληροφοριών της αρμοδιότητάς τους στα άλλα υπουργεία, υπηρεσίες και οργανισμούς και την παρακολούθησή τους, όπου απαιτείται, για τη χάραξη της γενικής πολιτικής τους και την αντιμετώπιση των προβλημάτων και των υποθέσεων που παρουσιάζονται,
βστ) τον προγραμματισμό των αναγκαίων δαπανών για την κάλυψη των αναγκών των Διευθύνσεων και Υπηρεσιών, οι οποίες υπάγονται σε αυτές και την παροχή των απαραίτητων στοιχείων στη Διεύθυνση Προϋπολογισμού, για τη σύνταξη του ετήσιου προϋπολογισμού του Υπουργείου.
2. Οι Γενικές Διευθύνσεις στο πλαίσιο των αρμοδιοτήτων τους, μεριμνούν για:
α) την παρακολούθηση, μελέτη και έρευνα των υποθέσεων των θεμάτων τα οποία σχετίζονται με τις ξένες χώρες και τους διεθνείς οργανισμούς, με σκοπό την εκτίμηση της θέσης κάθε χώρας και διεθνούς οργανισμού στη διεθνή κοινωνία και της σημασίας που έχουν για την Ελλάδα, για τη διαμόρφωση της ακολουθητέας πολιτικής στις διακρατικές σχέσεις, καθώς και για τη λήψη των απαραίτητων μέτρων για την περιφρούρηση και εξασφάλιση των εθνικών και κρατικών συμφερόντων,
β) την προπαρασκευή, διαπραγμάτευση, συνομολόγηση, ερμηνεία και εφαρμογή των διεθνών διμερών και πολυμερών και άλλων συνθηκών, συμβάσεων, συμφωνιών και γενικά των διεθνών πράξεων της αρμοδιότητάς τους και την ενημέρωση των άλλων υπουργείων, υπηρεσιών και οργανισμών,
γ) τη μελέτη και εισήγηση, προκειμένου να προσδιορισθούν οι εθνικοί στόχοι και οι μέθοδοι για την επίτευξή τους,
δ) τη μελέτη και σύνταξη σχεδίων, σε συνεργασία με τις άλλες συναρμόδιες υπηρεσίες για:
δα) την προβολή της Ελλάδας στη διεθνή κοινότητα,
δβ) την ενημέρωση των ξένων Κυβερνήσεων, των διεθνών οργανισμών, των φορέων διαμόρφωσης της διεθνούς κοινής γνώμης, για θέματα που έχουν σχέση με την Ελλάδα και τις εξελίξεις σε όλους τους τομείς της κρατικής δραστηριότητας.
ΥΠΟΚΕΦΑΛΑΙΟ Ε’
ΠΕΡΙΦΕΡΕΙΑΚΕΣ ΥΠΗΡΕΣΙΕΣ
Άρθρο 11
Αρμοδιότητες Περιφερειακών Υπηρεσιών
Οι Περιφερειακές Υπηρεσίες λειτουργούν ως σύμβουλοι αποκεντρωμένων διοικητικών μονάδων, στο πλαίσιο της αποστολής και των γενικών αρμοδιοτήτων του Υπουργείου Εξωτερικών.
Άρθρο 12
Υπηρεσία Διεθνών Σχέσεων Θεσσαλονίκης
1. Στο Υπουργείο Εξωτερικών λειτουργεί Υπηρεσία Διεθνών Σχέσεων ως περιφερειακή υπηρεσία του Υπουργείου Εξωτερικών, υπαγόμενη απευθείας στον Υπουργό Εξωτερικών, με έδρα τη Θεσσαλονίκη. Στην Υπηρεσία προΐσταται υπάλληλος του Διπλωματικού Κλάδου, με βαθμό Πληρεξούσιου Υπουργού Β’ ή Συμβούλου Πρεσβείας A’, ως Διευθυντής, που ορίζεται με απόφαση του Υπουργού Εξωτερικών. Ο Διευθυντής λειτουργεί και ως σύμβουλος του αρμόδιου μέλους της Κυβέρνησης ή Υφυπουργού για τα θέματα του Τομέα Μακεδονίας - Θράκης του Υπουργείου Εσωτερικών και του Περιφερειάρχη Κεντρικής Μακεδονίας για θέματα που ανάγονται στην αρμοδιότητα της Υπηρεσίας. Η Υπηρεσία στελεχώνεται από μόνιμους υπαλλήλους όλων των κλάδων του Υπουργείου Εξωτερικών.
2. Κύρια αποστολή της Υπηρεσίας είναι ο χειρισμός θεμάτων αρμοδιότητας των Γενικών Γραμματειών του Υπουργείου Εξωτερικών που απαιτούν επιτόπια παρουσία και διαχείριση, κατόπιν οδηγιών της Κεντρικής Υπηρεσίας.
3. Στις αρμοδιότητες της Υπηρεσίας, μεταξύ άλλων είναι:
α) η συνεργασία με τους συλλογικούς φορείς των επιχειρήσεων της Μακεδονίας και της Θράκης, καθώς και με τους διεθνείς και περιφερειακούς οικονομικούς θεσμούς συνεργασίας που έχουν έδρα ή εκπροσωπούνται στη Θεσσαλονίκη,
β) η υποβοήθηση των επιχειρήσεων με έδρα τη Μακεδονία και τη Θράκη στις εξαγωγές και στη βελτίωση της ανταγωνιστικότητάς τους στο εξωτερικό,
γ) η παρακολούθηση θεμάτων που αφορούν σε πρωτοβουλίες και δράσεις οικονομικού, εν γένει, ενδιαφέροντος που αναπτύσσονται στο πλαίσιο της συνεχώς διευρυνόμενης διαβαλκανικής και παρευξείνιας συνεργασίας,
δ) η συνεργασία με τις προξενικές Αρχές ξένων κρατών με έδρα τη Θεσσαλονίκη,
ε) η υποστήριξη και παροχή υπηρεσιών σε ζητήματα δημόσιων σχέσεων, δημόσιας διπλωματίας και στρατηγικής επικοινωνίας για τη διεθνή προβολή της Χώρας, καθώς και ο χειρισμός θεμάτων εθιμοτυπίας και λοιπών συναφών θεμάτων αρμοδιότητας του Υπουργείου Εξωτερικών,
στ) η παρακολούθηση της πολιτιστικής δραστηριότητας στη Μακεδονία και τη Θράκη με την παροχή συνδρομής, εφόσον τούτο απαιτείται, για τη διοργάνωση πολιτιστικών εκδηλώσεων εκ μέρους διάφορων φορέων. Η Υπηρεσία, προς τούτο, διατηρεί επαφές και συνεργάζεται με πνευματικά ιδρύματα της Μακεδονίας και της Θράκης,
ζ) η παρακολούθηση θεμάτων των αποδήμων, που προέρχονται από τον χώρο της Βόρειας Ελλάδας, καθώς και των δραστηριοτήτων του Συμβουλίου Απόδημου Ελληνισμού, ενημερώνοντας συναφώς την Κεντρική Υπηρεσία,
η) η συμμετοχή σε θεσμικά όργανα, τα οποία η Ελληνική Δημοκρατία θεσπίζει με αντικείμενο τη διαβαλκανική και παρευξείνια συνεργασία, καθώς και η παρακολούθηση ειδικών συναντήσεων ευρωπαϊκών οργάνων που πραγματοποιούνται επιτοπίως και άπτονται του σχεδιασμού οικονομικής πολιτικής και συνεργασίας της βαλκανικής ενδοχώρας.
Άρθρο 13
Υπηρεσία Πολιτικών Υποθέσεων Ξάνθης
1. Στο Υπουργείο Εξωτερικών λειτουργεί Υπηρεσία Πολιτικών Υποθέσεων, ως περιφερειακή υπηρεσία του Υπουργείου Εξωτερικών, υπαγόμενη απευθείας στον Υπουργό Εξωτερικών, με έδρα την Ξάνθη και γραφεία στην Κομοτηνή και στην Αλεξανδρούπολη. Στην Υπηρεσία προΐσταται υπάλληλος του Διπλωματικού κλάδου με βαθμό Πληρεξούσιου Υπουργού Β’ ή Συμβούλου Πρεσβείας A’, των δε γραφείων της προΐστανται υπάλληλοι του Διπλωματικού Κλάδου με βαθμό Γραμματέα Πρεσβείας A’, Β’ ή Γ’ που ορίζονται με απόφαση του Υπουργού Εξωτερικών. Ο Διευθυντής λειτουργεί και ως σύμβουλος του αρμόδιου μέλους της Κυβέρνησης ή Υφυπουργού για τα θέματα του Τομέα Μακεδονίας - Θράκης του Υπουργείου Εσωτερικών και του Περιφερειάρχη Ανατολικής Μακεδονίας - Θράκης, σε θέματα που ανάγονται στην αρμοδιότητα της Υπηρεσίας. Η Υπηρεσία Πολιτικών Υποθέσεων στελεχώνεται από μόνιμους υπαλλήλους όλων των κλάδων του Υπουργείου Εξωτερικών, καθώς και από υπαλλήλους με σύμβαση Ιδιωτικού Δικαίου Ορισμένου Χρόνου, που εργάζονται στην Κεντρική Υπηρεσία του Υπουργείου.
2. Η ανωτέρω Υπηρεσία είναι αρμόδια για:
α) την εξασφάλιση της συνεργασίας του Υπουργείου Εξωτερικών με άλλα υπουργεία, κρατικές υπηρεσίες και Ο.Τ.Α. α’ και β’ βαθμού της Περιφέρειας Ανατολικής Μακεδονίας - Θράκης, για όλα τα θέματα αρμοδιότητάς τους που έχουν σχέση με την εξωτερική πολιτική της χώρας και τις διεθνείς ή διμερείς σχέσεις της, καθώς επίσης και για τον συντονισμό των ενεργειών όλων των υπουργείων, κρατικών υπηρεσιών και Ο.Τ.Α. επί των ανωτέρω θεμάτων,
β) την τήρηση και εφαρμογή διεθνών συμβάσεων ή συμφωνιών της Χώρας, καθώς και των διεθνών υποχρεώσεών της σε σχέση με την Περιφέρεια Ανατολικής Μακεδονίας - Θράκης,
γ) κάθε θέμα διασυνοριακής συνεργασίας μεταξύ της Ελλάδας και των όμορων προς την Περιφέρεια χωρών,
δ) την παρακολούθηση και προώθηση εκπαιδευτικών, μορφωτικών, πολιτιστικών και άλλων θεμάτων ειδικού κοινωνικού ενδιαφέροντος σε συνεργασία με δημόσιους και ιδιωτικούς οργανισμούς, οι οποίοι δραστηριοποιούνται σε αυτούς τους τομείς,
ε) την αξιολόγηση και τον συντονισμό προγραμμάτων της Ευρωπαϊκής Ένωσης που εκπονούνται από συναρμόδιες υπηρεσίες και είναι σχετικά με την ανάπτυξη της Θράκης, ώστε να επιτυγχάνεται η καλύτερη αξιοποίησή τους,
στ) την κάλυψη θεμάτων διεθνών και δημόσιων σχέσεων, καθώς και την ενημέρωση τοπικών και διεθνών παραγόντων σε σχέση με θέματα περιφερειακού ενδιαφέροντος.
ΥΠΟΚΕΦΑΛΑΙΟ ΣΤ’
ΦΟΡΕΙΣ, ΣΥΝΕΡΓΑΣΙΕΣ ΚΑΙ ΕΚΠΡΟΣΩΠΗΣΗ
Άρθρο 14
Εποπτευόμενοι από το 
Υπουργείο Εξωτερικών φορείς
1. Το Υπουργείο Εξωτερικών παρέχει υποστήριξη σε φορείς, ο σκοπός και η εν γένει λειτουργία των οποίων εμπίπτει στις αρμοδιότητές του και στους οποίους το Υπουργείο Εξωτερικών ασκεί εποπτεία, κατά τον
ν. 4270/2014 (Α’ 143) και σύμφωνα με το νομικό καθεστώς που τους διέπει.
2. Οι εποπτευόμενοι από το Υπουργείο Εξωτερικών φορείς είναι:
α) η Ελληνική Εθνική Επιτροπή UNESCO,
β) το Διεθνές Κέντρο Μελετών Ευξείνου Πόντου,
γ) το Ελληνικό Ινστιτούτο Βυζαντινών και Μεταβυζαντινών Σπουδών Βενετίας,
δ) η Ελληνική Εταιρεία Επενδύσεων και Εξωτερικού Εμπορίου Α.Ε.,
ε) ο Οργανισμός Ασφάλισης Εξαγωγικών Πιστώσεων.
3. Οι ανωτέρω εποπτευόμενοι φορείς δύνανται να επιχορηγούνται από τον τακτικό προϋπολογισμό του Υπουργείου Εξωτερικών, εφόσον η κρατική επιχορήγηση συμπεριλαμβάνεται στους πόρους των προϋπολογισμών τους και αναφέρεται ρητά στον νόμο με τον οποίο αυτοί συστήθηκαν.
4. Ο Υπουργός Εξωτερικών μπορεί να συνάπτει με τους φορείς της παρ. 2 προγραμματικές συμβάσεις έργου για θέματα σχετικά με τους σκοπούς τους. Στις εν λόγω προγραμματικές συμβάσεις πρέπει να καθορίζονται με σαφήνεια το συγκεκριμένο έργο, η χρονική διάρκεια ολοκλήρωσής του και οι πόροι χρηματοδότησης.
Άρθρο 15
Διοίκηση του Αγίου Όρους
1. Του προσωπικού της Διοίκησης του Αγίου Όρους προΐσταται Διοικητής, ο οποίος αναπληρώνεται στα καθήκοντά του από τον Αναπληρωτή Διοικητή. Έδρα της Διοίκησης είναι οι Καρυές.
2. Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών, ορίζονται:
α) ο Διοικητής του Αγίου Όρους, με βαθμό και αποδοχές Συντονιστή Αποκεντρωμένης Διοίκησης, προσωπικότητα εγνωσμένου κύρους, προερχόμενη από τον δημόσιο ή ιδιωτικό τομέα, με αξιόλογη επαγγελματική εμπειρία, κατοχή πτυχίου Πανεπιστημίου και γνώση των θεμάτων του Αγίου Όρους. Ο τίτλος του Διοικητή μπορεί να απονέμεται σε ιδιώτη, ο οποίος δεν καταλαμβάνει θέση εντός της Δημόσιας Διοίκησης και παρέχει τις υπηρεσίες του εθελοντικά, χωρίς να λαμβάνει αποζημίωση ή άλλη οικονομική απολαβή. Στην περίπτωση του προηγούμενου εδαφίου, η οποία αναφέρεται ρητά στο διάταγμα ορισμού, όλες οι διοικητικής φύσεως αρμοδιότητες της παρ. 1 και του Οργανισμού Διοικήσεως του Αγίου Όρους, ασκούνται από τον Αναπληρωτή Διοικητή,
β) ως Αναπληρωτής Διοικητής, μετακλητός υπάλληλος με βαθμό 1ο ειδικών θέσεων, πτυχιούχος Πανεπιστημίου, με γνώση των θεμάτων του Αγίου Όρους.
Άρθρο 16
Συνεργασία του Υπουργείου Εξωτερικών
με άλλα υπουργεία και κρατικές υπηρεσίες
1. Για την εξασφάλιση της ενιαίας έκφρασης της εξωτερικής πολιτικής της Χώρας:
α) τα υπουργεία, οι κρατικές υπηρεσίες και οι Ο.Τ.Α. α’ και β’ βαθμού ενημερώνουν το Υπουργείο Εξωτερικών για όλα τα θέματα αρμοδιότητάς τους, που έχουν σχέση με την εξωτερική πολιτική της Χώρας και τις διεθνείς ή διμερείς σχέσεις της,
β) το Υπουργείο Εξωτερικών συντονίζει τις ενέργειες όλων των υπουργείων και κρατικών υπηρεσιών, που αναφέρονται στα θέματα της εξωτερικής πολιτικής και δίνει τις κατάλληλες κατευθύνσεις,
γ) το Υπουργείο Εξωτερικών υποστηρίζει το έργο των διυπουργικών και Κυβερνητικών Επιτροπών, οι οποίες συντονίζουν τα υπουργεία σε θέματα που αφορούν στις εξωτερικές σχέσεις της Χώρας, παρέχοντας σε αυτές κάθε αναγκαία διοικητική, γραμματειακή και επιστημονική συνδρομή.
2. α) Με κοινή απόφαση του Υπουργού Εξωτερικών και του, κατά περίπτωση, αρμόδιου Υπουργού, η οποία εκδίδεται μετά από γνώμη του προϊσταμένου της οικείας διπλωματικής ή προξενικής Αρχής, μπορεί να τοποθετούνται στις Αρχές της Εξωτερικής Υπηρεσίας του Υπουργείου Εξωτερικών υπάλληλοι οι οποίοι ανήκουν οργανικά σε άλλα υπουργεία, κρατικές υπηρεσίες, ν.π.δ.δ. και Ο.Τ.Α. α’ και β’ βαθμού. Οι τοποθετούμενοι υπάλληλοι ανακοινώνονται στις αρχές του κράτους διαπίστευσης από την οικεία διπλωματική ή προξενική Αρχή, κατόπιν οδηγιών του Υπουργείου Εξωτερικών, κατά τα διεθνώς ισχύοντα. Οι δε πάσης φύσεως αποδοχές τους βαρύνουν τον φορέα προέλευσης. Για τις τοποθετήσεις αυτές, που θα πραγματοποιηθούν μετά από την έναρξη ισχύος του παρόντος απαιτείται συνάφεια προς το αντικείμενο, το οποίο πρέπει να προσδιορίζεται ειδικά στο αρχικό αίτημα και η χρονική τους διάρκεια δεν δύναται να υπερβαίνει τα τρία (3) έτη. Η γνώμη του προϊσταμένου της οικείας διπλωματικής ή προξενικής Αρχής αναφέρεται και στο αντικείμενο εργασίας.
β) Υπάλληλοι άλλων υπουργείων ή κρατικών υπηρεσιών, συμπεριλαμβανομένων και όσων υπάγονται στον Κώδικα Δικαστικών Υπαλλήλων (ν. 2812/2000, Α’ 67), καθώς και ν.π.δ.δ. και Ο.Τ.Α. α’ και β’ βαθμού, των οποίων ο/η σύζυγος ή το έτερο συμβαλλόμενο με σύμφωνο συμβίωσης μέρος υπηρετούν ως μόνιμοι ή με σχέση εργασίας Ιδιωτικού Δικαίου υπάλληλοι άλλων υπουργείων και κρατικών υπηρεσιών κατά τα ανωτέρω, οι οποίοι έχουν αποσπασθεί σε Αρχή της Εξωτερικής Υπηρεσίας, επιτρέπεται να αποσπώνται σε υπηρεσία του Δημοσίου ή ν.π.δ.δ. που βρίσκεται στο εξωτερικό, στην ίδια πόλη με την αρχή όπου υπηρετεί ο/η σύζυγος ή το έτερο συμβαλλόμενο με σύμφωνο συμβίωσης μέρος, είτε στην ίδια την Αρχή είτε σε άλλη Αρχή, και για όσο διάστημα διαρκεί η τοποθέτηση του/της συζύγου ή του έτερου συμβαλλόμενου με σύμφωνο συμβίωσης μέρους. Η απόσπαση διενεργείται με κοινή απόφαση του Υπουργού Εξωτερικών και του, κατά περίπτωση, αρμόδιου Υπουργού, η οποία εκδίδεται μετά από γνώμη του προϊσταμένου της οικείας διπλωματικής ή προξενικής Αρχής, είτε η απόσπαση γίνεται στην Αρχή αυτή, είτε σε άλλη ελληνική υπηρεσία της περιοχής αρμοδιότητας της εν λόγω Αρχής. Για την απόσπαση υπαλλήλων που υπάγονται στον Κώδικα Δικαστικών Υπαλλήλων, απαιτείται αιτιολογημένη απόφαση του οικείου δικαστικού Υπηρεσιακού Συμβουλίου. Οι αποσπώμενοι υπάλληλοι λαμβάνουν, αποκλειστικά, τις αποδοχές εσωτερικού, οι οποίες καταβάλλονται από τον φορέα στον οποίο αυτοί ανήκουν και δεν δικαιούνται αποζημίωση υπηρεσίας αλλοδαπής. Αν ο αιτών την απόσπαση είναι προϊστάμενος Τμήματος, υποβάλλει αίτηση προς το οικείο Υπηρεσιακό Συμβούλιο, η οποία πρέπει να γίνει δεκτή, προκειμένου να απαλλαγεί από τα καθήκοντά του. Εφόσον ο αιτών την απόσπαση ασκεί καθήκοντα προϊσταμένου Διεύθυνσης, η απόσπασή του δεν μπορεί να υπερβεί τα τρία (3) έτη.
γ) Οι διατάξεις της παρούσας δεν εφαρμόζονται κατά την περίοδο της δοκιμαστικής υπηρεσίας των υπαλλήλων.
3. Οι επικεφαλής των Αρχών της Εξωτερικής Υπηρεσίας προΐστανται, υπηρεσιακώς, των υπαλλήλων άλλων υπουργείων και κρατικών υπηρεσιών που υπηρετούν στην περιφέρεια της αρμοδιότητάς τους και ασκούν υπηρεσιακό και πειθαρχικό έλεγχο επ’ αυτών. Επίσης, προΐστανται των γραφείων και υπηρεσιών που λειτουργούν στο πλαίσιο των Αρχών αυτών και ασκούν διοικητική εποπτεία και συντονισμό επί άλλων υπηρεσιών ή γραφείων που λειτουργούν, εκτός πλαισίου τους, στην περιφέρεια αρμοδιότητάς τους.
4. Για τον καθορισμό του προβαδίσματος στο εξωτερικό, οι υπάλληλοι του Υπουργείου Εξωτερικών προτάσσονται των ισόβαθμων υπαλλήλων των άλλων υπουργείων που υπηρετούν στις Αρχές εξωτερικού. Ο Επιτετραμμένος και ο αναπληρωτής του έχουν πάντοτε το προβάδισμα.
Άρθρο 17
Σύνδεσμοι σε άλλα υπουργεία και υπηρεσίες
Με κοινή απόφαση του Υπουργού Εξωτερικών και του, κατά περίπτωση, αρμόδιου Υπουργού, υπάλληλοι του Διπλωματικού Κλάδου μπορούν να αποσπώνται, για ορισμένο χρόνο, χωρίς τους περιορισμούς της παρ. 1 του άρθρου 329, με καθήκοντα συνδέσμου σε άλλα υπουργεία και υπηρεσίες, με σκοπό τη συστηματική, συνεκτική και αποτελεσματική εφαρμογή της εξωτερικής πολιτικής.
Άρθρο 18
Πληρεξούσιοι της Ελληνικής Δημοκρατίας ενώπιον διεθνών δικαιοδοτικών οργάνων
1. Στην αρμοδιότητα του Υπουργού Εξωτερικών ανήκει η εκπροσώπηση της Ελληνικής Δημοκρατίας ενώπιον του Διεθνούς Δικαστηρίου της Χάγης και παντός άλλου διεθνούς δικαστηρίου, των δικαστηρίων της Ευρωπαϊκής Ένωσης, του Ευρωπαϊκού Δικαστηρίου των Δικαιωμάτων του Ανθρώπου ή άλλου διεθνούς δικαιοδοτικού οργάνου. Ο Υπουργός Εξωτερικών ορίζει τους πληρεξούσιους της Ελληνικής Δημοκρατίας.
2. Ως πληρεξούσιοι της Ελληνικής Δημοκρατίας, διοριζόμενοι με απόφαση του Υπουργού Εξωτερικών, παρίστανται μέλη της Ειδικής Νομικής Υπηρεσίας (Ε.Ν.Υ.) του Υπουργείου Εξωτερικών και, κατά περίπτωση, και λειτουργοί του Νομικού Συμβουλίου του Κράτους. Ενώπιον των Δικαστηρίων της Ευρωπαϊκής Ένωσης, ως πληρεξούσιοι της Ελληνικής Δημοκρατίας, διοριζόμενοι με απόφαση του Υπουργού Εξωτερικών, παρίστανται μέλη της Ε.Ν.Υ. και, κατά περίπτωση, και λειτουργοί του Νομικού Συμβουλίου του Κράτους. Ενώπιον του Ευρωπαϊκού Δικαστηρίου Δικαιωμάτων του Ανθρώπου ως πληρεξούσιοι της Ελληνικής Δημοκρατίας, διοριζόμενοι με απόφαση του Υπουργού Εξωτερικών, παρίστανται λειτουργοί του Νομικού Συμβουλίου του Κράτους, συνεπικουρούμενοι, σε ειδικές περιπτώσεις που αφορούν σε εξειδικευμένα θέματα δημοσίου διεθνούς δικαίου, από μέλη της Ε.Ν.Υ..
3. Σε εξαιρετικές περιπτώσεις, οι πληρεξούσιοι της Ελληνικής Δημοκρατίας μπορεί να συνεπικουρούνται από μέλη Δ.Ε.Π. των Ανώτατων Εκπαιδευτικών Ιδρυμάτων και δικηγόρους, σε υποθέσεις δε που απαιτούν εξειδικευμένη αντιμετώπιση και από αλλοδαπούς δικηγόρους ή νομικούς συμβούλους με αντίστοιχη ειδίκευση.
4. Η παρ. 10 του άρθρου 14 του ν. 2227/1994 (Α’ 129) και η παρ. 11 του άρθρου 2 του ν. 2732/1999 (Α’ 154) διατηρούνται σε ισχύ.
Άρθρο 19
Εφαρμογή του Υπαλληλικού Κώδικα
Για θέματα που δεν ρυθμίζονται από τον παρόντα εφαρμόζονται, αναλόγως, οι διατάξεις του Υπαλληλικού Κώδικα.
Άρθρο 20
Εξουσιοδοτικές διατάξεις
1. Με απόφαση του Υπουργού Εξωτερικών:
α) καθορίζονται η εποπτεία και ο έλεγχος των αναγνωρισμένων εκπαιδευτικών ιδρυμάτων και σωματείων στο εξωτερικό,
β) εκδίδονται κανονισμοί ασφαλείας, υπηρεσιακής αλληλογραφίας, τήρησης αρχείων και ασφαλείας δικτύων και πληροφοριακών συστημάτων της Κεντρικής Υπηρεσίας και των Αρχών της Εξωτερικής Υπηρεσίας,
γ) ρυθμίζονται τα θέματα για την οργάνωση και τη λειτουργία της Υπηρεσίας Διεθνών Σχέσεων Θεσσαλονίκης και της Υπηρεσίας Πολιτικών Υποθέσεων Ξάνθης.
2. Με διάταγμα, το οποίο εκδίδεται με πρόταση του Υπουργικού Συμβουλίου, καθορίζεται κάθε θέμα, συναφές προς τη γενικότερη αποστολή του Υπουργείου Εξωτερικών.
3. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, καθορίζονται η διάρθρωση των υπηρεσιών του Υπουργείου Εξωτερικών και η κατανομή των αρμοδιοτήτων και των θέσεων στις επί μέρους οργανικές μονάδες. Με όμοιο διάταγμα καθορίζονται ο επιτελικός προσανατολισμός, ο συντονισμός και η συνοχή της δράσης των υπηρεσιακών μονάδων του Υπουργείου Εξωτερικών με τα λοιπά όργανα και υπηρεσίες του Υπουργείου που προβλέπονται, αυτοτελώς, στον παρόντα.
4. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, μπορούν να συσταθούν Περιφερειακές Υπηρεσίες της Κεντρικής Υπηρεσίας του Υπουργείου Εξωτερικών με κατά τόπους Γραφεία και να ορίζονται η έδρα, οι αρμοδιότητες και οι θέσεις τους, κατά κλάδο και βαθμό.
5. Με διάταγμα, το οποίο εκδίδεται ύστερα από πρόταση του Υπουργού Εξωτερικών, ορίζεται το προσωπικό της Διοίκησης του Αγίου Όρους, κατά κλάδο, βαθμό και ειδικότητα, μόνιμο ή με σύμβαση Ιδιωτικού Δικαίου Αορίστου Χρόνου.
ΚΕΦΑΛΑΙΟ Β’
ΥΠΗΡΕΣΙΕΣ ΥΠΑΓΟΜΕΝΕΣ ΑΠΕΥΘΕΙΑΣ
ΣΤΟΝ ΥΠΟΥΡΓΟ ΕΞΩΤΕΡΙΚΩΝ
ΥΠΟΚΕΦΑΛΑΙΟ Α’
ΓΕΝΙΚΗ ΕΠΙΘΕΩΡΗΣΗ
Άρθρο 21
Αρμοδιότητες Γενικής Επιθεώρησης
1. Η Γενική Επιθεώρηση υπάγεται απευθείας στον Υπουργό Εξωτερικών και είναι αρμόδια για το Υπουργείο και τους εποπτευόμενους από αυτό φορείς, οι οποίοι δεν έχουν δική τους Μονάδα Εσωτερικού Ελέγχου. Είναι επίσης αρμόδια για τον έλεγχο, την επιθεώρηση και εποπτεία των πρεσβειών, μόνιμων αντιπροσωπειών, Γραφείων Συνδέσμων, καθώς και των έμμισθων και άμισθων προξενικών Αρχών.
2. Η Γενική Επιθεώρηση έχει τους ακόλουθους επιχειρησιακούς στόχους:
α) τον έλεγχο των συστημάτων διακυβέρνησης και λειτουργίας και την παροχή διαβεβαίωσης περί της επάρκειάς τους, με σκοπό την υποστήριξη του Υπουργείου για την επίτευξη των στρατηγικών του στόχων και για τη λήψη μέτρων, όπου απαιτείται,
β) την παροχή συμβουλευτικών υπηρεσιών στην ηγεσία του Υπουργείου με στόχο τη βελτίωση της αποτελεσματικότητας των διαδικασιών διαχείρισης κινδύνου και των διαδικασιών εσωτερικού ελέγχου,
γ) τη διασφάλιση της ορθής, αποτελεσματικής και ασφαλούς διαχείρισης και χρήσης των πληροφοριακών συστημάτων και συστημάτων επικοινωνιών, καθώς και την τήρηση των διαδικασιών ασφαλείας,
δ) τον εντοπισμό και την άμεση και αποτελεσματική διερεύνηση υποθέσεων παράτυπης συμπεριφοράς, παραβίασης της ακεραιότητας και διαφθοράς, η οποία συντελείται με την εμπλοκή υπαλλήλων του Υπουργείου ή των εποπτευόμενων φορέων, σε ποινικά αδικήματα και πειθαρχικά παραπτώματα.
3. Η Γενική Επιθεώρηση είναι αρμόδια για την τακτική και έκτακτη επιθεώρηση όλων των αρχών, έμμισθων και άμισθων, μέσω της διενέργειας προγραμματισμένων και έκτακτων με εντολή του Υπουργού εσωτερικών ελέγχων και βάσει του εγκεκριμένου από τον Υπουργό Εξωτερικών προγράμματος εσωτερικών ελέγχων. Με απόφαση του Υπουργού Εξωτερικών εγκρίνεται ο ετήσιος προγραμματισμός της τακτικής επιθεώρησης που υποβάλλεται από τον Γενικό Επιθεωρητή. Κατά τις τακτικές επιθεωρήσεις των Αρχών εξωτερικού διενεργούνται οι εξής έλεγχοι:
α) λογιστικός και οικονομικός,
β) οργανωτικός και λειτουργικός,
γ) αξιοπρεπούς εμφάνισης της Αρχής,
δ) κτιριολογικής υποδομής,
ε) μηχανοργάνωσης και ηλεκτρονικού εξοπλισμού.
4. Κατά την επιθεώρηση, ελέγχεται και η συμμόρφωση με υποδείξεις, οι οποίες είχαν γίνει σε προηγούμενες επιθεωρήσεις και διενεργείται αξιολόγηση των υπαλλήλων που διευθύνουν την επιθεωρούμενη Αρχή.
Άρθρο 22
Διάρθρωση Γενικής Επιθεώρησης
Η Γενική Επιθεώρηση διαρθρώνεται σε δύο (2) Γραφεία, επιπέδου Τμήματος, ως εξής:
α) Το Γραφείο Σχεδιασμού και Διενέργειας Επιθεωρήσεων και
β) το Γραφείο Ελέγχου και Διερεύνησης Καταγγελιών.
Άρθρο 23
Αρμοδιότητες Γραφείου Σχεδιασμού
και Διενέργειας Επιθεωρήσεων
Το Γραφείο Σχεδιασμού και Διενέργειας Επιθεωρήσεων είναι αρμόδιο για:
α) την ανάπτυξη και διαρκή βελτίωση της μεθοδολογίας και των εργαλείων του εσωτερικού ελέγχου, σύμφωνα με τα διεθνή πρότυπα,
β) τη σύνταξη και αναθεώρηση του Κανονισμού Λειτουργίας του Εσωτερικού Ελέγχου,
γ) τη σύνταξη και αναθεώρηση Εγχειριδίου Εσωτερικών Ελέγχων,
δ) την κατάρτιση εξαμηνιαίου, ετήσιου ή μεγαλύτερης διάρκειας προγράμματος εσωτερικών ελέγχων, λαμβανομένων υπόψη των στρατηγικών και επιχειρησιακών προτεραιοτήτων του Υπουργείου,
ε) την παροχή συμβουλευτικών υπηρεσιών στο Υπουργείο, για την εφαρμογή μιας ολοκληρωμένης πολιτικής διαχείρισης των κινδύνων που απειλούν την επίτευξη των στόχων του,
στ) τη μέριμνα για την εκπαίδευση και την επιμόρφωση των Επιθεωρητών - Εσωτερικών Ελεγκτών,
ζ) τη διενέργεια προγραμματισμένων εσωτερικών ελέγχων στις υπηρεσίες του Υπουργείου και των εποπτευόμενων φορέων του,
η) τον έλεγχο επάρκειας του συστήματος εσωτερικού ελέγχου του Υπουργείου και την εισήγηση σχετικών βελτιωτικών προτάσεων,
θ) τον έλεγχο εφαρμογής και συμμόρφωσης με το κανονιστικό πλαίσιο λειτουργίας του Υπουργείου, καθώς και την αξιολόγηση της λειτουργίας αυτής βάσει της αρχής της χρηστής δημοσιονομικής διαχείρισης,
ι) την αξιολόγηση των διαδικασιών σχεδιασμού, καθώς και της εκτέλεσης των λειτουργιών και των προγραμμάτων του Υπουργείου,
ια) τον έλεγχο της ορθής εφαρμογής των διαδικασιών εκτέλεσης του προϋπολογισμού, διενέργειας των δαπανών και διαχείρισης της περιουσίας του Υπουργείου, για τον εντοπισμό φαινομένων κακοδιοίκησης και κακοδιαχείρισης, κατάχρησης, σπατάλης ή απάτης και την ανάπτυξη δικλείδων για την αποτροπή τους στο μέλλον,
ιβ) τον έλεγχο της ορθής, αποτελεσματικής και ασφαλούς διαχείρισης και χρήσης των πληροφοριακών συστημάτων και συστημάτων επικοινωνιών, καθώς και την τήρηση των διαδικασιών ασφαλείας. Ο έλεγχος πραγματοποιείται με τη συνδρομή υπαλλήλου του Κλάδου Επικοινωνιών και Πληροφορικής,
ιγ) τον έλεγχο της επάρκειας του συστήματος διαχείρισης των κινδύνων που απειλούν τις πολιτικές και τα προγράμματά του,
ιδ) την επίβλεψη και τη διασφάλιση της ορθής διενέργειας των εσωτερικών ελέγχων και την παρακολούθηση υλοποίησης του προγράμματος εσωτερικών ελέγχων σύμφωνα με το εγκεκριμένο ελεγκτικό πρόγραμμα του Υπουργείου,
ιε) τη σύνταξη προσωρινών εκθέσεων εσωτερικού ελέγχου και την αποστολή τους στις εμπλεκόμενες υπηρεσίες του Υπουργείου για την επίτευξη συμφωνίας επί των διορθωτικών και βελτιωτικών ενεργειών,
ιστ) την παροχή συμβουλευτικών υπηρεσιών στο Υπουργείο σύμφωνα με τα διεθνή πρότυπα και μεθοδολογίες,
ιζ) την περιοδική παρακολούθηση, αξιολόγηση και επιβεβαίωση των διορθωτικών ή προληπτικών ενεργειών που πραγματοποιούνται από τις υπηρεσίες του Υπουργείου σε συμμόρφωση με τις προσωρινές εκθέσεις εσωτερικού ελέγχου, μέχρι την οριστική σύνταξή τους,
ιη) την υποβολή περιοδικής αναφοράς στον Υπουργό, σχετικά με τη συμμόρφωση των υπηρεσιών και την υποβολή σχετικών προτάσεων,
ιθ) την επεξεργασία των στοιχείων των επί μέρους εκθέσεων εσωτερικού ελέγχου και την κατάρτιση ετήσιας έκθεσης, στην οποία καταγράφονται οι δραστηριότητες και τα αποτελέσματα του εσωτερικού ελέγχου, η πρόοδος υλοποίησης των προτάσεών του και οι υπολειμματικοί κίνδυνοι, που εξακολουθούν να απειλούν τις υπηρεσίες του Υπουργείου, λόγω της μη υλοποίησης διορθωτικών ενεργειών,
κ) τον έλεγχο της ορθής εκτέλεσης του Στρατηγικού και Επιχειρησιακού Σχεδίου σύμφωνα με το άρθρο 35, την αποστολή των αναφορών και την εξέταση της ορθότητας των διαλαμβανόμενων στις αναφορές αυτές στοιχείων.
κα) τη βεβαίωση του βαθμού πληρότητας της επίπλωσης και του εξοπλισμού των πρεσβευτικών και προξενικών κατοικιών.
Άρθρο 24
Αρμοδιότητες Γραφείου Ελέγχου
και Διερεύνησης Καταγγελιών
Το Γραφείο Ελέγχου και Διερεύνησης Καταγγελιών είναι αρμόδιο για:
α) τον εντοπισμό και τη διερεύνηση των υποθέσεων παραβίασης της ακεραιότητας και διαφθοράς στις οποίες φέρονται να εμπλέκονται υπάλληλοι του Υπουργείου ή του εποπτευόμενου φορέα,
β) την εισήγηση διενέργειας διοικητικής έρευνας, ένορκης διοικητικής εξέτασης, προκαταρκτικής εξέτασης ή προανάκρισης, κατόπιν εισαγγελικής παραγγελίας ή αυτεπαγγέλτως ή κατόπιν εντολής από το αρμόδιο όργανο ή μετά από αυτόφωρη σύλληψη, είτε βάσει καταγγελιών ή πληροφοριών που έχουν συλλεγεί, επεξεργαστεί και αξιολογηθεί, για τη διερεύνηση ποινικών και πειθαρχικών αδικημάτων, καθώς και την παραπομπή των υπαιτίων στην αρμόδια εισαγγελική αρχή ή τον αρμόδιο πειθαρχικό προϊστάμενο,
γ) τη διενέργεια των απαιτούμενων διαδικασιών για την πειθαρχική ή και ποινική δίωξη των υπαλλήλων,
δ) τη διερεύνηση, την επεξεργασία, τη σύνθεση, την ανάλυση, την αξιολόγηση και την αξιοποίηση πληροφοριών, καταγγελιών και στοιχείων, που αφορούν στην εμπλοκή υπαλλήλων του Υπουργείου ή του εποπτευόμενου φορέα σε πειθαρχικά και ποινικά αδικήματα,
ε) τη διενέργεια στοχευμένου οικονομικού και διαχειριστικού ελέγχου δημόσιων υπολόγων και δημόσιων διαχειρίσεων, καθώς και τον καταλογισμό των ευθυνομένων,
στ) την εισήγηση μέτρων για την αντιμετώπιση, την πρόληψη και την καταστολή της διαφθοράς στις υπηρεσίες και τους εποπτευόμενους φορείς του Υπουργείου,
ζ) την τήρηση αρχείου των υποθέσεων που χειρίζεται το Γραφείο και την εισήγηση στον Προϊστάμενο της Γενικής Επιθεώρησης για την αρχειοθέτηση των καταγγελιών, που κρίνονται ασαφείς ή ασήμαντες, καθώς και την επανεξέταση παλαιών υποθέσεων για τον εντοπισμό στοιχείων που μπορούν να αξιοποιηθούν προς περαιτέρω έρευνα.
Άρθρο 25
Γενικός Επιθεωρητής
1. Στη Γενική Επιθεώρηση προΐσταται ο Γενικός Επιθεωρητής, ο οποίος έπεται, στην ιεραρχία, των Γενικών Γραμματέων. Ο Γενικός Επιθεωρητής ορίζεται από τον Υπουργό Εξωτερικών και αναφέρεται σε αυτόν, επιλέγεται δε από υπαλλήλους του Διπλωματικού Κλάδου με βαθμό Πρέσβη. Γενικός Επιθεωρητής μπορεί να ορισθεί και Πρέσβης εκ προσωπικοτήτων, που έχει διατελέσει μόνιμος διπλωματικός υπάλληλος με πρεσβευτικό βαθμό.
2. Ο Γενικός Επιθεωρητής επικουρείται στο έργο του από επιθεωρητές - εσωτερικούς ελεγκτές, οι οποίοι είναι υπάλληλοι του Διπλωματικού Κλάδου. Οι επιθεωρητές διακρίνονται σε τακτικούς και έκτακτους. Οι επιθεωρητές εξαιρούνται από τη σύνθεση Υπηρεσιακού Συμβουλίου, εφόσον το κρινόμενο θέμα αφορά σε υπάλληλο που υπηρετούσε, κατά το διάστημα της επιθεώρησης, στην αρχή που είχαν επιθεωρήσει.
3. Οι εισηγήσεις του Γενικού Επιθεωρητή και των επιθεωρητών - εσωτερικών ελεγκτών έχουν ιδιαίτερη βαρύτητα για τις ενέργειες της Διοίκησης, ως προς την αξιολόγηση των υπαλλήλων, καθώς και ως προς την εν γένει εύρυθμη λειτουργία του Υπουργείου.
Άρθρο 26
Επιθεωρητές - εσωτερικοί ελεγκτές
1. Με απόφαση του Υπουργού Εξωτερικών διορίζονται, με διετή θητεία, ως τακτικοί επιθεωρητές - εσωτερικοί ελεγκτές, μέχρι δώδεκα (12) υπάλληλοι του Διπλωματικού Κλάδου, με βαθμό Πρέσβη ή Πληρεξούσιου Υπουργού Α’, από αυτούς που υπηρετούν στην Κεντρική Υπηρεσία, κατ’ αποκλειστική ή παράλληλη άσκηση των εν λόγω καθηκόντων. Τακτικοί επιθεωρητές - εσωτερικοί ελεγκτές μπορούν να διορίζονται, επιπλέον, μέχρι και έξι (6) Πρέσβεις επί τιμή. Για τις άμισθες προξενικές Αρχές μπορεί να ορίζονται ως επιθεωρητές και υπάλληλοι του διπλωματικού κλάδου με βαθμό, τουλάχιστον, Συμβούλου Πρεσβείας Β’.
2. Με απόφαση του Υπουργού Εξωτερικών ορίζονται ως έκτακτοι επιθεωρητές - εσωτερικοί ελεγκτές, υπάλληλοι του Διπλωματικού Κλάδου, με βαθμό Πρέσβη ή Πληρεξούσιου Υπουργού Α’ ή Β’. Έκτακτες επιθεωρήσεις μπορούν να διενεργούνται και από έναν (1) εκ των ανωτέρω έξι (6) Πρέσβεων επί τιμή. Οι έκτακτοι επιθεωρητές επιθεωρούν συγκεκριμένη Αρχή της Εξωτερικής Υπηρεσίας, όταν αυτό τους ανατίθεται από τον Υπουργό Εξωτερικών.
Άρθρο 27
Στελέχωση Γενικής Επιθεώρησης
Η Γενική Επιθεώρηση στελεχώνεται από υπαλλήλους του Υπουργείου Εξωτερικών. Με κοινή απόφαση του Υπουργού Εξωτερικών και του, κατά περίπτωση, αρμόδιου Υπουργού, μπορεί να ορίζονται και υπάλληλοι άλλων υπουργείων, με ειδικές γνώσεις για το συγκεκριμένο θέμα, για την υποστήριξη του έργου της επιθεώρησης.
Άρθρο 28
Εξουσιοδοτική διάταξη
Με απόφαση του Υπουργού Εξωτερικών ρυθμίζονται τα θέματα οργάνωσης και λειτουργίας της Γενικής Επιθεώρησης.
ΥΠΟΚΕΦΑΛΑΙΟ Β’
ΔΙΕΥΘΥΝΣΗ ΣΤΡΑΤΗΓΙΚΟΥ
ΚΑΙ ΕΠΙΧΕΙΡΗΣΙΑΚΟΥ ΣΧΕΔΙΑΣΜΟΥ
Άρθρο 29
Αρμοδιότητες Διεύθυνσης
Στρατηγικού και Επιχειρησιακού Σχεδιασμού
1. Η Διεύθυνση Στρατηγικού και Επιχειρησιακού Σχεδιασμού (ΔΣΕΣ) είναι αρμόδια για τη σύνταξη και παρακολούθηση της εφαρμογής του ετήσιου Σχεδίου Δράσης του Υπουργείου και την επίτευξη των κυβερνητικών στόχων, όπως αυτοί τίθενται από το Υπουργικό Συμβούλιο και τα λοιπά συλλογικά κυβερνητικά όργανα, σύμφωνα με τα άρθρα 49, 50 και 51 του ν. 4622/2019 (Α’ 133), καθώς και για την εισήγηση σε θέματα διαμόρφωσης στρατηγικής και επιχειρησιακών σχεδίων για την άσκηση του συνόλου της διπλωματίας, της οικονομικής διπλωματίας, της διεθνούς αναπτυξιακής συνεργασίας, του απόδημου ελληνισμού και της δημόσιας διπλωματίας.
2. Η Διεύθυνση Στρατηγικού και Επιχειρησιακού Σχεδιασμού εισηγείται στον Υπουργό Εξωτερικών το Στρατηγικό και Επιχειρησιακό Σχέδιο (ΣΕΣ) και αναφέρει σε αυτόν τον βαθμό υλοποίησης των σχεδίων δράσεων όλου του Υπουργείου. Η Διεύθυνση Στρατηγικού και Επιχειρησιακού Σχεδιασμού εισηγείται στον Υπουργό Εξωτερικών τροποποιήσεις στον Οργανισμό του Υπουργείου, προκειμένου να επιτευχθεί η σωστή υλοποίηση του Στρατηγικού και Επιχειρησιακού Σχεδίου. Κατά τη διαμόρφωση των ανωτέρω εισηγήσεων λαμβάνει υπόψη τις προτάσεις των Υπηρεσιών της Κεντρικής και Εξωτερικής Υπηρεσίας.
3. Συνεργάζεται για τη διαμόρφωση πολιτικών με το Κέντρο Σχεδιασμού Εξωτερικής Πολιτικής, με την Υπηρεσία Συντονισμού και με τους εποπτευόμενους από το Υπουργείο Εξωτερικών φορείς. Ο τομέας ευθύνης της Διεύθυνσης περιλαμβάνει το σύνολο των υπηρεσιών του Υπουργείου Εξωτερικών και τους εποπτευόμενους από αυτό φορείς.
4. Με απόφαση του Υπουργού Εξωτερικών, μετά από εισήγηση της αρμόδιας Γενικής Διεύθυνσης και όπου υπάρχει αρμοδιότητα της αρμόδιας Διεύθυνσης, καθώς και της Διεύθυνσης Στρατηγικού και Επιχειρησιακού Σχεδιασμού, δύναται το Υπουργείο να αναθέσει σε φορέα που εποπτεύεται από αυτό την εκτέλεση συγκεκριμένων κυρίων δράσεων, έργων ή ενεργειών του στρατηγικού και επιχειρησιακού προγράμματος του Υπουργείου. Στο πλαίσιο της ανάθεσης υπογράφεται σύμβαση διαχείρισης μεταξύ του Υπουργείου και του εποπτευομένου οργανισμού στην οποία περιλαμβάνονται αναλυτικά οι κύριες δράσεις, έργα, ενέργειες που ανατίθενται, το χρονοδιάγραμμα μέσα στο οποίο θα πρέπει να ολοκληρωθούν, οι πόροι που θα πρέπει να διατεθούν και τυχόν άλλοι όροι. Με όμοια απόφαση του Υπουργού, η ανωτέρω ανάθεση δύναται να ανακληθεί αζημίως για το Υπουργείο Εξωτερικών. Στο πλαίσιο της εκτέλεσης των κυρίων δράσεων, έργων και ενεργειών από τον εποπτευόμενο φορέα, ο τελευταίος μπορεί να ζητήσει τη συνδρομή των κατά τόπους Αρχών της Εξωτερικής Υπηρεσίας.
Άρθρο 30
Διάρθρωση Διεύθυνσης Στρατηγικού
και Επιχειρησιακού Σχεδιασμού
Η Διεύθυνση περιλαμβάνει δύο (2) Τμήματα και ένα (1) Γραφείο:
α) Τμήμα Ι Στρατηγικού και Επιχειρησιακού Σχεδιασμού
β) Τμήμα ΙΙ Παρακολούθησης και Αξιολόγησης
γ) Γραφείο Στατιστικής.
Άρθρο 31
Αρμοδιότητες Τμήματος Ι
Στρατηγικού και Επιχειρησιακού Σχεδιασμού
Το Τμήμα Ι Στρατηγικού και Επιχειρησιακού Σχεδιασμού έχει τις εξής αρμοδιότητες:
α) αναλύει και προβαίνει σε εκτίμηση του εσωτερικού και εξωτερικού περιβάλλοντος,
β) δηλώνει την κυβερνητική πολιτική, αποστολή, όραμα και τις αξίες του Υπουργείου στον τομέα ευθύνης του,
γ) διαμορφώνει στρατηγική κατά την οποία αναπτύσσονται οι στρατηγικοί άξονες και τεκμηριώνεται το Στρατηγικό Σχέδιο με βάση την Κυβερνητική Πολιτική σε μεσο - μακροπρόθεσμο ορίζοντα,
δ) προβαίνει στη σύνδεση στρατηγικών αξόνων με τις στρατηγικές επιλογές του κυβερνητικού προγράμματος. Για κάθε στρατηγικό άξονα ορίζει τους στρατηγικούς στόχους και για κάθε στρατηγικό στόχο ορίζει τα προσδοκώμενα αποτελέσματα. Για τη διαμόρφωση της στρατηγικής συνεργάζεται με το Κέντρο Σχεδιασμού Εξωτερικής Πολιτικής,
ε) αναθεωρεί και εκσυγχρονίζει το στρατηγικό σχέδιο, όπου και όταν απαιτείται,
στ) συντονίζει τον εσωτερικό διάλογο με τις Διευθύνσεις και τα τμήματα του Υπουργείου για την ιεράρχηση των πολιτικών που θα πρέπει να υλοποιηθούν. Για κάθε στρατηγικό άξονα και στρατηγικό στόχο καθορίζει τις κύριες δράσεις και τα έργα σε επίπεδο τμήματος και δομών της Εξωτερικής Υπηρεσίας,
ζ) καταγράφει τους αναγκαίους πόρους για την επίτευξη των στόχων και συνεργάζεται με τις αρμόδιες υπηρεσίες για τη διασφάλισή τους και την αποτελεσματική αξιοποίηση των πόρων αυτών, επιτυγχάνοντας τη μεγαλύτερη δυνατή απόδοση,
η) καθορίζει τους βασικούς δείκτες επίδοσης/απόδοσης σε επίπεδο δράσεων και έργων και καταρτίζει το αναλυτικό χρονοδιάγραμμα για την υλοποίηση των δράσεων και των έργων,
θ) παρέχει υποστήριξη στις Διευθύνσεις και τα Τμήματα του Υπουργείου και στην Εξωτερική Υπηρεσία,
ι) προβαίνει σε κατάρτιση και αξιολόγηση του ετήσιου εγγράφου στοχοθεσίας για τους προϊσταμένους κάθε οργανικής μονάδας,
ια) προβαίνει σε αξιολόγηση και διαχείριση κινδύνων και στην κατάρτιση του ετήσιου εγγράφου στοχοθεσίας για τους προϊστάμενους κάθε υπηρεσίας.
Άρθρο 32
Αρμοδιότητες Τμήματος ΙΙ
Παρακολούθησης και Αξιολόγησης
Το Τμήμα ΙΙ Παρακολούθησης και Αξιολόγησης είναι αρμόδιο για:
α) την παρακολούθηση των δεικτών επίδοσης και απόδοσης του Υπουργείου,
β) τη θέσπιση και βελτίωση βιώσιμης και συστηματικής συλλογής πληροφοριών και στοιχείων σχετικά με τους δείκτες επίδοσης/απόδοσης,
γ) την παρακολούθηση του χρονοδιαγράμματος και τη συλλογή των εκθέσεων και άλλων παραδοτέων από τις Διευθύνσεις και τα Τμήματα του Υπουργείου και την Εξωτερική Υπηρεσία,
δ) την εισήγηση για λήψη κατάλληλων διορθωτικών μέτρων και την αξιολόγηση των αποτελεσμάτων εφαρμογής του Στρατηγικού και Επιχειρησιακού Σχεδίου,
ε) την κατάρτιση της ετήσιας αναφοράς του βαθμού επίτευξης των στόχων των προϊσταμένων κάθε υπηρεσίας.
Άρθρο 33
Γραφείο Στατιστικής
Στη Διεύθυνση Στρατηγικού και Επιχειρησιακού Σχεδιασμού υφίσταται Γραφείο Στατιστικής. Το Γραφείο Στατιστικής είναι αρμόδιο για την ανάπτυξη, παραγωγή, διάδοση και διάθεση των επίσημων στατιστικών στοιχείων του Υπουργείου Εξωτερικών και ειδικότερα:
α) τη συλλογή, ταξινόμηση, επεξεργασία και προώθηση, σε συνεργασία με τις αρμόδιες υπηρεσίες του Υπουργείου Εξωτερικών, στατιστικών στοιχείων σε διάφορους φορείς και οργανισμούς, τόσο στο εξωτερικό όσο και στο εσωτερικό, που αφορούν στα συνολικά τηρούμενα στατιστικά στοιχεία του Υπουργείου Εξωτερικών, καθώς και τη συνολικά παρεχόμενη από την Ελλάδα αναπτυξιακή και ανθρωπιστική βοήθεια, σε συνεργασία και με τη Γενική Διεύθυνση Αναπτυξιακής και Ανθρωπιστικής Αρωγής του Υπουργείου Εξωτερικών,
β) την εφαρμογή του Κώδικα Ορθής Πρακτικής για τις Ευρωπαϊκές Στατιστικές, όπως προβλέπεται στην παρ. 4 του άρθρου 1 του ν. 3832/2010 (Α’ 38), σύμφωνα με το άρθρο 11 του Κανονισμού (ΕΚ) υπ’ αρ. 223/2009 του Ευρωπαϊκού Κοινοβουλίου και του Συμβουλίου της 11ης Μαρτίου 2009 (L 87) και τη συμμόρφωση με τις αποφάσεις της Ελληνικής Στατιστικής Αρχής (ΕΛ.ΣΤΑΤ.), προκειμένου να διασφαλιστεί η ποιότητα στην ανάπτυξη, παραγωγή, διάδοση και διάθεση των στατιστικών αποτελεσμάτων του Υπουργείου Εξωτερικών,
γ) την τήρηση ομοιόμορφων προτύπων και εναρμονισμένων μεθόδων, καθώς και την εφαρμογή κριτηρίων αξιολόγησης της ποιότητας, για την ορθή εφαρμογή εκ μέρους του Υπουργείου Εξωτερικών της διαδικασίας πιστοποίησης των στατιστικών του ελληνικού στατιστικού συστήματος,
δ) τη μελέτη, την επεξεργασία, τον έλεγχο και την υποβολή εισηγήσεων επί συγκεκριμένων θεμάτων που άπτονται της ανάπτυξης, παραγωγής, διάδοσης και διάθεσης των επίσημων στατιστικών στοιχείων του Υπουργείου Εξωτερικών και του ανατίθενται από τον Υπουργό Εξωτερικών, σε συνεργασία με την ΕΛ.ΣΤΑΤ. και τις καθ’ ύλην αρμόδιες υπηρεσίες.
Άρθρο 34
Στελέχωση Διεύθυνσης
Στρατηγικού και Επιχειρησιακού Σχεδιασμού
Στη Διεύθυνση Στρατηγικού και Επιχειρησιακού Σχεδιασμού (ΔΣΕΣ) δύνανται να υπηρετούν υπάλληλοι του Υπουργείου Εξωτερικών όλων των κλάδων.
Άρθρο 35
Στρατηγικό και Επιχειρησιακό Σχέδιο
Υπουργείου Εξωτερικών
1. Η κατάρτιση του Στρατηγικού και Επιχειρησιακού Σχεδίου και η υποβολή σχετικού σχεδίου προς την πολιτική ηγεσία του Υπουργείου αποτελεί υποχρέωση της ΔΣΕΣ, η οποία εφαρμόζεται σε ετήσια βάση. Το Στρατηγικό Σχέδιο εγκρίνεται από την πολιτική ηγεσία του Υπουργείου κάθε χρόνο μέχρι τις 15 Οκτωβρίου κάθε έτους. Το Επιχειρησιακό Σχέδιο εγκρίνεται από την πολιτική ηγεσία του Υπουργείου μέχρι τις 20 Δεκεμβρίου κάθε έτους. Το Στρατηγικό και Επιχειρησιακό Σχέδιο μπορεί να τροποποιείται πριν από τις ανωτέρω προθεσμίες, εφόσον προκύψει η ανάγκη στη βάση εισήγησης της ΔΣΕΣ προς την πολιτική ηγεσία του Υπουργείου, η οποία είναι επαρκώς αιτιολογημένη.
2. Οι υπηρεσίες της Κεντρικής και Εξωτερικής Υπηρεσίας έχουν την υποχρέωση να συνεισφέρουν στην κατάρτιση, υλοποίηση και παρακολούθηση του Στρατηγικού και Επιχειρησιακού Σχεδίου με βάση τις κατευθυντήριες γραμμές και προθεσμίες που τίθενται από την πολιτική ηγεσία του Υπουργείου. Η μη συμμόρφωση αποτελεί πειθαρχικό παράπτωμα.
3. Η υλοποίηση δράσεων από τις δομές της Κεντρικής, Περιφερειακής και Εξωτερικής Υπηρεσίας, οι οποίες δεν εντάσσονται στο εγκεκριμένο από την πολιτική ηγεσία Στρατηγικό και Επιχειρησιακό Σχέδιο δεν μπορούν να τύχουν χρηματοδότησης, με την εξαίρεση της υλοποίησης των καθηκόντων τους, όπως αυτά προβλέπονται στον Οργανισμό, καθώς και έκτακτων αναγκών, οι οποίες δεν είχαν ληφθεί υπόψη κατά την έγκριση του Στρατηγικού και Επιχειρησιακού Σχεδίου και οι οποίες είναι επαρκώς αιτιολογημένες. Η υλοποίηση δράσεων που βρίσκονται σε αντίθεση με τις δράσεις που προβλέπονται από το Στρατηγικό και Επιχειρησιακό Σχέδιο αποτελεί πειθαρχικό παράπτωμα.
Άρθρο 36
Εξουσιοδοτικές διατάξεις
Με απόφαση του Υπουργού Εξωτερικών καθορίζονται η δομή και το περιεχόμενο του Σχεδίου του Υπουργείου Εξωτερικών, ο τρόπος αναθεώρησης και παρακολούθησής του, οι σχετικές με αυτό αναφορές, ο χρόνος υποβολής του και η διαδικασία έγκρισής του. Με όμοια απόφαση εξειδικεύονται η οργάνωση και η λειτουργία της Διεύθυνσης Στρατηγικού και Επιχειρησιακού Σχεδιασμού.
ΥΠΟΚΕΦΑΛΑΙΟ Γ’
ΚΕΝΤΡΟ ΣΧΕΔΙΑΣΜΟΥ ΕΞΩΤΕΡΙΚΗΣ ΠΟΛΙΤΙΚΗΣ (ΚΕ.Σ.Ε.Π.)
Άρθρο 37
Αρμοδιότητες Κέντρου Σχεδιασμού
Εξωτερικής Πολιτικής (ΚΕ.Σ.Ε.Π.)
1. Το Κέντρο Σχεδιασμού Εξωτερικής Πολιτικής (ΚΕ.Σ.Ε.Π.) υπάγεται απευθείας στον Υπουργό Εξωτερικών και είναι αρμόδιο για:
α) τη διεξαγωγή ανεξαρτήτων ερευνών και αναλύσεων και σύνταξη προτάσεων για τα θέματα αρμοδιότητας του Υπουργείου Εξωτερικών,
β) την παροχή επιστημονικής υποστήριξης στον Υπουργό για την προετοιμασία της στρατηγικής του Υπουργείου σε θέματα αρμοδιότητάς του, και για την ανάπτυξη της ερευνητικής ικανότητας του Υπουργείου,
γ) τη δημιουργία συνεργασιών με ακαδημαϊκά ιδρύματα, κέντρα πολιτικής έρευνας, δεξαμενές σκέψεις, επιχειρηματικές ενώσεις και οργανώσεις της κοινωνίας των πολιτών στην Ελλάδα και το εξωτερικό,
δ) τη σύνταξη περιοδικών αναφορών στρατηγικής εθνικής ασφάλειας και πολιτικής σχετικά με συγκεκριμένα θέματα αρμοδιότητας του Υπουργείου, που περιέχουν αναλύσεις και συστάσεις πολιτικής,
ε) τη σύνταξη σημειωμάτων και άρθρων σε περιοδικά για θέματα εξωτερικής πολιτικής,
στ) τη συνεργασία με ερευνητικά ιδρύματα στην Ελλάδα και στο εξωτερικό.
2. Οι εργασίες του ΚΕ.Σ.Ε.Π. μπορεί να υποστηρίζονται από άμισθους διδακτορικούς ή μεταπτυχιακούς φοιτητές και επισκέπτες ερευνητές/μελετητές.
Άρθρο 38
Προϊστάμενος ΚΕ.Σ.Ε.Π.
1. Προϊστάμενος του ΚΕ.Σ.Ε.Π. ορίζεται, με απόφαση του Υπουργού Εξωτερικών, υπάλληλος του Διπλωματικού Κλάδου με πρεσβευτικό βαθμό ή Εμπειρογνώμων Πρεσβευτής Σύμβουλος Α’. Ο Προϊστάμενος ασκεί τη διοικητική διεύθυνση της οργάνωσης και λειτουργίας του ΚΕ.Σ.Ε.Π.
2. Ο προϊστάμενος του ΚΕ.Σ.Ε.Π. υποβάλλει στον Υπουργό Εξωτερικών το αργότερο μέχρι την 31η Οκτωβρίου κάθε έτους ετήσιο ή μεγαλύτερης διάρκειας πρόγραμμα ερευνών, μελετών και δραστηριοτήτων για το επόμενο έτος, λαμβανομένων υπόψη των στρατηγικών και επιχειρησιακών προτεραιοτήτων του Υπουργείου.
Άρθρο 39
Επιστημονικός Διευθυντής ΚΕ.Σ.Ε.Π.
Στο Κέντρο υφίσταται άμισθη θέση Επιστημονικού Διευθυντή στην οποία ορίζεται για μια τριετία, με απόφαση του Υπουργού Εξωτερικών, που μπορεί να ανανεώνεται άπαξ, Καθηγητής Πανεπιστημίου με ακαδημαϊκή και επαγγελματική εμπειρία συναφή προς τα αντικείμενα και τις εργασίες του Κέντρου ή υπάλληλος του Υπουργείου Εξωτερικών με αναγνωρισμένο διδακτορικό δίπλωμα, επιστημονικό έργο και αποδεδειγμένη εμπειρία, συναφή προς τα αντικείμενα και τις εργασίες του Κέντρου. Αρμοδιότητά του αποτελεί η επιλογή, ανάθεση, οργανωτική μέριμνα, επίβλεψη, καθώς και ο συντονισμός όσον αφορά στη συνολική εκπόνηση, την ανάλυση και την επεξεργασία των θεματικών, των τεκμηριωμένων μελετών και των εναλλακτικών προτάσεων πολιτικής. Εισηγείται δε προς τον Προϊστάμενο του Κέντρου την ανάθεση της εκπόνησης μελετών από φυσικά πρόσωπα ή συνεργαζόμενους ακαδημαϊκούς ή ερευνητικούς φορείς. Η τελική επιλογή ορισμού και ανάθεσης ανήκει στον Υπουργό Εξωτερικών, ο οποίος εκδίδει την απόφαση για τη σύναψη συμβάσεων έργου.
Άρθρο 40
Επιστημονικοί συνεργάτες ΚΕ.Σ.Ε.Π.
Με απόφαση του Υπουργού Εξωτερικών, η οποία εκδίδεται μετά από γνώμη τριμελούς επιτροπής και σχετική προκήρυξη, ορίζονται έως εννέα (9) τακτικοί επιστημονικοί συνεργάτες για μια τριετία που μπορεί να ανανεώνεται, οι οποίοι είτε έχουν την ιδιότητα του Καθηγητή Πανεπιστημίου είτε είναι ερευνητές - αναλυτές με εμπειρία συναφή προς το αντικείμενο εργασιών του ΚΕ.Σ.Ε.Π.. Οι ανωτέρω τίθενται υπό την ευθύνη του Επιστημονικού Διευθυντή και αποτελούν ομάδα υποστήριξης των εργασιών του Κέντρου. Η τριμελής επιτροπή, η οποία γνωμοδοτεί για τους επιστημονικούς συνεργάτες, αποτελείται από ένα (1) τακτικό μέλος Δ.Ε.Π. ως Πρόεδρο, τον Προϊστάμενο του ΚΕ.Σ.Ε.Π. και τον Επιστημονικό Διευθυντή.
Άρθρο 41
Ομάδες εργασίας
Με απόφαση του Προϊσταμένου του ΚΕ.Σ.Ε.Π., η οποία εκδίδεται μετά από πρόταση του Επιστημονικού Διευθυντή, μπορούν να δημιουργηθούν ομάδες εργασίας αποτελούμενες από στελέχη του ΚΕ.Σ.Ε.Π. και εξωτερικούς συνεργάτες για την εκπόνηση ερευνών και μελετών.
Άρθρο 42
Στελέχωση ΚΕ.Σ.Ε.Π.
Το ΚΕ.Σ.Ε.Π. υποστηρίζεται στο έργο του από υπαλλήλους του Υπουργείου Εξωτερικών. Με κοινή απόφαση του Υπουργού Εξωτερικών και του κατά περίπτωση αρμόδιου Υπουργού επιτρέπεται η απόσπαση εξειδικευμένου προσωπικού από φορείς της Γενικής Κυβέρνησης για την πραγματοποίηση συγκεκριμένων προγραμμάτων του Κέντρου για διάστημα, αναλόγως των διαπιστούμενων αναγκών, έως τρία (3) έτη, εφόσον υπάρχει η σχετική δημοσιονομική δυνατότητα.
Άρθρο 43
Εξουσιοδοτικές διατάξεις
1. Με κοινή απόφαση των Υπουργών Εξωτερικών και Οικονομικών καθορίζονται το ύψος και οι προϋποθέσεις καταβολής της αμοιβής των επιστημονικών συνεργατών του ΚΕ.Σ.Ε.Π..
2. Με απόφαση του Υπουργού Εξωτερικών ρυθμίζονται θέματα οργάνωσης και λειτουργίας του ΚΕ.Σ.Ε.Π..
ΥΠΟΚΕΦΑΛΑΙΟ Δ’
ΔΙΠΛΩΜΑΤΙΚΗ ΑΚΑΔΗΜΙΑ
Άρθρο 44
Διεύθυνση και σκοπός
της Διπλωματικής Ακαδημίας
1. Στο Υπουργείο Εξωτερικών λειτουργεί Διπλωματική Ακαδημία (Δ.Α.), ως αυτοτελής οργανική μονάδα, υπαγόμενη απευθείας στον Υπουργό Εξωτερικών. Η Δ.Α. διευθύνεται από υπάλληλο του Διπλωματικού Κλάδου, με βαθμό τουλάχιστον Πληρεξούσιου Υπουργού Α’ ή Πρέσβη εκ προσωπικοτήτων, που έχει διατελέσει μόνιμος διπλωματικός υπάλληλος με βαθμό Πρέσβη ή με βαθμό Πληρεξούσιου Υπουργού Α’, ο οποίος ορίζεται με απόφαση του Υπουργού Εξωτερικών. Με απόφαση του Υπουργού Εξωτερικών ορίζεται ως Διευθυντής Σπουδών της Διπλωματικής Ακαδημίας, υπάλληλος του Διπλωματικού Κλάδου με βαθμό τουλάχιστον Πληρεξούσιου Υπουργού Β’.
2. Σκοπός της Δ.Α. είναι:
α) η εκπαίδευση, αυτοτελώς ή σε συνεργασία με το Εθνικό Κέντρο Δημόσιας Διοίκησης, των υποψήφιων Ακολούθων Πρεσβείας, η ενημέρωσή τους στα θέματα της διπλωματικής υπηρεσίας και η συμπλήρωση των γνώσεών τους, ώστε να καταστούν ικανοί να αντιμετωπίζουν τα εθνικά προβλήματα και να εκπροσωπούν τη χώρα αποτελεσματικά στο εξωτερικό,
β) η επιμόρφωση των υπαλλήλων όλων των κλάδων του Υπουργείου Εξωτερικών,
γ) η διοργάνωση εκπαιδευτικών σεμιναρίων σε Έλληνες και αλλοδαπούς για θέματα ελληνικής εξωτερικής πολιτικής,
δ) η οργάνωση εκπαιδευτικών προγραμμάτων σε θέματα αρμοδιότητας του Υπουργείου Εξωτερικών για υπαλλήλους άλλων υπουργείων και κρατικών υπηρεσιών,
ε) η διοργάνωση της προβλεπόμενης στο άρθρο 351
δοκιμασίας για την προαγωγή από τον βαθμό του Γραμματέα Πρεσβείας Α’ στον βαθμό του Συμβούλου Πρεσβείας Β’,
στ) η διοργάνωση της προβλεπόμενης στο άρθρο 379
δοκιμασίας για την προαγωγή από τον βαθμό του Γραμματέα Οικονομικών και Εμπορικών Υποθέσεων Α’ στον βαθμό του Συμβούλου Οικονομικών και Εμπορικών Υποθέσεων Β’,
ζ) η διοργάνωση της προβλεπόμενης στο άρθρο 387
δοκιμασίας για την προαγωγή από τον βαθμό του Γραμματέα Επικοινωνίας Α’ στον βαθμό του Συμβούλου Επικοινωνίας Β’,
η) η αναγνώριση πιστοποίησης επαγγελματικών δεξιοτήτων που έχει ληφθεί από πιστοποιημένους φορείς της Ελλάδας ή του εξωτερικού,
θ) η οργάνωση και υλοποίηση της πρακτικής άσκησης στην Κεντρική Υπηρεσία του Υπουργείου Εξωτερικών και στις ελληνικές Αρχές στην αλλοδαπή, των Ελλήνων φοιτητών των Ανώτατων Εκπαιδευτικών Ιδρυμάτων της Χώρας, σε εθελοντική μη κερδοσκοπικού χαρακτήρα βάση και μέσω προγραμμάτων της Ευρωπαϊκής Ένωσης που υλοποιούνται από τα ελληνικά Ανώτατα Εκπαιδευτικά Ιδρύματα.
3. Η Δ.Α. στο πλαίσιο των σκοπών της χορηγεί βεβαιώσεις εκπαίδευσης και επιμόρφωσης, πιστοποιητικά παρακολούθησης, καθώς και βεβαιώσεις πραγματοποίησης πρακτικής άσκησης φοιτητών. Στην τελευταία περίπτωση ο Διευθυντής της Δ.Α. ή ο νόμιμος αντικαταστάτης του δύναται να συμβάλλεται, ως νόμιμος εκπρόσωπος του Υπουργείου, με τα Ανώτατα Εκπαιδευτικά Ιδρύματα της Χώρας, υπογράφοντας συμβάσεις έργου για την πραγματοποίηση της πρακτικής άσκησης των φοιτητών, εφόσον αυτές απαιτούνται για την υλοποίηση αυτού του σκοπού.
Άρθρο 45
Διάρθρωση Διπλωματικής Ακαδημίας
1. Στη Δ.Α. λειτουργούν τρία τμήματα:
α) εκπαίδευσης υποψήφιων Ακολούθων Πρεσβείας,
β) επιμόρφωσης των υπαλλήλων όλων των κλάδων του Υπουργείου Εξωτερικών και αναγνώρισης και πιστοποίησης επαγγελματικών δεξιοτήτων,
γ) οργάνωσης και υλοποίησης της πρακτικής άσκησης στην Κεντρική Υπηρεσία του Υπουργείου Εξωτερικών και παρακολούθησης της πρακτικής άσκησης στις ελληνικές Αρχές στην αλλοδαπή, των Ελλήνων φοιτητών των Ανώτατων Εκπαιδευτικών Ιδρυμάτων της Χώρας και, κατά περίπτωση, των Ελλήνων φοιτητών ξένων Ανώτατων Εκπαιδευτικών Ιδρυμάτων, είτε αυτή διενεργείται σε εθελοντική μη κερδοσκοπικού χαρακτήρα βάση, είτε πραγματοποιείται μέσω προγραμμάτων της Ελλάδος και της Ευρωπαϊκής Ένωσης.
2. Στα ανωτέρω τμήματα προΐστανται ισάριθμοι υπάλληλοι του Διπλωματικού Κλάδου, που ορίζονται με απόφαση του Υπουργού Εξωτερικών.
Άρθρο 46
Συγκρότηση Εκπαιδευτικού Συμβουλίου
Διπλωματικής Ακαδημίας
1. Στη Διπλωματική Ακαδημία συγκροτείται με απόφαση του Υπουργού Εξωτερικών εξαμελές Εκπαιδευτικό Συμβούλιο με τριετή θητεία.
2. Το Εκπαιδευτικό Συμβούλιο (Ε.Σ.) αποτελείται από:
α) τον Διευθυντή της Δ.Α., ως Πρόεδρό του, με τον αναπληρωτή του με την ίδια ιδιότητα,
β) έναν (1) Καθηγητή ή Αναπληρωτή Καθηγητή Πανεπιστημίου, με γνωστικό αντικείμενο συναφές προς τις αρμοδιότητες του Υπουργείου Εξωτερικών ή υπάλληλο του Κλάδου Επιστημονικού Προσωπικού της Ε.Ν.Υ. ή του Κλάδου Εμπειρογνωμόνων, κάτοχο διδακτορικού διπλώματος, με τον αναπληρωτή του με την ίδια ιδιότητα,
γ) έναν (1) διπλωματικό υπάλληλο με πρεσβευτικό βαθμό, με τον αναπληρωτή του με την ίδια ιδιότητα,
δ) τον Διευθυντή Σπουδών της Δ.Α., με τον αναπληρωτή του με την ίδια ιδιότητα,
ε) έναν (1) εκπρόσωπο από τον χώρο των γραμμάτων και των τεχνών, με τον αναπληρωτή του με την ίδια ιδιότητα,
στ) έναν (1) οικονομολόγο, κάτοχο τουλάχιστον μεταπτυχιακού τίτλου σπουδών, με τον αναπληρωτή του με την ίδια ιδιότητα.
3. Καθήκοντα εισηγητή του Ε.Σ. εκτελεί ο Διευθυντής Σπουδών της Δ.Α. και γραμματέας του Ε.Σ. μαζί με τον αναπληρωτή του ορίζεται υπάλληλος του Υπουργείου.
4. Με απόφαση του Υπουργού Εξωτερικών δύνανται τα μέλη του Εκπαιδευτικού Συμβουλίου να αυξάνονται μέχρι του αριθμού των εννέα (9), ώστε το Συμβούλιο να περιλάβει πρόσωπα και πέραν από τα οριζόμενα στο παρόν άρθρο, όταν πρόκειται να γνωμοδοτήσει για θέμα, που δεν εμπίπτουν στις περιπτώσεις της παρ. 1 του άρθρου 47.
Άρθρο 47
Αρμοδιότητες Εκπαιδευτικού Συμβουλίου
1. Το Εκπαιδευτικό Συμβούλιο γνωμοδοτεί για:
α) την έκδοση των διαταγμάτων που προβλέπονται στην παρ. 2 του άρθρου 49,
β) το πρόγραμμα σπουδών των εκπαιδευόμενων διπλωματικών υπαλλήλων,
γ) την κατάρτιση των προγραμμάτων επιμόρφωσης των υπαλλήλων του Υπουργείου Εξωτερικών,
δ) τους διδάσκοντες της Δ.Α.,
ε) τον κανονισμό λειτουργίας της,
στ) τους όρους και τις προϋποθέσεις για την πιστοποίηση και την αναγνώριση πιστοποίησης επαγγελματικών δεξιοτήτων, καθώς και την κατάρτιση της λίστας με τους αποδεκτούς φορείς πιστοποίησης της Ελλάδας και του εξωτερικού.
2. Για τα ζητήματα της παρ. 1 εισηγείται στον Υπουργό Εξωτερικών ο Διευθυντής της Διπλωματικής Ακαδημίας.
3. Το Εκπαιδευτικό Συμβούλιο, μετά από σχετική εισήγηση τριμελούς επιτροπής Καθηγητών Πανεπιστημίου της ημεδαπής ή της αλλοδαπής με γνωστικό αντικείμενο συναφές με τις υπό πιστοποίηση δεξιότητες, η οποία συγκροτείται με απόφαση του Υπουργού Εξωτερικών, που εκδίδεται μετά από εισήγηση του Διευθυντή της Δ.Α., καθορίζει την ύλη των εξετάσεων για την πιστοποίηση των επαγγελματικών δεξιοτήτων των υπαλλήλων του Διπλωματικού Κλάδου και των λοιπών κλάδων του Υπουργείου Εξωτερικών.
Άρθρο 48
Εισαγωγή και φοίτηση
στη Διπλωματική Ακαδημία
1. Ο διαγωνισμός εισαγωγής υποψηφίων Ακολούθων Πρεσβείας στη Δ.Α. διενεργείται, με μέριμνα της Διευθύνσεως Προσωπικού, μια τουλάχιστον φορά κατ‘ έτος, εφόσον υπάρχουν κενές οργανικές θέσεις Ακολούθων Πρεσβείας, κατόπιν σχετικής προκήρυξης που εκδίδεται από τον Υπουργό Εξωτερικών. Για τη συμμετοχή στον διαγωνισμό απαιτούνται, εκτός των γενικών προσόντων του άρθρου 319, και τα ακόλουθα ειδικά προσόντα:
α) πτυχίο Πανεπιστημίου της ημεδαπής ή ισότιμος τίτλος της αλλοδαπής ή αρμοδίως αναγνωρισμένος τίτλος α’ κύκλου σπουδών της αλλοδαπής,
β) άριστη γνώση της αγγλικής και της γαλλικής γλώσσας.
2. Ο χρόνος φοίτησης στη Δ.Α. υπολογίζεται ως συντάξιμος. Ως τέτοιος υπολογίζεται και ο χρόνος φοίτησης στο Κέντρο Διπλωματικών Σπουδών, για το διάστημα που αυτό λειτούργησε, πριν από τη σύσταση της Δ.Α. Στους σπουδαστές της Δ.Α. εφαρμόζονται κατά τη διάρκεια της φοίτησής τους οι διατάξεις του Β’ και Γ’ Μέρους του Υπαλληλικού Κώδικα και λογίζονται από την εισαγωγή τους ως δόκιμοι δημόσιοι υπάλληλοι, με όλα τα σχετικά καθήκοντα, περιορισμούς και δικαιώματα, καθώς και πλήρη ασφαλιστική κάλυψη, με την καταβολή των σχετικών εισφορών. Με εντολή του Διευθυντή της Δ.Α., δύναται να ανατεθούν στους σπουδαστές, στο πλαίσιο της εκπαίδευσής τους, καθήκοντα εντός των Διευθύνσεων του Υπουργείου Εξωτερικών. Για τους σπουδαστές της Δ.Α. δεν συντάσσεται έκθεση αξιολόγησης ούτε άλλης μορφής φύλλο ποιότητας.
3. Οι σπουδαστές της Δ.Α. λαμβάνουν κατά το διάστημα της εκπαίδευσής τους αποδοχές ίσες με το σύνολο των αποδοχών του Ακολούθου Πρεσβείας, εκτός από το επίδομα ειδικών καθηκόντων της περ. Α’ της παρ. 1 του άρθρου 144 του ν. 4472/2017 (Α’ 74). Οι ανωτέρω αποδοχές καταβάλλονται και μετά την αποφοίτησή τους και έως τον διορισμό τους ως Ακολούθων Πρεσβείας.
4. Όσοι σπουδαστές έχουν την ιδιότητα υπαλλήλου φορέων της Γενικής Κυβέρνησης ή μέλους Δ.Ε.Π., τελούν, αυτοδικαίως, σε απόσπαση από την έναρξη του χρόνου φοίτησής τους στη Δ.Α. και συνεχίζουν να λαμβάνουν τις αποδοχές της θέσης του φορέα στον οποίο ανήκουν.
Άρθρο 49
Εξουσιοδοτικές διατάξεις
1. Με απόφαση του Υπουργού Εξωτερικών, η οποία εκδίδεται μετά από εισήγηση του Εκπαιδευτικού Συμβουλίου και γνώμη της τριμελούς επιτροπής της παρ. 3 του άρθρου 47, καθορίζονται οι όροι και οι προϋποθέσεις αναγνώρισης της πιστοποίησης και καταρτίζεται λίστα με τους αποδεκτούς φορείς πιστοποίησης της Ελλάδας και του Εξωτερικού.
2. Με διάταγμα, το οποίο εκδίδεται ύστερα από πρόταση του Υπουργού Εξωτερικών, καθορίζονται:
α) η διαδικασία και ο τρόπος εισαγωγής και αποφοίτησης από τη Δ.Α., η διάρκεια φοίτησης, το πρόγραμμα σπουδών, οι υποχρεώσεις των εκπαιδευομένων, καθώς και οι διοικητικές κυρώσεις για την παράβαση των υποχρεώσεών τους,
β) τα θέματα που αφορούν στον τρόπο βαθμολογίας και τον καθορισμό της σειράς επιτυχίας των εκπαιδευομένων κατά την αποφοίτησή τους,
γ) ο τρόπος και η διαδικασία επιμόρφωσης των υπηρετούντων υπαλλήλων του Υπουργείου Εξωτερικών,
δ) κάθε άλλο θέμα σχετικό με την οργάνωση και λειτουργία της Δ.Α.
3. Με απόφαση του Υπουργού Εξωτερικών καταρτίζεται ο κανονισμός εσωτερικής λειτουργίας της Δ.Α.
ΥΠΟΚΕΦΑΛΑΙΟ Ε’
ΕΙΔΙΚΗ ΝΟΜΙΚΗ ΥΠΗΡΕΣΙΑ
Άρθρο 50
Αρμοδιότητες Ειδικής Νομικής Υπηρεσίας
Στο Υπουργείο Εξωτερικών λειτουργεί Ειδική Νομική Υπηρεσία (Ε.Ν.Υ.), η οποία υπάγεται απευθείας στον Υπουργό Εξωτερικών και είναι αρμόδια για τη νομική υποστήριξη της δράσης του Υπουργείου Εξωτερικών σε ζητήματα διεθνούς και ενωσιακού δικαίου, η παροχή γνωμοδοτήσεων, η εκπροσώπηση του Υπουργείου στο εξωτερικό επί νομικών και δικαστικών θεμάτων, καθώς και η διεκπεραίωση διεθνών συμβατικών ζητημάτων.
Άρθρο 51
Διάρθρωση Ειδικής Νομικής Υπηρεσίας
Η Ειδική Νομική Υπηρεσία διαρθρώνεται ως εξής:
α) Τμήμα Δημοσίου Διεθνούς Δικαίου, στο οποίο λειτουργεί Γραφείο Διεθνών Συμβάσεων.
β) Τμήμα Δικαίου της Ευρωπαϊκής Ένωσης.
Άρθρο 52
Αρμοδιότητες Τμήματος Δημοσίου
Διεθνούς Δικαίου
Το Τμήμα Δημοσίου Διεθνούς Δικαίου είναι αρμόδιο για:
α) τη γνωμοδότηση επί ζητημάτων δημοσίου διεθνούς δικαίου και θεμάτων σχετικών με την ερμηνεία και εφαρμογή των κάθε φύσης διεθνών συμβάσεων, καθώς και για τη μελέτη και επεξεργασία σχεδίων διεθνών συμβάσεων και τη συμμετοχή στις διαπραγματεύσεις για τη σύναψή τους,
β) τη συμμετοχή σε διαπραγματεύσεις και συναντήσεις διεθνών οργανισμών και διασκέψεων που άπτονται του δημοσίου διεθνούς δικαίου,
γ) τη διεκπεραίωση θεμάτων τα οποία είναι σχετικά με διεθνή δικαιοδοτικά όργανα και όργανα διεθνούς διαιτησίας,
δ) τον χειρισμό, από νομικής άποψης, των διεθνών διακρατικών διαφορών ή των διαφορών με διεθνείς οργανισμούς στις οποίες διάδικο μέρος είναι η Ελλάδα. Για τον σκοπό αυτόν, μέλη του Τμήματος παρίστανται ως πληρεξούσιοι της Ελληνικής Δημοκρατίας, οριζόμενοι με απόφαση του Υπουργού Εξωτερικών, σύμφωνα με την παρ. 2 του άρθρου 18.
Άρθρο 53
Αρμοδιότητες Γραφείου Διεθνών Συμβάσεων
Στο Τμήμα Δημοσίου Διεθνούς Δικαίου λειτουργεί Γραφείο Διεθνών Συμβάσεων, το οποίο είναι αρμόδιο για την προώθηση της διαδικασίας θέσης σε ισχύ ως προς την Ελληνική Δημοκρατία των διεθνών συμβατικών κειμένων στα οποία αυτή καθίσταται συμβαλλόμενο μέρος, καθώς και για τη φύλαξή τους και την τήρηση και ενημέρωση σχετικού μητρώου.
Άρθρο 54
Αρμοδιότητες Τμήματος Δικαίου
της Ευρωπαϊκής Ένωσης
Το Τμήμα Δικαίου της Ευρωπαϊκής Ένωσης είναι αρμόδιο για τον χειρισμό θεμάτων, που αφορούν στο ενωσιακό δίκαιο ή σχετίζονται με τη λειτουργία των θεσμικών οργάνων και οργανισμών της Ευρωπαϊκής Ένωσης. Σε αυτό το πλαίσιο, το Τμήμα είναι αρμόδιο για:
α) τη διατύπωση γνωμοδότησης επί θεμάτων, που άπτονται του ενωσιακού δικαίου και του κεκτημένου της Ευρωπαϊκής Ένωσης,
β) τη συμμετοχή σε ομάδες εργασίας και δίκτυα στο πλαίσιο της Ευρωπαϊκής Ένωσης, καθώς και σε οργανισμούς, φορείς και διαδικασίες, όπου εγείρονται ζητήματα ενωσιακού δικαίου κατά την άσκηση των ανωτέρω αρμοδιοτήτων,
γ) τον χειρισμό υποθέσεων και τη διαπραγμάτευση με τα όργανα της Ευρωπαϊκής Ένωσης επί ζητημάτων ενσωμάτωσης και εφαρμογής του ενωσιακού δικαίου,
δ) την εκπροσώπηση της Ελληνικής Δημοκρατίας ενώπιον των δικαιοδοτικών οργάνων της Ένωσης, τη λήψη και αποστολή των δικονομικών εγγράφων, καθώς και τη σύνταξη των σχετικών πληρεξουσίων. Για τον σκοπό αυτόν, μέλη του Τμήματος παρίστανται ως πληρεξούσιοι της Ελληνικής Δημοκρατίας, οριζόμενοι με απόφαση του Υπουργού Εξωτερικών, σύμφωνα με την παρ. 2 του άρθρου 18.
Άρθρο 55
Στελέχωση Ε.Ν.Υ.
Καθήκοντα διοικητικού προσωπικού της Ε.Ν.Υ. εκτελούν οι υπάλληλοι των αντίστοιχων κλάδων του Υπουργείου Εξωτερικών, κάτοχοι κατά προτίμηση πτυχίου Νομικού Τμήματος ή Νομικής Σχολής ημεδαπού Πανεπιστημίου ή ομοταγούς Πανεπιστημίου της αλλοδαπής. Στο Γραφείο Διεθνών Συμβάσεων προβλέπεται, επίσης, και μία (1) θέση ειδικού βιβλιοθηκονόμου, για την υπηρεσιακή κατάσταση του οποίου ισχύουν όσα προβλέπονται στο άρθρο 143 για τις αντίστοιχες θέσεις της Υπηρεσίας Διπλωματικού και Ιστορικού Αρχείου.
ΥΠΟΚΕΦΑΛΑΙΟ ΣΤ’
ΓΡΑΦΕΙΟ ΝΟΜΙΚΗΣ ΥΠΟΣΤΗΡΙΞΗΣ
Άρθρο 56
Μετονομασία Αυτοτελούς Γραφείου Νομοθετικής Πρωτοβουλίας
σε Γραφείο Νομικής Υποστήριξης
Το Αυτοτελές Γραφείο Νομοθετικής Πρωτοβουλίας, που συστάθηκε με το άρθρο 3 του ν. 4451/2017 (Α’ 16), μετονομάζεται σε «Γραφείο Νομικής Υποστήριξης».
Άρθρο 57
Αρμοδιότητες Γραφείου Νομικής Υποστήριξης
Το Γραφείο Νομικής Υποστήριξης είναι αρμόδιο για τη νομική υποστήριξη του Υπουργείου Εξωτερικών, ιδίως σε θέματα δημοσίου δικαίου. Ειδικότερα, είναι αρμόδιο για:
α) τη συμμετοχή στον σχεδιασμό των νομοθετικών και κανονιστικών ρυθμίσεων αρμοδιότητας του Υπουργείου Εξωτερικών, σε συνεργασία με τις καθ’ ύλην αρμόδιες υπηρεσίες και την κατάρτιση σχεδίων νόμων, διαταγμάτων και υπουργικών αποφάσεων που αναθέτει σε αυτό ο Υπουργός Εξωτερικών,
β) τη μέριμνα για τη διενέργεια του κοινωνικού διαλόγου και των διαβουλεύσεων με τους εκπροσώπους των κοινωνικών φορέων και των ενδιαφερόμενων κοινωνικών ομάδων, σε συνεργασία με τις καθ’ ύλην αρμόδιες υπηρεσίες του Υπουργείου Εξωτερικών,
γ) τη σύνταξη, σε συνεργασία με τις αρμόδιες υπηρεσίες του Υπουργείου Εξωτερικών, των απαραίτητων, κάθε φορά, συνοδευτικών εγγράφων, όπως της Ανάλυσης Συνεπειών Ρύθμισης, που προβλέπεται στο άρθρο 62 του ν. 4622/2019 (Α’ 133), για την άσκηση της νομοθετικής πρωτοβουλίας εκ μέρους του Υπουργείου Εξωτερικών, με βάση τις αρχές της καλής νομοθέτησης, που προβλέπονται στο άρθρο 58 του ίδιου νόμου,
δ) τη συμμετοχή στις νομοπαρασκευαστικές επιτροπές και ομάδες εργασίας του Υπουργείου Εξωτερικών και της Γενικής Γραμματείας Νομικών και Κοινοβουλευτικών Θεμάτων της Προεδρίας της Κυβέρνησης και την τήρηση ηλεκτρονικού αρχείου των τελικών εισηγήσεων ή προτάσεων των εν λόγω επιτροπών ή ομάδων,
ε) τη μελέτη, την επεξεργασία, τον έλεγχο και την υποβολή αιτιολογημένων εισηγήσεων επί συγκεκριμένων ζητημάτων, που του ανατίθεται από τον Υπουργό Εξωτερικών, σε συνεργασία με τις καθ’ ύλην αρμόδιες υπηρεσίες,
στ) την υποβολή εισηγήσεων για τη νομιμότητα των διοικητικών εγγράφων ή πράξεων, που υποβάλλονται στον Υπουργό Εξωτερικών, κατόπιν ανάθεσης από τον ίδιο,
ζ) τη μελέτη και σύνταξη εκθέσεων σχετικών με γνώμες, εισηγήσεις, προτάσεις και πορίσματα επιτροπών, συμβουλίων και ομάδων εργασίας, που υποβάλλονται στον Υπουργό Εξωτερικών, κατόπιν ανάθεσης από τον ίδιο,
η) τον συντονισμό και τον έλεγχο τήρησης των αρχών της νομιμότητας σε όλα τα στάδια της διαδικασίας σύναψης δημόσιων συμβάσεων του Υπουργείου Εξωτερικών, καθώς και τη σύνταξη προς τούτο έκθεσης για όλα τα στάδια της διαδικασίας, σε άμεση συνεργασία με τις αρμόδιες υπηρεσίες του Υπουργείου Εξωτερικών, κατόπιν ανάθεσης από τον Υπουργό Εξωτερικών,
θ) την επισήμανση, συλλογή, ταξινόμηση και προώθηση στις αρμόδιες υπηρεσίες των νομοθετικών και κανονιστικών ρυθμίσεων του Υπουργείου Εξωτερικών, που χρήζουν αναμόρφωσης, κωδικοποίησης ή επικαιροποίησης και την υποβολή σχετικών εισηγήσεων προς τον Υπουργό Εξωτερικών,
ι) την παροχή νομικής υποστήριξης στις καθ’ ύλην αρμόδιες υπηρεσίες για τον χειρισμό και τη διεκπεραίωση υπηρεσιακών ζητημάτων, που χαρακτηρίζονται από τον Υπουργό Εξωτερικών ως ειδικού χειρισμού ή μείζονος σημασίας και ανατίθενται σε αυτό,
ια) την εν γένει παροχή νομικής υποστήριξης επί θεμάτων, που ανατίθενται στο Γραφείο από τον Υπουργό Εξωτερικών.
Άρθρο 58
Στελέχωση Γραφείου Νομικής Υποστήριξης
1. Στο Γραφείο Νομικής Υποστήριξης υφίστανται τέσσερις (4) θέσεις νομικών συμβούλων με έμμισθη εντολή, κατόχων πτυχίου Νομικού Τμήματος και μεταπτυχιακού τίτλου σπουδών στο δημόσιο δίκαιο με προηγούμενη πενταετή τουλάχιστον εργασιακή εμπειρία.
2. Η πρόσληψη των νομικών συμβούλων διενεργείται με απόφαση του Υπουργού Εξωτερικών, με επιλογή, κατόπιν εισήγησης τριμελούς επιτροπής που συγκροτείται προς τούτο με απόφαση του Υπουργού Εξωτερικών και αποτελείται από τον ΣΤ-Α’ Γενικό Διευθυντή Προσωπικού και Διοικητικής Οργάνωσης, τον Νομικό Σύμβουλο του Κράτους του Υπουργείου Εξωτερικών και ένα (1) μέλος Δ.Ε.Π. με ειδίκευση στο δημόσιο δίκαιο. Η Επιτροπή εξετάζει τα προσόντα των υποψηφίων ως προς τις απαιτήσεις και τα καθήκοντα των θέσεων αυτών.
3. Στη Γραμματεία του Γραφείου υπηρετούν δύο (2) υπάλληλοι του Κλάδου Διοικητικού Προξενικού, κάτοχοι, κατά προτίμηση, πτυχίου Νομικού Τμήματος ή Νομικής Σχολής ημεδαπού Πανεπιστημίου ή ομοταγούς Πανεπιστημίου της αλλοδαπής.
ΥΠΟΚΕΦΑΛΑΙΟ Ζ’
ΥΠΗΡΕΣΙΑ ΕΝΗΜΕΡΩΣΗΣ
Άρθρο 59
Σκοπός και αρμοδιότητες
Υπηρεσίας Ενημέρωσης
1. Στο Υπουργείο Εξωτερικών λειτουργεί Υπηρεσία Ενημέρωσης, υπαγόμενη απευθείας στον Υπουργό Εξωτερικών, η οποία έχει ως σκοπό τον σχεδιασμό και την εφαρμογή προγραμμάτων πληροφόρησης για θέματα του Υπουργείου Εξωτερικών, στο πλαίσιο της εκάστοτε κυβερνητικής πολιτικής, καθώς και την προβολή των θέσεων της ελληνικής εξωτερικής πολιτικής.
2. Η Υπηρεσία Ενημέρωσης συνεργάζεται, κυρίως, με τη Γενική Γραμματεία Επικοινωνίας και Ενημέρωσης, καθώς και με κάθε άλλη αρμόδια υπηρεσία, εισηγείται και λαμβάνει τα αναγκαία και πρόσφορα μέτρα για τον έλεγχο και την εφαρμογή των προγραμμάτων της παρ. 1, σύμφωνα με τις οδηγίες του Υπουργού Εξωτερικών.
3. Η Υπηρεσία Ενημέρωσης ενημερώνει άμεσα τον Κυβερνητικό Εκπρόσωπο για σημαντικά τρέχοντα ζητήματα εξωτερικής επικαιρότητας, που απαιτούν απάντηση ή τοποθέτηση της Κυβέρνησης.
4. Η Υπηρεσία Ενημέρωσης είναι αρμόδια για:
α) τη σύνταξη δελτίων Τύπου για την Κεντρική Υπηρεσία και περιοδικών εκθέσεων τόσο για την Κεντρική Υπηρεσία όσο και για τις διαπιστευμένες στη Χώρα ξένες πρεσβείες,
β) την παρακολούθηση, μέσω σχετικής πλατφόρμας, του ημερήσιου και περιοδικού Τύπου, καθώς και των άλλων μέσων μαζικής ενημέρωσης, που αναφέρονται σε θέματα αρμοδιότητας του Υπουργείου Εξωτερικών,
γ) τη σύνταξη των κάθε είδους ανακοινώσεων και απαντήσεων του Υπουργείου και τη γνωστοποίησή τους προς τους ενδιαφερομένους,
δ) τη συνεχή παρακολούθηση και ανάπτυξη της κεντρικής ιστοσελίδας του Υπουργείου Εξωτερικών, τον συντονισμό και την εποπτεία του περιεχομένου των ιστοσελίδων του Υπουργείου Εξωτερικών, πλην εκείνων που αναπτύσσει και λειτουργεί η Ε1 Διεύθυνση Διεθνών Δημοσίων Σχέσεων, και την επιλογή των κειμένων της κεντρικής ιστοσελίδας με τη στήριξη των αρμόδιων Διευθύνσεων της Κεντρικής Υπηρεσίας.
5. Στην Υπηρεσία Ενημέρωσης δύνανται, με κοινή απόφαση του Υπουργού Εξωτερικών και του Υπουργού στον οποίο έχουν ανατεθεί οι αρμοδιότητες της Γενικής Γραμματείας Επικοινωνίας και Ενημέρωσης, να αποσπώνται δημοσιογράφοι της Γενικής Γραμματείας Επικοινωνίας και Ενημέρωσης.
Άρθρο 60
Προϊστάμενος Υπηρεσίας Ενημέρωσης
Ο Προϊστάμενος της Υπηρεσίας Ενημέρωσης είναι ο εκπρόσωπος του Υπουργείου Εξωτερικών. Στη θέση αυτήν ορίζεται με απόφαση του Υπουργού Εξωτερικών διπλωματικός υπάλληλος, με βαθμό τουλάχιστον Συμβούλου Πρεσβείας Α’. Σε συνεργασία με τις άλλες υπηρεσίες του Υπουργείου Εξωτερικών ενημερώνει τους εκπροσώπους των μέσων μαζικής ενημέρωσης, τους διπλωματικούς συντάκτες και τους ανταποκριτές ξένου τύπου για θέματα αρμοδιότητας του Υπουργείου Εξωτερικών.
Άρθρο 61
Στελέχωση Υπηρεσίας Ενημέρωσης
Στην Υπηρεσία Ενημέρωσης υφίστανται επτά (7) θέσεις μεταφραστών γλωσσών ειδικού ενδιαφέροντος στις οποίες προσλαμβάνονται, με απόφαση του Υπουργού Εξωτερικών, με σύμβαση τριετούς διάρκειας, η οποία μπορεί να ανανεώνεται για μία επιπλέον τριετία, οι επιτυχόντες σε διαγωνισμό, ο οποίος διενεργείται με μέριμνα της Διεύθυνσης Προσωπικού και Διοικητικής Οργάνωσης. Η σχετική προκήρυξη δημοσιεύεται ολόκληρη στην Εφημερίδα της Κυβερνήσεως και περίληψή της σε δύο (2) τουλάχιστον εφημερίδες των Αθηνών. Η προκήρυξη αποστέλλεται, πριν από τη δημοσίευσή της, στο Α.Σ.Ε.Π., το οποίο οφείλει να την ελέγξει από άποψη νομιμότητας εντός είκοσι (20) ημερών. Αν παρέλθει άπρακτη η προθεσμία του προηγούμενου εδαφίου, τεκμαίρεται η σύμφωνη γνώμη του Α.Σ.Ε.Π. Οι σχετικοί πίνακες των επιτυχόντων αποστέλλονται στο Α.Σ.Ε.Π. προς έλεγχο νομιμότητας.
Άρθρο 62
Εξουσιοδοτική διάταξη
Με απόφαση του Υπουργού Εξωτερικών, ρυθμίζονται τα ειδικότερα θέματα οργάνωσης και λειτουργίας της ανωτέρω Υπηρεσίας, η διαδικασία και κάθε άλλο θέμα σχετικό με τον διαγωνισμό για τις θέσεις των μεταφραστών, καθώς και κάθε άλλο σχετικό θέμα.
ΥΠΟΚΕΦΑΛΑΙΟ Η’
ΓΡΑΦΕΙΟ ΤΥΠΟΥ ΥΠΟΥΡΓΟΥ ΕΞΩΤΕΡΙΚΩΝ
Άρθρο 63
Γραφείο Τύπου Υπουργού Εξωτερικών
Στο Υπουργείο Εξωτερικών υφίσταται Γραφείο Τύπου, το οποίο υπάγεται απευθείας στον Υπουργό Εξωτερικών. Το Γραφείο είναι αρμόδιο για την πληροφόρηση των μέσων ενημέρωσης, σχετικά με την εν γένει πολιτική δραστηριότητα του Υπουργού Εξωτερικών, την παρακολούθηση και συλλογή ειδήσεων από τα μέσα μαζικής ενημέρωσης εσωτερικού και εξωτερικού και την ενημέρωση του Υπουργού.
Άρθρο 64
Στελέχωση Γραφείου Τύπου
1. Στο Γραφείο Τύπου υφίστανται δύο (2) θέσεις δημοσιογράφων, με σχέση εργασίας Ιδιωτικού Δικαίου, στις οποίες προσλαμβάνονται, με απόφαση του Υπουργού Εξωτερικών, δημοσιογράφοι είτε μέλη αναγνωρισμένης στην Ελλάδα επαγγελματικής δημοσιογραφικής οργάνωσης είτε έχοντες διετή τουλάχιστον προϋπηρεσία σε ημερήσια πολιτική ή οικονομική εφημερίδα ή σε περιοδικό ευρείας κυκλοφορίας ή στη ραδιοφωνία ή στην τηλεόραση, που αποδεικνύεται από την καταβολή των εισφορών τους στον οικείο ασφαλιστικό φορέα με την ιδιότητα του δημοσιογράφου. Στη σύμβαση τίθεται υποχρεωτικά ο όρος, ότι αυτή λύεται αυτοδικαίως και χωρίς αποζημίωση και ο προσληφθείς απολύεται με την αποχώρηση για οποιονδήποτε λόγο του Υπουργού που τον προσέλαβε.
2. Στις ανωτέρω θέσεις μπορεί, με κοινή απόφαση του Υπουργού Εξωτερικών και του Υπουργού στον οποίο έχουν ανατεθεί οι αρμοδιότητες της Γενικής Γραμματείας Επικοινωνίας και Ενημέρωσης, να αποσπώνται δημοσιογράφοι της Γενικής Γραμματείας Επικοινωνίας και Ενημέρωσης.
ΥΠΟΚΕΦΑΛΑΙΟ Θ’
ΔΙΕΥΘΥΝΣΗ ΕΘΙΜΟΤΥΠΙΑΣ
Άρθρο 65
Αρμοδιότητες Διεύθυνσης Εθιμοτυπίας
Στο Υπουργείο Εξωτερικών λειτουργεί Διεύθυνση Εθιμοτυπίας, η οποία υπάγεται απευθείας στον Υπουργό και είναι αρμόδια για:
α) τη ρύθμιση όλων των θεμάτων εθιμοτυπίας, εθιμοταξίας και οργάνωσης των επισήμων επισκέψεων Αρχηγών Κρατών και Κυβερνήσεων στην Ελληνική Δημοκρατία, των επισκέψεων εργασίας Αρχηγών Κυβερνήσεων και Υπουργών Εξωτερικών στην Ελληνική Δημοκρατία, καθώς και διεθνών συναντήσεων στην Ελλάδα, στις οποίες συμμετέχουν ο Πρόεδρος της Δημοκρατίας, ο Πρωθυπουργός ή ο Υπουργός Εξωτερικών,
β) θέματα ατελειών και προνομίων των μελών του Διπλωματικού και Προξενικού Σώματος,
γ) θέματα έμμισθων και άμισθων Προξενικών Αρχών ξένων κρατών στην Ελλάδα,
δ) θέματα των παρασήμων, που απονέμονται από τον Πρόεδρο της Δημοκρατίας, κατόπιν πρότασης του Υπουργού Εξωτερικών.
Άρθρο 66
Διάρθρωση Διεύθυνσης Εθιμοτυπίας
Η Διεύθυνση Εθιμοτυπίας συγκροτείται από τρία (3) Τμήματα ως εξής:
α) Τμήμα Ατελειών και Προνομίων
β) Τμήμα Εθιμοταξίας και Παρασήμων
γ) Τμήμα Επίσημων Επισκέψεων.
Άρθρο 67
Αρμοδιότητες Τμήματος
Ατελειών και Προνομίων
Το Τμήμα Ατελειών και Προνομίων είναι αρμόδιο για:
α) θέματα προνομίων και ατελειών των μελών του Διπλωματικού και Προξενικού Σώματος, καθώς και των οικογενειών τους στην Ελλάδα, σύμφωνα με τις Συμβάσεις της Βιέννης για τις Διπλωματικές Σχέσεις (1961) και τις Προξενικές Σχέσεις (1963) αντιστοίχως, καθώς, επίσης, και για θέματα προνομίων και ατελειών μελών αποστολών διεθνών οργανισμών, που υπηρετούν στην Ελλάδα,
β) τις απαραίτητες ενέργειες για τη χορήγηση εθνικών θεωρήσεων εισόδου σε κατόχους αλλοδαπών διπλωματικών και υπηρεσιακών διαβατηρίων που τοποθετούνται στην Ελλάδα, καθώς και των μελών των οικογενειών τους και του βοηθητικού προσωπικού,
γ) την έκδοση και ανανέωση των ειδικών ταυτοτήτων που χορηγούνται στα μέλη του προσωπικού των διπλωματικών και προξενικών αποστολών, καθώς και των διεθνών οργανισμών, που υπηρετούν στην Ελλάδα, καθώς και στα μέλη των οικογενειών τους,
δ) θέματα ετεροδικίας, σύμφωνα με τα προβλεπόμενα από τις Συμβάσεις της Βιέννης για τις Διπλωματικές Σχέσεις (1961) και τις Προξενικές Σχέσεις (1963), κατά περίπτωση,
ε) τη συνεννόηση με τις αρμόδιες Αρχές της Ελληνικής Δημοκρατίας για ζητήματα ασφαλείας των διπλωματικών και προξενικών αποστολών, των μελών αυτών, καθώς και των οικογενειών τους στην Ελλάδα,
στ) τη μεσολάβηση για τη χορήγηση άδειας χρήσης της αίθουσας επισήμων στα διεθνή αεροδρόμια της Χώρας, όπου αυτές λειτουργούν, από αλλοδαπούς αξιωματούχους, κατά περίπτωση, καθώς και από Έλληνες αξιωματούχους, που απολαμβάνουν αυτού του δικαιώματος.
Άρθρο 68
Αρμοδιότητες Τμήματος
Εθιμοταξίας και Παρασήμων
Το Τμήμα Εθιμοταξίας και Παρασήμων είναι αρμόδιο για:
α) τη ρύθμιση ζητημάτων σχετικών με τα διαπιστευτήρια, ανακλητήρια και εκτελεστήρια των ξένων στην Ελλάδα και των Ελλήνων διπλωματικών και προξενικών αντιπροσώπων στο εξωτερικό,
β) τον συντονισμό της απονομής των παρασήμων των Ταγμάτων Σωτήρος, Τιμής, Φοίνικα και Ευποιίας, καθώς και την έκδοση των σχετικών διαταγμάτων χορήγησης αδείας «του φέρειν»,
γ) τη σύνταξη και τήρηση επικαιροποιημένων καταλόγων των μελών του Διπλωματικού και του Προξενικού Σώματος, που υπηρετούν στην Ελλάδα και την ανάρτησή τους στην ιστοσελίδα του Υπουργείου Εξωτερικών.
Άρθρο 69
Αρμοδιότητες Τμήματος Επίσημων Επισκέψεων
Το Τμήμα Επίσημων Επισκέψεων είναι αρμόδιο για:
α) την οργάνωση των επίσημων επισκέψεων Αρχηγών Κρατών και Κυβερνήσεων, των επισκέψεων εργασίας Αρχηγών Κυβερνήσεων και Υπουργών Εξωτερικών στην Ελληνική Δημοκρατία, καθώς και των διεθνών συναντήσεων, στην Ελληνική Επικράτεια, στις οποίες μετέχουν ο Πρόεδρος της Δημοκρατίας, ο Πρωθυπουργός ή ο Υπουργός Εξωτερικών,
β) την προμήθεια και προσφορά δώρων εκ μέρους του Πρωθυπουργού, του Υπουργού Εξωτερικών και λοιπών αξιωματούχων του Υπουργείου Εξωτερικών, στο πλαίσιο επίσημων επισκέψεων και επισκέψεων εργασίας στην Ελλάδα και στο εξωτερικό, καθώς και επίσημων εκδηλώσεων στο εσωτερικό,
γ) την οργάνωση της επίσημης υποδοχής των ξένων Πρέσβεων κατά την πρώτη άφιξή τους στην Ελλάδα για ανάληψη υπηρεσίας, καθώς και της προπομπής τους με το πέρας της θητείας τους,
δ) τη διοργάνωση της τελετής υποβολής διαπιστευτηρίων στον Πρόεδρο της Δημοκρατίας από τους νεοαφιχθέντες ξένους Πρέσβεις,
ε) τη διοργάνωση της τελετής υποβολής ευχών για το νέο έτος στον Πρόεδρο της Δημοκρατίας, από τους επικεφαλής των ξένων αποστολών,
στ) την οργάνωση της συμμετοχής των επικεφαλής των ξένων Διπλωματικών και Προξενικών Αποστολών στον επίσημο εορτασμό της Εθνικής Επετείου της 25ης Μαρτίου, καθώς και της Κυριακής της Ορθοδοξίας.
ΥΠΟΚΕΦΑΛΑΙΟ Ι’
ΓΡΑΦΕΙΟ ΑΜΥΝΤΙΚΗΣ ΔΙΠΛΩΜΑΤΙΑΣ
Άρθρο 70
Σύσταση και αρμοδιότητες
Γραφείου Αμυντικής Διπλωματίας
1. Στο Υπουργείο Εξωτερικών συστήνεται αυτοτελές Γραφείο Αμυντικής Διπλωματίας, το οποίο υπάγεται απευθείας στον Υπουργό Εξωτερικών. Ο επικεφαλής του Γραφείου αποτελεί σύνδεσμο μεταξύ του Υπουργείου Εξωτερικών και του Υπουργείου Εθνικής Άμυνας.
2. Το Γραφείο ενημερώνει τον Υπουργό Εξωτερικών επί:
α) ζητημάτων εθνικής άμυνας άμεσου ενδιαφέροντος,
β) αλλαγών της στρατιωτικής κατάστασης των γειτονικών χωρών, οι οποίες άμεσα ή έμμεσα επηρεάζουν την εθνική ασφάλεια,
γ) της κατάστασης ασφαλείας στην ευρύτερη περιοχή τόσο σε περιφερειακό όσο και σε παγκόσμιο επίπεδο,
δ) στρατιωτικών θεμάτων που διέπουν τη σχέση της Χώρας με λοιπά κράτη και διεθνείς οργανισμούς.
3. Η ενημέρωση επί των ως άνω θεμάτων πραγματοποιείται μέσω της σύνταξης σύντομου ημερήσιου δελτίου πληροφοριών - εκτιμήσεων, το οποίο επικεντρώνεται σε θέματα άμεσου ενδιαφέροντος και σε εβδομαδιαίο, το οποίο περιλαμβάνει ευρύτερη θεματολογία.
4. Το Γραφείο ενημερώνει τον Υπουργό Εθνικής Άμυνας, μέσω της Γενικής Διεύθυνσης Πολιτικής Εθνικής Άμυνας και Διεθνών Σχέσεων (ΓΔΠΕΑΔΣ) του Υπουργείου Εθνικής Άμυνας, καθώς και τον Αρχηγό του Γενικού Επιτελείου Εθνικής Άμυνας, επί της διπλωματικής διάστασης των ανωτέρω θεμάτων.
Άρθρο 71
Στελέχωση Γραφείου Αμυντικής Διπλωματίας
1. Το Γραφείο στελεχώνεται από προσωπικό του Υπουργείου Εξωτερικών, καθώς και από στρατιωτικό προσωπικό των τριών Κλάδων των Ενόπλων Δυνάμεων. Επικεφαλής του Γραφείου τοποθετείται, με κοινή απόφαση των Υπουργών Εξωτερικών και Εθνικής Άμυνας, ανώτερος αξιωματικός προερχόμενος από έναν από τους τρεις Κλάδους των Ενόπλων Δυνάμεων. Με όμοια απόφαση τοποθετείται και το λοιπό στρατιωτικό προσωπικό, που στελεχώνει το Γραφείο. Με απόφαση του Υπουργού Εξωτερικών, στο Γραφείο τοποθετούνται έως δύο (2) υπάλληλοι με καθήκοντα γραμματειακής υποστήριξης.
2. Στο Γραφείο συστήνεται μία (1) θέση Συνδέσμου για τα θέματα φύλαξης των συνόρων και των μεταναστευτικών ροών, στην οποία τοποθετείται, με κοινή απόφαση του Υπουργού Εξωτερικών και του καθ’ ύλην αρμόδιου Υπουργού είτε ανώτερος αξιωματικός της Ελληνικής Αστυνομίας είτε υπάλληλος του Υπουργείου Μετανάστευσης και Ασύλου, καθώς και μία (1) θέση Συνδέσμου για τα θέματα φύλαξης των θαλάσσιων συνόρων, στην οποία τοποθετείται, με κοινή απόφαση των Υπουργών Εξωτερικών και Ναυτιλίας και Νησιωτικής Πολιτικής ανώτερος αξιωματικός του Λιμενικού Σώματος - Ελληνικής Ακτοφυλακής.
3. Τα λειτουργικά έξοδα του Γραφείου Αμυντικής Διπλωματίας βαρύνουν τον προϋπολογισμό του Υπουργείου Εξωτερικών.
ΥΠΟΚΕΦΑΛΑΙΟ ΙΑ’
ΓΡΑΦΕΙΟ ΥΠΕΥΘΥΝΟΥ
ΠΡΟΣΤΑΣΙΑΣ ΔΕΔΟΜΕΝΩΝ
Άρθρο 72
Σύσταση Γραφείου Υπευθύνου
Προστασίας Δεδομένων
Στο Υπουργείο Εξωτερικών συστήνεται Αυτοτελές Γραφείο Υπευθύνου Προστασίας Δεδομένων (Υ.Π.Δ./Data Protection Officer - DPO Office).
Άρθρο 73
Προϊστάμενος Γραφείου
Υπευθύνου Προστασίας Δεδομένων
1. Του Γραφείου Υ.Π.Δ. προΐσταται ο Υπεύθυνος Προστασίας Δεδομένων του Υπουργείου Εξωτερικών, ο οποίος ασκεί όλα τα καθήκοντα και τις αρμοδιότητες, που του απονέμονται από τις διατάξεις του Γενικού Κανονισμού Προστασίας Δεδομένων, καθώς και από τον
ν. 4624/2019 (Α’ 137). Ο Υ.Π.Δ. του Υπουργείου Εξωτερικών και ο αναπληρωτής του επιλέγονται από τους υπαλλήλους του Υπουργείου Εξωτερικών ή τους υπηρετούντες σε αυτό με σχέση έμμισθης εντολής με βάση εσωτερική πρόσκληση εκδήλωσης ενδιαφέροντος και με κριτήριο τα προσόντα τους και, ιδίως, την αποδεδειγμένη γνώση και εμπειρία που διαθέτουν στον τομέα του δικαίου και των πρακτικών για την προστασία δεδομένων προσωπικού χαρακτήρα, ιδίως στους τομείς αρμοδιότητας του Υπουργείου Εξωτερικών, καθώς και την ικανότητα εκπλήρωσης των καθηκόντων που αναφέρονται στο άρθρο 39 του Γενικού Κανονισμού Προστασίας Δεδομένων. Ο Υ.Π.Δ. και ο αναπληρωτής του ορίζονται με απόφαση του Υπουργού Εξωτερικών για θητεία πέντε (5) ετών, η οποία μπορεί να ανανεώνεται και να διακοπεί μόνο για σπουδαίο λόγο, λαμβανομένου υπόψη του άρθρου 38 του Γενικού Κανονισμού Προστασίας Δεδομένων.
2. Στην απόφαση ορισμού του Υ.Π.Δ. μπορεί να προβλέπεται, ότι η άσκηση των καθηκόντων της κύριας δημόσιας θέσης του αναστέλλεται. Ο αναπληρωτής του Υ.Π.Δ. μπορεί να επιτελεί και άλλα καθήκοντα. Ο Υ.Π.Δ. αναφέρεται απευθείας στον Υπουργό, ο οποίος διασφαλίζει ότι, ο Υ.Π.Δ. δεν λαμβάνει εντολές για την άσκηση των καθηκόντων του. Ο Υ.Π.Δ. δεν απολύεται ούτε υφίσταται κυρώσεις οποιαδήποτε μορφής, επειδή επιτέλεσε τα καθήκοντά του. Κατά την αναπλήρωση του Υ.Π.Δ., ο αναπληρωτής του έχει όλα τα δικαιώματα και τις υποχρεώσεις του Υ.Π.Δ.
Άρθρο 74
Στελέχωση Γραφείου
Υπευθύνου Προστασίας Δεδομένων
Για τις ανάγκες υποστήριξης του Γραφείου, συστήνονται πέντε (5) θέσεις προσωπικού που καλύπτονται είτε από υπαλλήλους του Υπουργείου Εξωτερικών είτε από δημόσιους υπαλλήλους ή λειτουργούς με σχέση εργασίας Δημοσίου Δικαίου ή Ιδιωτικού Δικαίου Αορίστου Χρόνου, που υπηρετούν σε φορείς της Γενικής Κυβέρνησης μέσω απόσπασης είτε από δικηγόρους με έμμισθη εντολή του Δημοσίου που υπηρετούν στους ανωτέρω φορείς μέσω απόσπασης. Η απόσπαση διενεργείται με απόφαση του Υπουργού Εξωτερικών, η οποία εκδίδεται ύστερα από σχετικό αίτημα του Υ.Π.Δ.
Άρθρο 75
Σύσταση, συγκρότηση
και αρμοδιότητες άμισθης επιτροπής
1. Με απόφαση του Υπουργού Εξωτερικών στο Γραφείο συγκροτείται άμισθη επιτροπή με κύρια αρμοδιότητα την παροχή συμβουλευτικής, γνωμοδοτικής και τεχνικής υποστήριξης στην άσκηση του έργου του Υ.Π.Δ. του Υπουργείου Εξωτερικών και του αναπληρωτή του. Στην επιτροπή προεδρεύει ο Υ.Π.Δ.
2. Μέλη της επιτροπής ορίζονται εκπρόσωποι από τις κάτωθι υπηρεσίες του Υπουργείου Εξωτερικών, με τους αναπληρωτές τους:
α) Γενική Επιθεώρηση.
β) Διεύθυνση Στρατηγικού και Επιχειρησιακού Σχεδιασμού.
γ) Διεύθυνση Δικαιοσύνης, Εσωτερικών Υποθέσεων, Μετανάστευσης και Schengen.
δ) Διεύθυνση Προστασίας Περιβάλλοντος, Κλιματικής Αλλαγής και Παγκόσμιων Πολιτικών.
ε) Διεύθυνση Προσωπικού και Διοικητικής Οργάνωσης.
στ) Διεύθυνση Ηλεκτρονικής Διακυβέρνησης, Πληροφορικής και Τηλεπικοινωνιών.
3. Η γραμματειακή υποστήριξη της επιτροπής ανατίθεται σε υπάλληλο του Υπουργείου Εξωτερικών.
ΥΠΟΚΕΦΑΛΑΙΟ ΙΒ’
ΓΡΑΦΕΙΟ ΕΘΝΙΚΟΥ ΕΙΣΗΓΗΤΗ
Άρθρο 76
Αρμοδιότητες Γραφείου Εθνικού Εισηγητή
1. Στην Κεντρική Υπηρεσία του Υπουργείου Εξωτερικών λειτουργεί Γραφείο Εθνικού Εισηγητή, το οποίο είναι αρμόδιο για την εκπόνηση, τον συντονισμό και την εφαρμογή εθνικής στρατηγικής στην αντιμετώπιση της εμπορίας ανθρώπων στα επίπεδα της πρόληψης, της καταστολής και της δίωξης των δραστών, καθώς και της προστασίας των θυμάτων εμπορίας, το οποίο υπάγεται απευθείας στον Υπουργό Εξωτερικών.
2. Το Γραφείο Εθνικού Εισηγητή είναι αρμόδιο να:
α) συντονίζει όλους τους συναρμόδιους φορείς και τις πιστοποιημένες μη κυβερνητικές οργανώσεις αναφορικά με τη διαδικασία αναγνώρισης, εντοπισμού και αρωγής πιθανολογούμενων θυμάτων εμπορίας ανθρώπων και να προωθεί την τακτική τους επιμόρφωση στο πεδίο αυτό,
β) μεριμνά, μέσω της οργάνωσης προγραμμάτων επιμόρφωσης, ώστε οι αρχές που είναι επιφορτισμένες με την ποινική έρευνα και δίωξη των αδικημάτων εμπορίας ανθρώπων να τυγχάνουν της κατάλληλης επιμόρφωσης και εξειδίκευσης,
γ) συνεργάζεται με τις αστυνομικές και δικαστικές αρχές, με όλους τους εμπλεκόμενους εθνικούς και διεθνείς φορείς, όπως τον Διεθνή Οργανισμό Μετανάστευσης, καθώς και με τις πιστοποιημένες μη κυβερνητικές οργανώσεις, με σκοπό τη συλλογή στοιχείων που αφορούν στην εμπορία ανθρώπων,
δ) σχεδιάζει ή και να υλοποιεί προγράμματα έρευνας, εκπαίδευσης και κατάρτισης, καθώς και να αναλαμβάνει δράσεις ενημέρωσης και ευαισθητοποίησης του κοινού, δια του τύπου, μέσω του διαδικτύου ή με οποιοδήποτε άλλο μέσο ή τρόπο, σε συνεργασία με τους αναφερόμενους στο παρόν φορείς, με σκοπό την αποτροπή της προσφοράς και της ζήτησης υπηρεσιών που αφορούν στην εμπορία ανθρώπων,
ε) συντάσσει την ετήσια εθνική έκθεση, στην οποία καταγράφονται τα στατιστικά στοιχεία για διαπιστωμένα περιστατικά εμπορίας ανθρώπων και οι εκτιμήσεις σχετικά με τις νέες τάσεις, που προκύπτουν από τη μελέτη τους και με την οποία ο Εθνικός Εισηγητής προτείνει μέτρα για την αποτελεσματικότερη αντιμετώπιση της εμπορίας ανθρώπων. Η ετήσια εθνική έκθεση για την καταπολέμηση της εμπορίας ανθρώπων υποβάλλεται από τον Υπουργό Εξωτερικών στη Βουλή των Ελλήνων και αποστέλλεται προς τις αρμόδιες εθνικές και διεθνείς αρχές,
στ) διαβιβάζει στοιχεία της ανωτέρω ετήσιας εθνικής έκθεσης στον Συντονιστή Δράσης κατά της Εμπορίας Ανθρώπων (Σ.Δ.Ε.) της Ευρωπαϊκής Ένωσης,
ζ) εκπροσωπεί τη Χώρα στο Δίκτυο Εθνικών Εισηγητών ή ισοδύναμων μηχανισμών της Ευρωπαϊκής Ένωσης για την εμπορία ανθρώπων, καθώς και σε διεθνείς οργανισμούς που δραστηριοποιούνται σε ζητήματα καταπολέμησης της εμπορίας ανθρώπων.
3. Για τη λειτουργία, την πραγματοποίηση του έργου και την αποτελεσματική επιδίωξη του σκοπού του, το Γραφείο Εθνικού Εισηγητή συνεργάζεται με εθνικούς και διεθνείς, δημόσιους ή ιδιωτικούς, φορείς, με σκοπό τη συμμετοχή και την αξιοποίηση χρηματοδοτούμενων ή συγχρηματοδοτούμενων ευρωπαϊκών και άλλων προγραμμάτων και προγραμμάτων ΕΣΠΑ που αφορούν σε ερευνητικές, επιχειρησιακές και αναπτυξιακές δράσεις του Γραφείου.
Άρθρο 77
Προϊστάμενος Γραφείου Εθνικού Εισηγητή
Στο Γραφείο Εθνικού Εισηγητή προΐσταται ο Εθνικός Εισηγητής, ο οποίος ορίζεται με απόφαση του Υπουργού Εξωτερικών, με θητεία τεσσάρων (4) ετών, η οποία μπορεί να ανανεώνεται. Ο Εθνικός Εισηγητής είναι μόνιμος υπάλληλος του Υπουργείου Εξωτερικών, εξειδικευμένος επιστήμονας εγνωσμένου κύρους από τον χώρο των κοινωνικών και ανθρωπιστικών επιστημών που διαθέτει πολυετή εμπειρία στη διακρατική, διυπουργική και πολυτομεακή συνεργασία, στη συνεργασία με τους διεθνείς οργανισμούς και τις πιστοποιημένες Μ.Κ.Ο., καθώς και στη συμμετοχή σε προγράμματα της Ευρωπαϊκής Ένωσης και του ΕΣΠΑ, που εξειδικεύονται στο πεδίο της καταπολέμησης της εμπορίας ανθρώπων.
Άρθρο 78
Ορισμός συνδέσμων
1. Με κοινή απόφαση του Υπουργού Εξωτερικών και του κατά περίπτωση συναρμόδιου Υπουργού, εκ των Υπουργών Οικονομικών, Εσωτερικών, Παιδείας και Θρησκευμάτων, Υγείας, Εργασίας και Κοινωνικών Υποθέσεων, Πολιτισμού και Αθλητισμού, Δικαιοσύνης, Προστασίας του Πολίτη και Ναυτιλίας και Νησιωτικής Πολιτικής, ορίζονται ως σύνδεσμοι με το Γραφείο Εθνικού Εισηγητή εννέα (9) εκπρόσωποι, με τους αναπληρωτές τους, ένας από κάθε αναφερόμενο στο παρόν Υπουργείο.
2. Στο Γραφείο Εθνικού Εισηγητή ορίζεται ακόμη, ως σύνδεσμος, ένας (1) εκπρόσωπος της Γενικής Γραμματείας Επικοινωνίας και Ενημέρωσης με τον αναπληρωτή του, με κοινή απόφαση του Υπουργού Εξωτερικών και του Υπουργού στον οποίο έχουν ανατεθεί οι αρμοδιότητες της Γενικής Γραμματείας Επικοινωνίας και Ενημέρωσης.
3. Η θητεία των ανωτέρω προσώπων είναι τετραετής και μπορεί να ανανεώνεται. Επίσης, σύνδεσμο με το Γραφείο Εθνικού Εισηγητή αποτελεί ο επικεφαλής του Γραφείου Ελλάδας του Διεθνούς Οργανισμού Μετανάστευσης, με τον αναπληρωτή του.
Άρθρο 79
Εξουσιοδοτική διάταξη
Με κοινή απόφαση του Υπουργού Εξωτερικών και των κατά περίπτωση συναρμόδιων Υπουργών, από τους αναφερόμενους στο άρθρο 78 Υπουργούς, καθορίζεται κάθε άλλο θέμα σχετικό με την οργάνωση και λειτουργία του Γραφείου Εθνικού Εισηγητή, τις επιμέρους αρμοδιότητες και τα καθήκοντα του προσωπικού του, τη συνεργασία του με τους αναφερόμενους στο παρόν φορείς, τη σύσταση, λειτουργία και εποπτεία Εθνικής Βάσης Δεδομένων και Εθνικού Συστήματος Αναγνώρισης και Παραπομπής Θυμάτων Εμπορίας Ανθρώπων, καθώς και κάθε άλλο σχετικό θέμα.
ΚΕΦΑΛΑΙΟ Γ’
ΥΠΗΡΕΣΙΑΚΟΣ ΓΕΝΙΚΟΣ ΓΡΑΜΜΑΤΕΑΣ
ΚΑΙ ΥΠΗΡΕΣΙΕΣ ΥΠΑΓΟΜΕΝΕΣ
ΑΠΕΥΘΕΙΑΣ ΣΕ ΑΥΤΟΝ
Άρθρο 80
Υπηρεσιακός Γενικός Γραμματέας
1. Στο Υπουργείο Εξωτερικών προβλέπεται, κατά παρέκκλιση των άρθρων 36 και 37 του ν. 4622/2019 (Α’ 133), θέση Υπηρεσιακού Γενικού Γραμματέα. Στη θέση αυτήν τοποθετείται, με κοινή απόφαση του Πρωθυπουργού και του Υπουργού Εξωτερικών, μόνιμος υπάλληλος του Διπλωματικού Κλάδου, που φέρει τον βαθμό του Πρέσβη ή Πρέσβης εκ προσωπικοτήτων, που έχει διατελέσει μόνιμος διπλωματικός υπάλληλος με βαθμό Πρέσβη ή με βαθμό Πληρεξούσιου Υπουργού Α’.
2. Ο Υπηρεσιακός Γενικός Γραμματέας συγκαλεί, υπό την προεδρία του, σε τακτά χρονικά διαστήματα τους Γενικούς Διευθυντές και όσους εκ των Διευθυντών του Υπουργείου κρίνει σκόπιμο, για συντονισμό των ενεργειών της διπλωματικής υπηρεσίας.
3. Στο Γραφείο του Υπηρεσιακού Γενικού Γραμματέα υφίσταται μια (1) θέση ΔΕ Οδηγών με σύμβαση εργασίας Ιδιωτικού Δικαίου Αορίστου Χρόνου.
4. Με απόφαση του Υπουργού Εξωτερικών, τροποποιούνται οι υπηρεσίες που υπάγονται στον Υπηρεσιακό Γενικό Γραμματέα και καθορίζονται οι ειδικότερες αρμοδιότητές του.
Άρθρο 81
Ομάδες εργασίας και διαβούλευσης
1. Όταν απαιτείται διυπηρεσιακός συντονισμός ή τα θέματα κρίνονται βαρύνουσας σημασίας μπορεί να συγκροτούνται ομάδες εργασίας ή διαβούλευσης, με απόφαση του Υπουργού Εξωτερικών, η οποία εκδίδεται μετά από εισήγηση του Προϊσταμένου της Υπηρεσίας, και οι οποίες τελούν υπό την εποπτεία του τελευταίου ή του Υπηρεσιακού Γενικού Γραμματέα ή του Υπουργού, για όσο διάστημα διαρκεί το έργο τους.
2. Στις ομάδες μπορούν να συμμετέχουν, με πλήρη ή μερική απασχόληση, δημόσιοι υπάλληλοι ή και ιδιώτες με σημαντική και αποδεδειγμένη εμπειρία στο ειδικότερο αντικείμενο της ομάδας εργασίας. Συντονιστής της ομάδας μπορεί να ορίζεται Προϊστάμενος Διεύθυνσης ή Τμήματος ή και ιδιώτης, ο οποίος έχει την ευθύνη για τον σχεδιασμό και τις παραδοτέες εργασίες της ομάδας, τον προγραμματισμό και την οργάνωσή του και την εκτέλεσή του, σύμφωνα με συγκεκριμένο χρονοδιάγραμμα. Η αμοιβή ή αποζημίωση των μελών, εφόσον προβλέπεται στην απόφαση συγκρότησης της ομάδας, καθορίζεται με κοινή απόφαση των Υπουργών Οικονομικών και Εξωτερικών. Για όσο διάστημα διαρκούν οι εργασίες της ομάδας, οι δημόσιοι υπάλληλοι που μετέχουν σε αυτήν δύναται να απασχολούνται, με κύρια ή παράλληλα καθήκοντα, με απόφαση του αρμόδιου κάθε φορά οργάνου, στην οικεία Υπηρεσία Συντονισμού. Οι Προϊστάμενοι των υπηρεσιών από τις οποίες διατίθενται οι υπάλληλοι αυτοί, οφείλουν να παρέχουν σε αυτούς κάθε διευκόλυνση για την άσκηση των καθηκόντων τους.
3. Η διάρκεια, τα παραδοτέα και κάθε άλλο θέμα που αφορά στη συγκρότηση, οργάνωση και λειτουργία της κάθε ομάδας, ρυθμίζονται με την απόφαση συγκρότησής της.
ΥΠΟΚΕΦΑΛΑΙΟ Α’
ΥΠΗΡΕΣΙΑΣ ΣΥΝΤΟΝΙΣΜΟΥ
Άρθρο 82
Σύσταση και αποστολή
Υπηρεσίας Συντονισμού
1. Στο Υπουργείο Εξωτερικών συστήνεται Υπηρεσία Συντονισμού, επιπέδου Διεύθυνσης, η οποία υπάγεται απευθείας στον Υπηρεσιακό Γραμματέα.
2. Η Υπηρεσία Συντονισμού έχει ως αποστολή τον συντονισμό όλων των υπηρεσιών του Υπουργείου και των εποπτευόμενων από αυτό φορέων για:
α) την εφαρμογή των αρχών και εργαλείων της καλής νομοθέτησης, κατά τη νομοπαρασκευαστική και κανονιστική διαδικασία στα θέματα αρμοδιότητας του Υπουργείου,
β) την έγκαιρη ανταπόκριση στον κοινοβουλευτικό έλεγχο και την εν γένει καλλιέργεια εποικοδομητικών σχέσεων με τα μέλη και τις υπηρεσίες της Βουλής,
γ) την έγκαιρη ενημέρωση της Προεδρίας της Κυβέρνησης που προβλέπεται στο άρθρο 21 του ν. 4622/2019 (Α’ 133), για κάθε ζήτημα που μπορεί να καθυστερήσει την υλοποίηση των κυβερνητικών πολιτικών,
δ) τον σχεδιασμό και την προώθηση καινοτομιών στον σχεδιασμό και την υλοποίηση δημόσιων πολιτικών.
Άρθρο 83
Διάρθρωση Υπηρεσίας Συντονισμού
Η Υπηρεσία Συντονισμού αποτελείται από τα παρακάτω Γραφεία, επιπέδου Τμήματος:
α) Το Γραφείο Συντονισμού Δημόσιων Πολιτικών.
β) Το Γραφείο Νομικών και Κοινοβουλευτικών Θεμάτων.
Άρθρο 84
Αρμοδιότητες Γραφείου Συντονισμού
Δημόσιων Πολιτικών
Το Γραφείο Συντονισμού Δημόσιων Πολιτικών είναι αρμόδιο για:
α) την υποστήριξη της πολιτικής ηγεσίας και των Γενικών και Ειδικών Γραμματέων του Υπουργείου, κατά τη συμμετοχή τους στα αρμόδια κυβερνητικά όργανα ή υπερεθνικούς και διεθνείς οργανισμούς, σε συνεργασία με τις αρμόδιες υπηρεσίες του Υπουργείου,
β) τον ορισμό υπηρεσιακών παραγόντων για τη συμμετοχή σε ομάδες εργασίας ή άλλα συλλογικά όργανα της Προεδρίας της Κυβέρνησης ή άλλων Υπουργείων ή του αυτού Υπουργείου, καθώς και τον ορισμό εκπροσώπων του Υπουργείου σε υπερεθνικούς ή διεθνείς οργανισμούς, συλλογικά όργανα, συνέδρια, φόρουμ, σε συνεργασία με τις κατά περίπτωση αρμόδιες υπηρεσίες και
γ) τον συντονισμό των υπηρεσιών του Υπουργείου για την έγκαιρη σύνταξη κειμένων με τις προτεραιότητες του φορέα, στο πλαίσιο της κατάρτισης της επεξηγηματικής έκθεσης του ΜΠΔΣ και της εισηγητικής έκθεσης του κρατικού προϋπολογισμού, την επικοινωνία αυτών στις αρμόδιες υπηρεσίες του Γενικού Λογιστηρίου του Κράτους και την κοινοποίηση στην Προεδρία της Κυβέρνησης.
Άρθρο 85
Αρμοδιότητες Γραφείου
Νομικών και Κοινοβουλευτικών Θεμάτων
Το Γραφείο Νομικών και Κοινοβουλευτικών Θεμάτων είναι αρμόδιο για:
α) τον συντονισμό των υπηρεσιών του Υπουργείου, σχετικά με την εφαρμογή των αρχών και εργαλείων της καλής νομοθέτησης κατά τη νομοπαρασκευαστική και την κανονιστική διαδικασία, καθώς και την αξιολόγηση των νομοθετικών και κανονιστικών ρυθμίσεων,
β) τον συντονισμό των υπηρεσιών για την έγκαιρη και ουσιαστική ανταπόκριση του Υπουργείου στον κοινοβουλευτικό έλεγχο και για τις σχέσεις ευρύτερα του Υπουργείου με τη Βουλή και
γ) τον συντονισμό των υπηρεσιών του Υπουργείου για τη διενέργεια διαβουλεύσεων επί σχεδίων νόμων ή κανονιστικών διαταγμάτων, καθώς και την οργάνωση και υποστήριξη ομάδων διαβούλευσης με κοινωνικούς φορείς και εκπροσώπους της κοινωνίας των πολιτών για κάθε θέμα αρμοδιότητας του Υπουργείου.
ΥΠΟΚΕΦΑΛΑΙΟ Β’
ΜΟΝΑΔΑ ΔΙΑΧΕΙΡΙΣΗΣ ΚΡΙΣΕΩΝ
Άρθρο 86
Αρμοδιότητες Μονάδας Διαχείρισης Κρίσεων
1. Στο Υπουργείο Εξωτερικών λειτουργεί Μονάδα Διαχείρισης Κρίσεων που υπάγεται απευθείας στον Υπηρεσιακό Γενικό Γραμματέα και έχει ως αποστολή την αντιμετώπιση, από τις υπηρεσίες του Υπουργείου Εξωτερικών, έκτακτων καταστάσεων ανθρωπιστικής φύσεως με διεθνείς πτυχές. Προς τούτο, η Μονάδα συντονίζει τις, κατά περίπτωση, συναρμόδιες Διευθύνσεις του Υπουργείου Εξωτερικών και υπηρεσίες άλλων Υπουργείων. Η Μονάδα, δια του Υπηρεσιακού Γενικού Γραμματέα, συνεργάζεται με το Γραφείο του Κυβερνητικού Εκπροσώπου.
2. Η Μονάδα είναι επιφορτισμένη με την εκπόνηση Σχεδίου Διαχείρισης Έκτακτων Καταστάσεων, το οποίο και διατηρεί διαρκώς ενημερωμένο. Επιπλέον, διοργανώνει, κατά τακτά χρονικά διαστήματα, ασκήσεις εξοικείωσης του προσωπικού του Υπουργείου Εξωτερικών, το οποίο ορίζεται εκ των προτέρων, στην αντιμετώπιση έκτακτων περιστατικών. Η Μονάδα Διαχείρισης Κρίσεων, στο πλαίσιο των αρμοδιοτήτων της, συνεργάζεται με το «Situation Centre» της Ευρωπαϊκής Ένωσης, καθώς και με τις αντίστοιχες μονάδες άλλων κρατών μελών της Ευρωπαϊκής Ένωσης.
3. Η Μονάδα εκπροσωπεί το Υπουργείο Εξωτερικών σε συμβουλευτικά διυπουργικά όργανα και επιτροπές, για θέματα συναφή με την αρμοδιότητά της.
Άρθρο 87
Εξουσιοδοτική διάταξη
Με απόφαση του Υπουργού Εξωτερικών, ρυθμίζονται ειδικότερα θέματα οργάνωσης και λειτουργίας της Μονάδας Διαχείρισης Κρίσεων, καθώς και κάθε άλλο σχετικό θέμα.
ΥΠΟΚΕΦΑΛΑΙΟ Γ’
Α’ ΓΕΝΙΚΗ ΔΙΕΥΘΥΝΣΗ
ΠΟΛΙΤΙΚΩΝ ΥΠΟΘΕΣΕΩΝ
Άρθρο 88
Αρμοδιότητες Α’ Γενικής Διεύθυνσης
Πολιτικών Υποθέσεων
Η Α’ Γενική Διεύθυνση Πολιτικών Υποθέσεων είναι αρμόδια για:
α) τον γενικό συντονισμό για το σύνολο των πολιτικών θεμάτων της αρμοδιότητας όλων των Διευθύνσεων πολιτικών υποθέσεων,
β) την παρακολούθηση, μελέτη και έρευνα των πολιτικών θεμάτων που έχουν πολιτική σημασία και σχετίζονται με τις ξένες χώρες, με σκοπό την εκτίμηση της θέσης κάθε χώρας στη διεθνή κοινωνία και της σημασίας που έχει για την Ελλάδα, για τη διαμόρφωση της ακολουθητέας πολιτικής στις διακρατικές σχέσεις, καθώς και για τη λήψη των απαραίτητων μέτρων για την περιφρούρηση και εξασφάλιση των εθνικών και κρατικών συμφερόντων.
Άρθρο 89
Διάρθρωση Α’ Γενικής Διεύθυνσης
Πολιτικών Υποθέσεων
Η Α’ Γενική Διεύθυνση Πολιτικών Υποθέσεων αποτελείται από:
α) Την Α1 Διεύθυνση Ευρωπαϊκών Χωρών.
β) Την Α2 Διεύθυνση Κύπρου.
γ) Την Α3 Διεύθυνση Χωρών Νοτιοανατολικής Ευρώπης.
δ) Την Α4 Διεύθυνση Τουρκίας.
ε) Την Α5 Διεύθυνση Χωρών Ρωσίας, Λευκορωσίας, Χωρών Καυκάσου και λοιπών Χωρών Ευξείνου Πόντου.
στ) Την Α6 Διεύθυνση Αραβικών Χωρών και Μέσης Ανατολής.
ζ) Την Α7 Διεύθυνση Βορείου Αμερικής, Λατινικής Αμερικής και Καραϊβικής.
η) Την Α8 Διεύθυνση Χωρών Υποσαχάριας Αφρικής.
θ) Την Α9 Διεύθυνση Ασίας και Ωκεανίας.
ι) Την Α10 Διεύθυνση Κοινής Εξωτερικής Πολιτικής και Πολιτικής Ασφάλειας (ΚΕΠΠΑ).
Άρθρο 90
Α1 Διεύθυνση Ευρωπαϊκών Χωρών
Η Α1 Διεύθυνση ασκεί την αρμοδιότητά της, καθόσον αφορά στα κράτη της Ευρώπης (εκτός των χωρών της Νοτιοανατολικής Ευρώπης, της Κύπρου και της Τουρκίας), ήτοι: Άγιος Μαρίνος, Ανδόρα, Αυστρία, Βατικανό, Βέλγιο, Γαλλία, Γερμανία, Δανία, Ελβετία, Εσθονία, Ηνωμένο Βασίλειο, Ιρλανδία, Ισλανδία, Ισπανία, Ιταλία, Λετονία, Λιθουανία, Λιχτενστάιν, Λουξεμβούργο, Μάλτα, Μονακό, Νορβηγία, Ολλανδία, Ουγγαρία, Πολωνία, Πορτογαλία, Σλοβακία, Σλοβενία, Σουηδία, Τσεχία και Φινλανδία.
Άρθρο 91
Α2 Διεύθυνση Κύπρου
Η Α2 Διεύθυνση ασκεί την αρμοδιότητά της, καθόσον αφορά στην Κύπρο.
Άρθρο 92
Α3 Διεύθυνση Χωρών
Νοτιοανατολικής Ευρώπης
Η Α3 Διεύθυνση ασκεί την αρμοδιότητά της, καθόσον αφορά στις χώρες της Νοτιοανατολικής Ευρώπης: Αλβανία, Βουλγαρία, Βοσνία-Ερζεγοβίνη, Σερβία, Μαυροβούνιο, Κροατία, Βόρεια Μακεδονία και Ρουμανία. Έχει επίσης, την αρμοδιότητα της παρακολούθησης της Διαβαλκανικής Συνεργασίας και της εφαρμογής των Διεθνών Συμβάσεων.
Άρθρο 93
Α4 Διεύθυνση Τουρκίας
Η Α4 Διεύθυνση ασκεί την αρμοδιότητά της, καθόσον αφορά στην Τουρκία.
Άρθρο 94
Α5 Διεύθυνση Ρωσίας, Λευκορωσίας,
Χωρών Καυκάσου και λοιπών Χωρών
Ευξείνου Πόντου
Η Α5 Διεύθυνση ασκεί την αρμοδιότητά της, καθόσον αφορά στις χώρες: Ρωσία, Ουκρανία Λευκορωσία, Μολδαβία, Γεωργία, Αρμενία, Αζερμπαϊτζάν, Καζακστάν, Κιργιστάν, Ουζμπεκιστάν, Τατζικιστάν και Τουρκμενιστάν.
Άρθρο 95
Α6 Διεύθυνση Αραβικών Χωρών
και Μέσης Ανατολής
Η Α6 Διεύθυνση ασκεί την αρμοδιότητά της καθόσον αφορά στις κάτωθι Αραβικές χώρες και χώρες της Βορείου Αφρικής και της Μέσης Ανατολής: Ισραήλ, Παλαιστίνη, Ιορδανία, Λίβανο, Συρία, Αίγυπτο, Αλγερία, Λιβύη, Τυνησία, Μαρόκο, Μαυριτανία, Ηνωμένα Αραβικά Εμιράτα, Ιράκ, Ιράν, Κατάρ, Κουβέϊτ, Μπαχρέϊν, Ομάν, Σαουδική Αραβία και Υεμένη.
Άρθρο 96
Α7 Διεύθυνση Βορείου Αμερικής,
Λατινικής Αμερικής και Καραϊβικής
1. Η Α7 Διεύθυνση ασκεί την αρμοδιότητά της, καθόσον αφορά στις χώρες της Βορείου Αμερικής, ήτοι: Ηνωμένες Πολιτείες Αμερικής και Καναδά και στις χώρες της Λατινικής Αμερικής, καθώς και στις χώρες της Καραϊβικής, ήτοι: Μεξικό, Αϊτή, Αντίγκουα και Μπαρμπούντα, Γουατεμάλα, Γρενάδα, Κοινοπολιτεία Ντομίνικα (Δομίνικα), Δομινικανή Δημοκρατία, Ελ Σαλβαντόρ, Τζαμάικα (Ιαμαϊκή), Κόστα-Ρίκα, Κούβα, Μεξικό, Μπαρμπάντος, Μπαχάμες, Μπελίζ, Νικαράγουα, Ονδούρα, Παναμά, Άγιο Βικέντιο και Γρεναδίνες, Άγιο Χριστόφορο και Νέβις, Σάντα Λουτσία, Τρινιντάντ και Τομπάγκο, Αργεντινή, Βενεζουέλα, Βολιβία, Βραζιλία, Γουϊάνα, Ισημερινό, Κολομβία, Ουρουγουάη, Παραγουάη, Περού, Σουρινάμ και Χιλή.
2. Η Α7 Διεύθυνση έχει δύο τμήματα: Τμήμα Ι Βορείου Αμερικής και Τμήμα ΙΙ Κεντρικής και Λατινικής Αμερικής και Καραϊβικής.
Άρθρο 97
Α8 Διεύθυνση Χωρών Υποσαχάριας Αφρικής
Η Α8 Διεύθυνση ασκεί την αρμοδιότητά της, καθόσον αφορά στις χώρες της Υποσαχάριας Αφρικής, ήτοι: Αγκόλα, Ζάμπια, Ζιμπάμπουε, Κογκό, Λαϊκή Δημοκρατία Κογκό, Λεσόθο, Μαδαγασκάρη, Μαλάουϊ, Μαυρίκιος, Μοζαμβίκη, Μποτσουάνα, Ναμίμπια, Νότιος Αφρική, Βασίλειο του Εσουατίνι, Ακτή Ελεφαντοστού, Γκάμπια, Γκαμπόν, Γκάνα, Γουϊνέα, Γουϊνέα- Μπισάου, Μπενίν, Μπουρκίνα-Φάσο, Ισημερινή Γουϊνέα, Καμερούν, Κεντροαφρικανική Δημοκρατία, Λιβερία, Μάλι, Νίγηρ, Νιγηρία, Πράσινο Ακρωτήρι, Σάο Τομέ και Πρίντσιπε, Σιέρα Λεόνε, Σενεγάλη, Τόγκο, Τσάντ, Αιθιοπία, Ερυθραία, Σουδάν, Νότιο Σουδάν, Σομαλία, Κένυα, Κομόρες, Μπουρούντι, Ουγκάντα, Ρουάντα, Σεϋχέλλες, Τανζανία και Τζιμπουτί.
Άρθρο 98
Α9 Διεύθυνση Ασίας και Ωκεανίας
Η Α9 Διεύθυνση ασκεί την αρμοδιότητά της, καθόσον αφορά στις κατωτέρω αναφερόμενες χώρες της Ασίας, της Ωκεανίας και του Ειρηνικού και έχει τα εξής Τμήματα:
α) Τμήμα Ι: Κίνα, Βόρεια Κορέα, Νότια Κορέα, Μογγολία, Ιαπωνία, χώρες ASEAN ήτοι: Βιετνάμ, Ινδονησία, Καμπότζη, Λάος, Μαλαισία, Μπρουνέι, Μυανμάρ, Σιγκαπούρη, Ταϊλάνδη, Φιλιππίνες.
β) Τμήμα ΙΙ: λοιπές χώρες Νότιας και Νοτιοανατολικής Ασίας ήτοι: Αφγανιστάν, Ινδία, Μαλδίβες, Μπανγκλαντές, Μπουτάν, Νεπάλ, Πακιστάν και Σρι Λάνκα.
γ) Τμήμα ΙΙΙ: χώρες Ωκεανίας και Ειρηνικού ήτοι: Αυστραλία, Βανουάτου, Κιριμπάτι, Μικρονησία, Ναουρού, Νέα Ζηλανδία, Νησιά Μάρσαλ, Νησιά Σολομώντος, Νησιά Κουκ, Παλάου, Παπούα Νέα Γουϊνέα, Σαμόα, Τόγκα, Τουβαλού και Φίτζι.
Άρθρο 99
Α10 Διεύθυνση Κοινής Εξωτερικής Πολιτικής
και Πολιτικής Ασφάλειας (Κ.Ε.Π.Π.Α.)
Η Α10 Διεύθυνση Κοινής Εξωτερικής Πολιτικής και Πολιτικής Ασφάλειας (Κ.Ε.Π.Π.Α.) ασκεί την αρμοδιότητά της, καθόσον αφορά στην κοινή εξωτερική πολιτική και πολιτική ασφάλειας της Ευρωπαϊκής Ένωσης, καθώς και στον χειρισμό και τη ρύθμιση, σε συνεργασία με τα άλλα Υπουργεία, υπηρεσίες και οργανισμούς, κάθε θέματος το οποίο σχετίζεται με τη συμμετοχή της Ελλάδας στην Κ.Ε.Π.Π.Α.
ΥΠΟΚΕΦΑΛΑΙΟ Δ’
Γ’ ΓΕΝΙΚΗ ΔΙΕΥΘΥΝΣΗ ΕΥΡΩΠΑΪΚΗΣ ΕΝΩΣΗΣ
Άρθρο 100
Αρμοδιότητες Γ/ Γενικής Διεύθυνσης
Ευρωπαϊκής Ένωσης
Η Γ’ Γενική Διεύθυνση Ευρωπαϊκής Ένωσης, η οποία εφόσον οριστεί Αναπληρωτής Υπουργός Εξωτερικών αρμόδιος για ευρωπαϊκές υποθέσεις υπάγεται απευθείας σε αυτόν, είναι αρμόδια για:
α) την εκπροσώπηση της Ελληνικής Δημοκρατίας σε όλες τις διαπραγματεύσεις, συζητήσεις και επαφές με την Ευρωπαϊκή Ένωση, τα όργανα και τους οργανισμούς της, ή εντός του πλαισίου της Ευρωπαϊκής Ένωσης, καθώς και τη χάραξη της ακολουθητέας τακτικής κατά τις συνεννοήσεις ή διαπραγματεύσεις ή επαφές,
β) τον συντονισμό της συνεργασίας στον τομέα των ευρωπαϊκών θεμάτων των αρμόδιων Διευθύνσεων με άλλα συναρμόδια Υπουργεία, υπηρεσίες και οργανισμούς, με σκοπό την ενιαία χάραξη πολιτικής και εφαρμογή της,
γ) την παρακολούθηση, μελέτη και έρευνα των ζητημάτων που σχετίζονται με την Ευρωπαϊκή Ένωση με την εκτίμηση της θέσης τους στη διεθνή κοινωνία και της σημασίας που έχουν για την Ελλάδα, για τη διαμόρφωση της ακολουθητέας πολιτικής, καθώς και για τη λήψη των απαραίτητων μέτρων για την περιφρούρηση και εξασφάλιση των εθνικών και κρατικών συμφερόντων,
δ) την εκπροσώπηση της Ελληνικής Δημοκρατίας, δια του αρμοδίου Υπουργού, στο Συμβούλιο Υπουργών Ευρωπαϊκής Ένωσης, σε συνεργασία με τα άλλα Υπουργεία και υπηρεσίες, σύμφωνα με όσα εφαρμόζονται στην Ευρωπαϊκή Ένωση σε συνόδους υπουργικού επιπέδου άλλων Υπουργείων ή ειδικές διαπραγματεύσεις ή συνεννοήσεις, στο πλαίσιο της πολιτικής που χαράσσεται πάνω στα σχετικά θέματα,
ε) τη διεξαγωγή συνεννοήσεων και διαπραγματεύσεων απευθείας με κυβερνήσεις των κρατών μελών σε θέματα συναφή με την Ευρωπαϊκή Ένωση,
στ) τη χάραξη κατευθύνσεων και τους χειρισμούς σε θέματα, τα οποία αφορούν στην τήρηση και τροποποίηση της Συνθήκης της Ευρωπαϊκής Ένωσης, τους θεσμούς της Ευρωπαϊκής Ένωσης και τις σχέσεις με τα κράτη μέλη για θέματα της αρμοδιότητάς της, καθώς και τη διεύρυνση της Ευρωπαϊκής Ένωσης,
ζ) τη συνεννόηση με τα άλλα συναρμόδια Υπουργεία, υπηρεσίες και οργανισμούς, για θέματα σχέσεων της Ευρωπαϊκής Ένωσης με τρίτες χώρες,
η) την προπαρασκευή και διεξαγωγή των διαπραγματεύσεων κάθε συμφωνίας και σύμβασης μεταξύ Ελλάδας και Ευρωπαϊκής Ένωσης.
Άρθρο 101
Διάρθρωση Γ’ Γενικής Διεύθυνσης
Ευρωπαϊκής Ένωσης
Η Γ’ Γενική Διεύθυνση Ευρωπαϊκής Ένωσης αποτελείται από:
α) τη Γ1 Διεύθυνση Ευρωπαϊκών Εξωτερικών Σχέσεων.
β) τη Γ2 Διεύθυνση Ευρωπαϊκής Ενοποίησης, Οικονομικής και Νομισματικής Πολιτικής, Εσωτερικής Αγοράς και άλλων Πολιτικών.
γ) τη Γ3 Διεύθυνση Ευρωπαϊκού Κοινοβουλίου.
δ) τη Γ4 Διεύθυνση Δικαιοσύνης, Εσωτερικών Υποθέσεων, Μετανάστευσης και SCHENGEN.
Άρθρο 102
Σύσταση και λειτουργία Επιτελικού Γραφείου
Στη Γ’ Γενική Διεύθυνση συστήνεται Επιτελικό Γραφείο, αρμόδιο για τον διυπουργικό συντονισμό των πολιτικών και των δράσεων, που αφορούν στην Ευρωπαϊκή Ένωση.
Άρθρο 103
Αρμοδιότητες Γ1 Διεύθυνσης
Ευρωπαϊκών Εξωτερικών Σχέσεων
Η Γ1 Διεύθυνση Ευρωπαϊκών Εξωτερικών Σχέσεων είναι αρμόδια για:
α) τη συγκέντρωση, μελέτη και επεξεργασία δεδομένων, τα οποία αφορούν στις εξωτερικές σχέσεις της Ευρωπαϊκής Ένωσης και ειδικότερα στις σχέσεις με τρίτες χώρες, παγκόσμιους και περιφερειακούς διεθνείς οργανισμούς, διασκέψεις, ενώσεις και συσσωματώσεις χωρών,
β) τη συγκέντρωση, μελέτη και επεξεργασία θεμάτων, που αφορούν στη διεύρυνση της Ευρωπαϊκής Ένωσης, καθώς και των ελληνικών θέσεων επ’ αυτής,
γ) την ενημέρωση άλλων Υπουργείων, υπηρεσιών και οργανισμών, καθώς και άλλων Διευθύνσεων του Υπουργείου Εξωτερικών για κάθε θέμα παράλληλης αρμοδιότητας,
δ) την εισήγηση και διαμόρφωση, σε συνεργασία με τα άλλα Υπουργεία, οργανισμούς και υπηρεσίες, της ακολουθητέας πολιτικής και της θέσης της Ελληνικής Δημοκρατίας για κάθε ζήτημα, το οποίο αναφέρεται στις εξωτερικές σχέσεις της Ευρωπαϊκής Ένωσης, καθώς και στη συνεργασία της Ελληνικής Δημοκρατίας με τα άλλα κράτη μέλη.
Άρθρο 104
Αρμοδιότητες Γ2 Διεύθυνσης
Ευρωπαϊκής Ενοποίησης, Οικονομικής
και Νομισματικής Πολιτικής,
Εσωτερικής Αγοράς και άλλων Πολιτικών
Η Γ2 Διεύθυνση Ευρωπαϊκής Ενοποίησης, Οικονομικής και Νομισματικής Πολιτικής, Εσωτερικής Αγοράς και άλλων Πολιτικών είναι αρμόδια για:
α) την παρακολούθηση, τη χάραξη, τον χειρισμό και συντονισμό, σε συνεργασία με τα άλλα συναρμόδια Υπουργεία, υπηρεσίες και οργανισμούς, για θέματα και δραστηριότητες, τα οποία αφορούν στη γενική πολιτική ενοποίησης της Ευρωπαϊκής Ένωσης και ειδικότερα, στις θεσμικές πολιτικές και οικονομικές εξελίξεις της Ευρωπαϊκής Ένωσης,
β) την παρακολούθηση των θεμάτων μακροοικονομικής, νομισματικής και φορολογικής πολιτικής,
γ) την παρακολούθηση του προϋπολογισμού και των Διαρθρωτικών Ταμείων της Ευρωπαϊκής Ένωσης και της διαρθρωτικής πολιτικής, καθώς και της Ευρωπαϊκής Τράπεζας Επενδύσεων και των χρηματοδοτικών σχέσεων,
δ) την παρακολούθηση των θεμάτων κοινωνικής πολιτικής, ελεύθερης διακίνησης εργαζομένων, υγείας και ισότητας των δύο φύλων,
ε) την παρακολούθηση, τον χειρισμό και τον συντονισμό, σε συνεργασία με τα άλλα συναρμόδια Υπουργεία, υπηρεσίες και οργανισμούς, θεμάτων εσωτερικής ανάπτυξης της Ευρωπαϊκής Ένωσης.
Άρθρο 105
Γ3 Διεύθυνση Ευρωπαϊκού Κοινοβουλίου
Η Γ3 Διεύθυνση Ευρωπαϊκού Κοινοβουλίου είναι αρμόδια για:
α) την παρακολούθηση των Συνόδων της Ολομέλειας του Ευρωπαϊκού Κοινοβουλίου,
β) την παρακολούθηση των θεμάτων ειδικότερου ελληνικού ενδιαφέροντος στις Κοινοβουλευτικές Επιτροπές του Ευρωπαϊκού Κοινοβουλίου (Πολιτική, Θεσμικά, Εξωτερικών Οικονομικών Σχέσεων),
γ) την παρακολούθηση ειδικότερων Επιτροπών, ad hoc Επιτροπών και Διακομματικών Ομάδων, όπως εργασίες κοινοβουλευτικών αντιπροσωπειών, διακομματικών ομάδων μειονοτικών γλωσσών και μεσογειακής πολιτικής,
δ) την παρακολούθηση προφορικών και γραπτών ερωτήσεων προς:
δα) το Συμβούλιο Υπουργών της Ευρωπαϊκής Ένωσης,
δβ) τους Υπουργούς Εξωτερικών,
δγ) την Επιτροπή της Ευρωπαϊκής Ένωσης,
ε) την ενημέρωση των Ελλήνων ευρωβουλευτών με την ενίσχυση του έργου τους, προφορικά ή γραπτά, ή σε συνεργασία με τις αρμόδιες Διευθύνσεις του Υπουργείου Εξωτερικών ή τα συναρμόδια Υπουργεία, υπηρεσίες και οργανισμούς, σε εθνικά θέματα ή θέματα ιδιαίτερου ελληνικού ενδιαφέροντος, τα οποία συζητούνται στις επιτροπές και στην Ολομέλεια του Ευρωπαϊκού Κοινοβουλίου,
στ) την παρακολούθηση των θεσμικών θεμάτων στο πλαίσιο του Ευρωπαϊκού Κοινοβουλίου, όπως των σχέσεων με τα εθνικά κοινοβούλια,
ζ) την παρακολούθηση των εργασιών της Οικονομικής και Κοινωνικής Επιτροπής (ΟΚΕ) της Ευρωπαϊκής Ένωσης.
Άρθρο 106
Γ4 Διεύθυνση Δικαιοσύνης, Εσωτερικών Υποθέσεων, Μετανάστευσης και Schengen
Η Γ4 Διεύθυνση Δικαιοσύνης, Εσωτερικών Υποθέσεων, Μετανάστευσης και Schengen είναι αρμόδια, σε συνεργασία με τα άλλα συναρμόδια Υπουργεία, υπηρεσίες και οργανισμούς, για την παρακολούθηση, τον χειρισμό και τον συντονισμό σε θέματα δικαιοσύνης, εσωτερικών υποθέσεων, μετανάστευσης και Συμφωνίας Schengen.
Άρθρο 107
Εξουσιοδοτική διάταξη
Με απόφαση του Υπουργού Εξωτερικών, καθορίζονται η οργάνωση, η στελέχωση, η λειτουργία και οι ειδικότερες αρμοδιότητες του Επιτελικού Γραφείου, εφόσον δεν ορίζεται Αναπληρωτής Υπουργός Εξωτερικών αρμόδιος για ευρωπαϊκές υποθέσεις. Σε περίπτωση που οριστεί Αναπληρωτής Υπουργός Εξωτερικών αρμόδιος για ευρωπαϊκές υποθέσεις, η οργάνωση, η στελέχωση, η λειτουργία και οι ειδικότερες αρμοδιότητες του Επιτελικού Γραφείου καθορίζονται με απόφαση του Αναπληρωτή Υπουργού Εξωτερικών.
ΥΠΟΚΕΦΑΛΑΙΟ Ε’
Δ’ ΓΕΝΙΚΗ ΔΙΕΥΘΥΝΣΗ ΔΙΕΘΝΩΝ ΟΡΓΑΝΙΣΜΩΝ
ΚΑΙ ΔΙΕΘΝΟΥΣ ΑΣΦΑΛΕΙΑΣ ΚΑΙ ΣΥΝΕΡΓΑΣΙΑΣ
Άρθρο 108
Αρμοδιότητες Δ’ Γενικής Διεύθυνσης Διεθνών
Οργανισμών και Διεθνούς Ασφάλειας και Συνεργασίας
Η Δ’ Γενική Διεύθυνση Διεθνών Οργανισμών και Διεθνούς Ασφάλειας και Συνεργασίας είναι αρμόδια για:
α) τον γενικό συντονισμό για το σύνολο των θεμάτων διεθνών οργανισμών και θεμάτων διεθνούς ασφάλειας και συνεργασίας, που εμπίπτουν στην αρμοδιότητα των Διευθύνσεών της,
β) σε συνεργασία με τα άλλα υπουργεία, οργανισμούς και υπηρεσίες, είναι αρμόδια για τον χειρισμό και συντονισμό των ενεργειών για την προστασία των ανθρώπινων δικαιωμάτων και των δικαιωμάτων των μειονοτήτων, των προσφύγων και μεταναστών, καθώς και την παρακολούθηση και τον χειρισμό των κατατιθέμενων ατομικών προσφυγών σε διεθνή δικαιοδοτικά όργανα,
γ) την παρακολούθηση, μελέτη και έρευνα όλων των θεμάτων, που σχετίζονται με τους διεθνείς οργανισμούς τη διεθνή πολιτική και αμυντική συνεργασία, την παγκοσμιοποίηση, την κλιματική αλλαγή, τις παγκόσμιες πολιτικές και την κυβερνοασφάλεια, την προώθηση των ελληνικών υποψηφιοτήτων σε διεθνείς και υπερεθνικούς οργανισμούς, την προώθηση των ανθρώπινων δικαιωμάτων και την προστασία του περιβάλλοντος σε διεθνές επίπεδο, με σκοπό την εκτίμηση της θέσης και των διαμορφούμενων τάσεων στο πλαίσιο των διεθνών οργανισμών σε σχέση με τη διεθνή κοινωνία και της σημασίας που έχουν για την Ελλάδα, για τη διαμόρφωση της ακολουθητέας κρατικής πολιτικής, σε συνεργασία με τα άλλα Υπουργεία, οργανισμούς και υπηρεσίες, καθώς και για τη λήψη των απαραίτητων μέτρων για την περιφρούρηση και εξασφάλιση των εθνικών και κρατικών συμφερόντων.
Άρθρο 109
Διάρθρωση Δ’ Γενικής Διεύθυνσης
Διεθνών Οργανισμών
και Διεθνούς Ασφάλειας και Συνεργασίας
Η Δ’ Γενική Διεύθυνση Διεθνών Οργανισμών και Διεθνούς Ασφάλειας και Συνεργασίας περιλαμβάνει:
α) τη Δ1 Διεύθυνση Οργανισμού Ηνωμένων Εθνών και Διεθνών Ειδικευμένων Οργανισμών και Διασκέψεων,
β) τη Δ2 Διεύθυνση NATO, Ευρωατλαντικής Ασφάλειας και Οργανισμού για την Ασφάλεια και τη Συνεργασία στην Ευρώπη (Ο.Α.Σ.Ε.),
γ) τη Δ3 Διεύθυνση Συμβουλίου της Ευρώπης, Ανθρωπίνων Δικαιωμάτων, Μειονοτήτων, Προσφύγων και Μεταναστών,
δ) τη Δ4 Διεύθυνση Προστασίας Περιβάλλοντος, Κλιματικής Αλλαγής και Παγκόσμιων Πολιτικών.
Άρθρο 110
Αρμοδιότητες Δ1 Διεύθυνσης
Οργανισμού Ηνωμένων Εθνών
και Διεθνών Ειδικευμένων Οργανισμών
και Διασκέψεων
Η Δ1 Διεύθυνση Οργανισμού Ηνωμένων Εθνών και Διεθνών Ειδικευμένων Οργανισμών είναι αρμόδια για:
α) τον χειρισμό και τη ρύθμιση κάθε θέματος, το οποίο σχετίζεται με τη συμμετοχή και εθνική εκπροσώπηση της Ελλάδος στον Ο.Η.Ε. και στους Διεθνείς Ειδικευμένους Οργανισμούς, τις Διασκέψεις και τα συνέδρια, καθώς και στη διεξαγωγή διαπραγματεύσεων στο πλαίσιο των ως άνω Οργανισμών και τη συνεργασία της Χώρας με αυτούς,
β) τη συγκέντρωση, επεξεργασία και μελέτη πληροφοριών και στοιχείων, που αφορούν στη δράση των ανωτέρω Διεθνών Οργανισμών για τις σημειούμενες εξελίξεις στο πλαίσιό τους, καθώς και την εκτίμηση της σημασίας των στοιχείων αυτών για τις ελληνικές υποθέσεις και συμφέροντα,
γ) τον συντονισμό με Υπουργεία, υπηρεσίες και οργανισμούς, καθώς και Διευθύνσεις του Υπουργείου Εξωτερικών για κάθε θέμα παράλληλης αρμοδιότητάς τους, που αφορά στους ανωτέρω Διεθνείς Οργανισμούς,
δ) τον συντονισμό, σε συνεργασία με άλλες συναρμόδιες υπηρεσίες, της ακολουθητέας πολιτικής στους ανωτέρω Διεθνείς Οργανισμούς και της θέσης της Ελλάδας για ζητήματα, που αναφέρονται στις σχέσεις της με τους ανωτέρω Διεθνείς Οργανισμούς και στο πλαίσιο της δραστηριότητας και της συνεργασίας τους με τα άλλα κράτη μέλη,
ε) την προώθηση και τον χειρισμό των ελληνικών εθνικών υποψηφιοτήτων για την εκλογή σε διεθνείς και υπερεθνικούς οργανισμούς,
στ) την υποβοήθηση της προσπάθειας εισδοχής Ελλήνων υπαλλήλων σε διεθνείς οργανισμούς, (δημοσιοποίηση ανακοινώσεων, συνδρομή στην αναζήτηση κατάλληλων υποψηφίων), τηρουμένων των διατάξεων που προβλέπουν τα καταστατικά των διεθνών οργανισμών,
ζ) τη συγκέντρωση και αξιολόγηση των υποψηφιοτήτων, την εισήγηση και τον συντονισμό, με τη συνδρομή όλων των αρμοδίων κατά περίπτωση υπηρεσιών του Υπουργείου Εξωτερικών (Κεντρικής και Εξωτερικής Υπηρεσίας), των ενεργειών για την επιλογή για κάθε κατηγορία, με κριτήριο τα προσόντα και τις ικανότητες των ενδιαφερομένων, των υποψηφιοτήτων εκείνων οι οποίες θα τύχουν της ελληνικής υποστήριξης,
η) τις υποψηφιότητες σε όργανα του Συστήματος Ο.Η.Ε. και τη λειτουργία του Ο.Η.Ε.,
θ) θέματα διεθνών ειδικευμένων οργανισμών, μη κυβερνητικών οργανώσεων και λοιπών περιφερειακών οργανισμών και διασκέψεων,
ι) θέματα αφοπλισμού και μη - διασποράς όπλων μαζικής καταστροφής και ελέγχου εξοπλισμών και
ια) θέματα διεθνούς τρομοκρατίας.
Άρθρο 111
Αρμοδιότητες Δ2 Διεύθυνσης NATO,
Ευρωατλαντικής Ασφάλειας
και Οργανισμού για την Ασφάλεια
και τη Συνεργασία στην Ευρώπη (Ο.Α.Σ.Ε.)
Η Δ2 Διεύθυνση NATO, Ευρωατλαντικής Ασφάλειας και Οργανισμού για την Ασφάλεια και τη Συνεργασία στην Ευρώπη (Ο.Α.Σ.Ε.), αυτόνομα ή σε συνεργασία με το Υπουργείο Εθνικής Άμυνας και άλλα Υπουργεία ή υπηρεσίες, είναι αρμόδια για:
α) τον χειρισμό και τη ρύθμιση κάθε θέματος, που ανάγεται στη συμμετοχή της Ελλάδας στο Βορειοατλαντικό Σύμφωνο (NATO), καθώς και τα θέματα ελέγχου συμβατικών εξοπλισμών,
β) τη συγκέντρωση, επεξεργασία και αξιοποίηση πληροφοριών και στοιχείων που αφορούν στο ευρωατλαντικό περιβάλλον ασφαλείας, ειδικότερα δε θεμάτων, που αφορούν στο NATO και τις σημειούμενες στο πλαίσιό του εξελίξεις, την εκτίμηση της σημασίας των στοιχείων αυτών ως προς τις συνέπειές τους στις ελληνικές υποθέσεις και συμφέροντα, την υποβολή εισηγήσεων, σε συνεργασία και με άλλες συναρμόδιες υπηρεσίες του Υπουργείου και λοιπών αρμόδιων φορέων, ως προς την ακολουθητέα πολιτική στο NATO και γενικότερα ως προς τη χάραξη της αρχιτεκτονικής ασφαλείας στον ευρωατλαντικό χώρο,
γ) την παρακολούθηση και τον χειρισμό των θεμάτων, που αφορούν στο καθεστώς ελέγχου συμβατικών εξοπλισμών, περιλαμβανομένου και του εκσυγχρονισμού των οικείων Συνθηκών (Συμβατικές Δυνάμεις στην Ευρώπη-CFE, Κείμενο Βιέννης, Συνθήκη Ανοικτών Ουρανών), καθώς και τη διατύπωση προτάσεων για τις θέσεις της Ελλάδας σε θέματα διεθνούς ασφάλειας,
δ) τη συμμετοχή στη Μικτή Επιτροπή των Υπουργείων Εξωτερικών και Εθνικής Άμυνας, καθώς και τη μέριμνα για τη σύγκληση της εν λόγω Επιτροπής σε τακτικά διαστήματα,
ε) την ενημέρωση άλλων Υπουργείων, υπηρεσιών και οργανισμών, καθώς και άλλων Διευθύνσεων του Υπουργείου για κάθε θέμα συναφούς αρμοδιότητάς τους που αφορά στο NATO, τις εξελίξεις στο καθεστώς ελέγχου συμβατικών εξοπλισμών και γενικότερα στην ευρωατλαντική ασφάλεια,
στ) τη φύλαξη της διαβαθμισμένης αλληλογραφίας, η οποία απευθύνεται ή κοινοποιείται στη Δ2 Διεύθυνση ή σχετίζεται με το αντικείμενο και τις αρμοδιότητές της,
ζ) τα θέματα, που αφορούν στον Οργανισμό για την Ασφάλεια και τη Συνεργασία στην Ευρώπη (Ο.Α.Σ.Ε.),
η) την Πολιτική Διάσταση NATO, το Βορειοατλαντικό Συμβούλιο, Επιτροπές Συμμαχίας Εταιρικές Σχέσεις Επιχειρήσεις,
θ) τη Στρατιωτική Διάσταση NATO, την αμυντική πολιτική, συμπεριλαμβανομένης της πυρηνικής πολιτικής και της κυβερνοάμυνας, καθώς και Ασκήσεις Μετασχηματισμός Συμμαχίας,
ι) τον έλεγχο συμβατικών εξοπλισμών, θέματα συμβατικών δυνάμεων στην Ευρώπη (ΣΔΕ-CFE), το Κείμενο Βιέννης, τη Συνθήκη Ανοικτών Ουρανών, τη συμμετοχή σε συναφείς ομάδες εργασίας του NATO, για τη διαμόρφωση της πολιτικής επί των ως άνω θεμάτων, καθώς και τη συνεργασία με τις αρμόδιες υπηρεσίες του Υπουργείου Εθνικής Άμυνας,
ια) τα θέματα του Οργανισμού για την Ασφάλεια και τη Συνεργασία στην Ευρώπη (Ο.Α.Σ.Ε.), τον Τομέα Ασφάλεια και Συνεργασία, τα Μέτρα Οικοδόμησης Εμπιστοσύνης, καθώς και τον συντονισμό με τις άλλες Διευθύνσεις του Υπουργείου Εξωτερικών για τις ειδικές πτυχές Ο.Α.Σ.Ε..
Άρθρο 112
Αρμοδιότητες Δ3 Διεύθυνσης Συμβουλίου
της Ευρώπης, Ανθρωπίνων Δικαιωμάτων,
Μειονοτήτων, Προσφύγων και Μεταναστών
Η Δ3 Διεύθυνση Συμβουλίου της Ευρώπης, Ανθρωπίνων Δικαιωμάτων, Μειονοτήτων, Προσφύγων και Μεταναστών είναι αρμόδια για τον χειρισμό, αυτόνομα ή σε συνεργασία με άλλα Υπουργεία ή υπηρεσίες, των θεμάτων που αφορούν στο Συμβούλιο της Ευρώπης (ΣΕ), τα Ανθρώπινα Δικαιώματα, τις Μειονότητες, τους Πρόσφυγες και τους Μετανάστες και ιδίως, για:
α) τον χειρισμό και τη ρύθμιση κάθε θέματος, το οποίο σχετίζεται με τη συμμετοχή και εκπροσώπηση της Ελλάδας στο Συμβούλιο της Ευρώπης, στο Συμβούλιο Ανθρωπίνων Δικαιωμάτων, στους εξειδικευμένους διεθνείς οργανισμούς, τις διασκέψεις και τη διεξαγωγή διαπραγματεύσεων με τους διεθνείς οργανισμούς και τη συνεργασία της Χώρας με τους οργανισμούς αυτούς, καθόσον αφορά σε ζητήματα αναγόμενα στα ανθρώπινα δικαιώματα, τις μειονότητες, τους πρόσφυγες και τους μετανάστες,
β) τη συγκέντρωση, επεξεργασία και μελέτη πληροφοριών και στοιχείων, που αφορούν στη δράση των διεθνών οργανισμών για τις σημειούμενες εξελίξεις στα ζητήματα ανθρώπινων δικαιωμάτων, μειονοτήτων, προσφύγων και μεταναστών, καθώς και την εκτίμηση της σημασίας των στοιχείων αυτών για τις ελληνικές υποθέσεις και συμφέροντα,
γ) την ενημέρωση άλλων υπουργείων, υπηρεσιών και οργανισμών, καθώς και άλλων Διευθύνσεων του Υπουργείου Εξωτερικών για κάθε θέμα παράλληλης αρμοδιότητάς τους που αφορά στα θέματα ανθρώπινων δικαιωμάτων, μειονοτήτων, προσφύγων και μεταναστών,
δ) τον προσδιορισμό και τον συντονισμό, σε συνεργασία με άλλες συναρμόδιες υπηρεσίες, της ακολουθητέας πολιτικής στους διεθνείς οργανισμούς και της θέσης της Ελλάδας για ζητήματα που αναφέρονται στις δραστηριότητες των διεθνών οργανισμών σχετικά με τα ανθρώπινα δικαιώματα, τις μειονότητες, τους πρόσφυγες και τους μετανάστες και στο πλαίσιο της δραστηριότητας και της συνεργασίας των διεθνών οργανισμών στα θέματα αυτά με τα άλλα κράτη μέλη,
ε) την παρακολούθηση και υποβολή εισηγήσεων, σχετικά με την πορεία και αντιμετώπιση των ατομικών προσφυγών.
Άρθρο 113
Αρμοδιότητες Δ4 Διεύθυνσης
Προστασίας Περιβάλλοντος,
Κλιματικής Αλλαγής και Παγκόσμιων Πολιτικών
Η Δ4 Διεύθυνση Προστασίας Περιβάλλοντος, Κλιματικής Αλλαγής και Παγκόσμιων Πολιτικών είναι αρμόδια για:
α) την παρακολούθηση και ενημέρωση των εξελίξεων της διεθνούς προστασίας του περιβάλλοντος και της κλιματικής αλλαγής, καθώς και τον χειρισμό, σε συνεργασία με το Υπουργείο Περιβάλλοντος και Ενέργειας και άλλα Υπουργεία, υπηρεσίες και οργανισμούς, των θεμάτων που αφορούν σε διεθνείς διασκέψεις και διεθνείς συμφωνίες, σχετικά με την προστασία του περιβάλλοντος,
β) τη συστηματική καταγραφή, μελέτη, και ανάλυση των ζητημάτων που προκύπτουν από την παγκοσμιοποίηση,
γ) την επεξεργασία συνεκτικών προτάσεων για την αντιμετώπιση των διεθνών προκλήσεων και προβλημάτων που συνδέονται με την παγκόσμια φτώχεια, την καταπολέμηση της ξενοφοβίας και του ρατσισμού, τις μεταναστευτικές/προσφυγικές ροές, το διασυνοριακό οργανωμένο έγκλημα, την καταστροφή του περιβάλλοντος, τη διαφθορά,
δ) την εκπόνηση στρατηγικής για ανθρωπιστική βοήθεια σε τρίτες χώρες, ιδιαίτερα στην περιοχή μας και τη συμμετοχή σε δεξαμενές σκέψης με σκοπό την υποβολή σχετικών εποικοδομητικών προτάσεων,
ε) την ενεργό συμμετοχή και συνεισφορά στα διεθνή fora, που καλύπτουν ζητήματα του αναπτυσσόμενου κόσμου, καθώς και την εκπόνηση προτάσεων για την έγκαιρη αναγνώριση και διαχείριση παγκόσμιων προβλημάτων,
στ) την οριζόντια καταγραφή, μελέτη, ανάλυση και επεξεργασία ζητημάτων κυβερνοασφάλειας στο σύνολο των διεθνών οργάνων, σε συνεργασία τόσο με τις αρμόδιες, ανά διεθνές όργανο, αρχές του Υπουργείου Εξωτερικών, όσο και με τα αρμόδια Υπουργεία και υπηρεσίες.
ΥΠΟΚΕΦΑΛΑΙΟ ΣΤ’
ΣΤ - Α’ ΓΕΝΙΚΗ ΔΙΕΥΘΥΝΣΗ ΠΡΟΣΩΠΙΚΟΥ
ΚΑΙ ΔΙΟΙΚΗΤΙΚΗΣ ΟΡΓΑΝΩΣΗΣ
ΚΑΙ ΣΤ - Β’ ΓΕΝΙΚΗ ΔΙΕΥΘΥΝΣΗ
ΟΙΚΟΝΟΜΙΚΩΝ ΥΠΗΡΕΣΙΩΝ
Άρθρο 114
Αρμοδιότητες ΣΤ - Α’ Γενικής Διεύθυνσης
Προσωπικού και Διοικητικής Οργάνωσης
Η ΣΤ - Α’ Γενική Διεύθυνση Προσωπικού και Διοικητικής Οργάνωσης είναι αρμόδια για:
α) τον γενικό συντονισμό του συνόλου των διοικητικών θεμάτων, που ανήκουν στην αρμοδιότητα όλων των οργανικών μονάδων της Κεντρικής, Περιφερειακής και Εξωτερικής Υπηρεσίας του Υπουργείου Εξωτερικών,
β) τον γενικό συντονισμό των Διευθύνσεων που υπάγονται σε αυτήν,
γ) την παρακολούθηση, τον συντονισμό και τον έλεγχο του έργου των διπλωματικών Αρχών για τα θέματα της αρμοδιότητάς της,
δ) την παροχή κατευθύνσεων και οδηγιών στις αρχές της Εξωτερικής Υπηρεσίας για τα θέματα της αρμοδιότητάς της,
ε) τη μελέτη και εισήγηση για τη λήψη αποφάσεων για τον έγκαιρο προσδιορισμό κατά κατηγορίες των αναγκών του Υπουργείου σε προσωπικό και την κάλυψή τους,
στ) τον χειρισμό όλων των θεμάτων προσωπικού, όπως των θεμάτων που αφορούν στον διορισμό ή την πρόσληψη, τη γενική υπηρεσιακή εξέλιξη, την τοποθέτηση και τη μετακίνησή του, την κλήση στο Κεντρική Υπηρεσία των Προϊσταμένων των Αρχών της Εξωτερικής Υπηρεσίας και άλλων υπαλλήλων για εκτέλεση υπηρεσίας, καθώς και τις αποσπάσεις,
ζ) τη μελέτη, σε συνεργασία με τις άλλες Γενικές Διευθύνσεις, και διατύπωση προτάσεων για την ίδρυση νέων Αρχών της Εξωτερικής Υπηρεσίας ή την κατάργηση υφισταμένων,
η) τη διασφάλιση της επικοινωνίας της Κεντρικής Υπηρεσίας του Υπουργείου με τις Αρχές της Εξωτερικής Υπηρεσίας,
θ) τη σύνταξη μελετών και την υποβολή εισηγήσεων για την οργάνωση, λειτουργία και εκπλήρωση της αποστολής του Υπουργείου Εξωτερικών,
ι) την εφαρμογή συστημάτων διοίκησης ολικής ποιότητας και μέτρησης της ποιότητας και αποδοτικότητας της διοικητικής δράσης των Υπηρεσιών του Υπουργείου Εξωτερικών,
ια) την παροχή των απαραίτητων στοιχείων και πληροφοριών της αρμοδιότητάς της στα άλλα Υπουργεία, υπηρεσίες και οργανισμούς για τη χάραξη της γενικής πολιτικής τους και την αντιμετώπιση των παρουσιαζόμενων προβλημάτων και υποθέσεών τους και
ιβ) την εκπαίδευση και την ανάπτυξη των ανθρώπινων πόρων.
Άρθρο 115
Αρμοδιότητες ΣΤ - Β’ Γενικής Διεύθυνσης
Οικονομικών Υπηρεσιών (Γ.Δ.Ο.Υ.)
Η ΣΤ - Β’ Γενική Διεύθυνση Οικονομικών Υπηρεσιών (Γ.Δ.Ο.Υ.) είναι αρμόδια για:
α) τον γενικό συντονισμό του συνόλου οικονομικών θεμάτων, που ανήκουν στην αρμοδιότητα όλων των οργανικών μονάδων της Κεντρικής, Περιφερειακής και Εξωτερικής Υπηρεσίας του Υπουργείου Εξωτερικών,
β) τον γενικό συντονισμό των Διευθύνσεων, που υπάγονται σε αυτήν,
γ) την παρακολούθηση, τον συντονισμό, την καθοδήγηση και τον έλεγχο του έργου των διπλωματικών Αρχών για τα θέματα της αρμοδιότητάς της,
δ) την παροχή κατευθύνσεων και οδηγιών στις Αρχές της Εξωτερικής Υπηρεσίας για τα θέματα της αρμοδιότητάς της,
ε) τη μελέτη και εισήγηση για τη λήψη αποφάσεων για τον έγκαιρο προσδιορισμό κατά κατηγορίες των αναγκών του Υπουργείου σε υλικό και εγκαταστάσεις και την κάλυψη αυτών,
στ) τη σύνταξη του ετήσιου προϋπολογισμού για την κάλυψη των αναγκών των Διευθύνσεων και Υπηρεσιών, που υπάγονται σε αυτήν, τη σύνταξη του ετήσιου προϋπολογισμού και του Μεσοπρόθεσμου Προγράμματος Δημοσιονομικής Στρατηγικής του Υπουργείου Εξωτερικών και την παρακολούθηση της εκτέλεσής τους,
ζ) την παροχή των απαραίτητων στοιχείων και πληροφοριών της αρμοδιότητάς της στα άλλα Υπουργεία, υπηρεσίες και οργανισμούς για τη χάραξη της γενικής πολιτικής τους και την αντιμετώπιση των παρουσιαζομένων εκάστοτε προβλημάτων και υποθέσεών τους,
η) τη μελέτη και σύνταξη σχεδίων για τα οικονομικά και τεχνικά θέματα του Υπουργείου Εξωτερικών,
θ) την εφαρμογή των αρχών της χρηστής οικονομικής διαχείρισης και ευθύνης κατά τον σχεδιασμό και την υλοποίηση της οικονομικής στρατηγικής του Υπουργείου Εξωτερικών, όπως αυτή αποτυπώνεται στο εκάστοτε ισχύον Μεσοπρόθεσμο Πλαίσιο Δημοσιονομικής Στρατηγικής (Μ.Π.Δ.Σ.), καθώς και στον ετήσιο προϋπολογισμό του Υπουργείου και
ι) την αποτελεσματική διαχείριση των διαδικασιών πληρωμής των υποχρεώσεων, καθώς και τη διασφάλιση της νομιμότητας και κανονικότητας των δαπανών του Υπουργείου Εξωτερικών.
2. Ο Προϊστάμενος της Γ.Δ.Ο.Υ. είναι ο Προϊστάμενος των Οικονομικών Υπηρεσιών του Υπουργείου Εξωτερικών και έχει τα καθήκοντα και τις αρμοδιότητες, που καθορίζονται από τον παρόντα και από τη σχετική κείμενη νομοθεσία και ιδίως, από τον ν. 4270/2014 (Α’ 143). Διατυπώνει τη γνώμη του και προσυπογράφει επί των εισηγητικών σημειωμάτων, μελετών, εργασιών και εγγράφων της Γενικής Διεύθυνσης, για τα οποία απαιτείται απόφαση ή υπογραφή του Υπουργού ή των Γενικών Γραμματέων του Υπουργείου. Δύναται, με απόφασή του, να απασχολεί και να αναθέτει ειδικότερα καθήκοντα σε υπαλλήλους της Γενικής Διεύθυνσης προς υποστήριξη του έργου του και για την αποτελεσματική εκπλήρωση της αποστολής του.
Άρθρο 116
Διάρθρωση της ΣΤ - Α’ Γενικής Διεύθυνσης
Προσωπικού και Διοικητικής Οργάνωσης
και της ΣΤ - Β’ Γενικής Διεύθυνσης
Οικονομικών Υπηρεσιών (Γ.Δ.Ο.Υ.)
1. Η ΣΤ - Α’ Γενική Διεύθυνση Προσωπικού και Διοικητικής Οργάνωσης διαρθρώνεται ως εξής:
α) ΣΤ1 Διεύθυνση Προσωπικού και Διοικητικής Οργάνωσης.
β) ΣΤ2 Διεύθυνση Ηλεκτρονικής Διακυβέρνησης, Πληροφορικής και Τηλεπικοινωνιών:
βα. Τμήμα Ι Ανάπτυξης και Υποστήριξης Πληροφοριακών Συστημάτων
ββ. Τμήμα ΙΙ Ηλεκτρονικής Διακυβέρνησης και Υποστήριξης Εξοπλισμού
βγ. Τμήμα ΙΙΙ Τηλεπικοινωνιών, Δικτύων και Ευρωπαϊκών Συστημάτων
βδ. Γραφείο Ασφάλειας Πληροφοριακών Συστημάτων και Διαβαθμισμένης Πληροφορίας
γ) ΣΤ3 Διεύθυνση Διεκπεραίωσης και Διπλωματικού Ταχυδρομείου
δ) ΣΤ6 Διεύθυνση Εκπαίδευσης και Διαχείρισης Ανθρωπίνων Πόρων
δα. Τμήμα Ι Εκπαιδεύσεων,
δβ. Τμήμα ΙΙ Μετεκπαιδεύσεων και Διεθνών Εκπαιδεύσεων και
δγ. Τμήμα ΙΙΙ Σχεδιασμού και Ανάπτυξης Ανθρώπινων Πόρων
ε) Υπηρεσία Διπλωματικού και Ιστορικού Αρχείου
στ) Κρυπτογραφική Υπηρεσία
ζ) Διεύθυνση Πολιτικής Σχεδίασης Έκτακτης Ανάγκης (ΠΣΕΑ)
η) Γραφείο Ασφαλείας
2. Η ΣΤ-Β’ Γενική Διεύθυνση Οικονομικών Υπηρεσιών (Γ.Δ.Ο.Υ.) διαρθρώνεται ως εξής:
α) ΣΤ4 Διεύθυνση Οικονομικής Διοίκησης
αα) Τμήμα Ι Αποδοχών Ανθρωπίνου Δυναμικού
αβ) Τμήμα ΙΙ Μεταθέσεων και Υπηρεσιακών Μετακινήσεων
αγ) Τμήμα ΙΙΙ Ελέγχου, Εκκαθάρισης και Έκδοσης Εντολών Πληρωμής Δαπανών Κεντρικής Υπηρεσίας
αδ) Τμήμα IV Ελέγχου, Εκκαθάρισης και Έκδοσης Εντολών Πληρωμής Δαπανών Εξωτερικής Υπηρεσίας
εε) Τμήμα V Πληρωμής Δαπανών και Λοιπών Οικονομικών Θεμάτων
β) ΣΤ5 Διεύθυνση Προμηθειών και Λειτουργικών Δαπανών
βα) Τμήμα I Προμηθειών και Λειτουργικών Δαπανών Κεντρικής Υπηρεσίας
ββ) Τμήμα II Προμηθειών και Λειτουργικών Δαπανών Εξωτερικής Υπηρεσίας
γ) ΣΤ7 Διεύθυνση Προϋπολογισμού
δ) Τεχνική Υπηρεσία.
Άρθρο 117
Αρμοδιότητες ΣΤ1 Διεύθυνσης
Προσωπικού και Διοικητικής Οργάνωσης
Η ΣΤ1 Διεύθυνση Προσωπικού και Διοικητικής Οργάνωσης είναι αρμόδια για:
α) Θέματα μόνιμου προσωπικού:
αα) ρύθμιση κάθε θέματος, που ανάγεται στον διορισμό, την πρόσληψη, τη μονιμοποίηση υπαλλήλων και γενικά στην υπηρεσιακή εξέλιξη και κατάστασή τους,
αβ) προγραμματισμό των τοποθετήσεων, μεταθέσεων και αποσπάσεων του ανωτέρω προσωπικού, την πραγματοποίησή τους και την κατανομή οργανικών θέσεων,
αγ) προγραμματισμό των κανονικών αδειών απουσίας και τη μέριμνα για την έγκριση των κάθε είδους αδειών απουσίας του μονίμου προσωπικού,
αδ) τήρηση της διαδικασίας εφαρμογής των πειθαρχικών διατάξεων και της επιβολής πειθαρχικών ποινών για το μόνιμο προσωπικό,
αε) έλεγχο όλου του προσλαμβανόμενου μόνιμου προσωπικού κάθε κατηγορίας και κλάδου,
αστ) συγκρότηση των Υπηρεσιακών Συμβουλίων,
αζ) εποπτεία σύνταξης των φύλλων αξιολόγησης και εκθέσεων δραστηριότητας, καθώς και τήρηση και συνεχή ενημέρωση των ατομικών φακέλων, πινάκων και επετηρίδων όλων των υπαλλήλων του Υπουργείου Εξωτερικών,
αη) τήρηση της διαδικασίας διαπίστευσης Πρέσβεων,
αθ) τήρηση της διαδικασίας απαλλαγής των υπαλλήλων από τα καθήκοντά τους,
αι) υποβολή προτάσεων για την απονομή παρασήμων στους υπαλλήλους του Υπουργείου Εξωτερικών,
αια) χορήγηση κάθε φύσης πιστοποιητικών ή βεβαιώσεων, που αφορούν στο προσωπικό ή τις Αρχές του Υπουργείου Εξωτερικών,
αιβ) τήρηση διαδικασίας συνταξιοδότησης και έκδοση των σχετικών πιστοποιητικών,
αιγ) τήρηση των διαδικασιών αναγνώρισης προϋπηρεσίας και μισθολογικής προσαύξησης.
β) Θέματα μη μόνιμου Προσωπικού:
βα) ρύθμιση κάθε θέματος που ανάγεται στην πρόσληψη και τον διορισμό υπαλλήλων με σύμβαση και μετακλητών και στην εν γένει υπηρεσιακή εξέλιξη και κατάστασή τους,
ββ) μέριμνα για την έγκριση κάθε είδους αδειών απουσίας του μη μόνιμου προσωπικού,
βγ) τήρηση διαδικασίας εφαρμογής των πειθαρχικών διατάξεων και της επιβολής πειθαρχικών ποινών για το μη μόνιμο προσωπικό,
βδ) χορήγηση πιστοποιητικών ή βεβαιώσεων που αφορούν στο προσωπικό αυτό.
γ) Θέματα νομοθεσίας και διοικητικής οργάνωσης:
γα) σύνταξη μελετών για θέματα αρμοδιότητας της ΣΤ1 Διεύθυνσης,
γβ) παρακολούθηση της νομοθεσίας σχετικά με τα θέματα αρμοδιότητας της Διεύθυνσης,
γγ) μέριμνα για την οργάνωση των εποπτευόμενων από το Υπουργείο νομικών προσώπων, σε συνεργασία με τις αρμόδιες κατά περίπτωση Διευθύνσεις και τη Διεύθυνση Στρατηγικού και Επιχειρησιακού Σχεδιασμού, σε σχέση με το αντικείμενο των νομικών προσώπων,
γδ) εισήγηση για την ίδρυση και κατάργηση Αρχών της Εξωτερικής Υπηρεσίας όπου αυτό προβλέπεται, σε συνεργασία με τη Διεύθυνση Στρατηγικού και Επιχειρησιακού Σχεδιασμού,
γε) μελέτη, υπόδειξη και παρακολούθηση της εφαρμογής μέτρων για την απλούστευση γραφειοκρατικών τύπων και διαδικασιών και την κατάργηση περιττών διατυπώσεων, σε συνεργασία με τις αρμόδιες Υπηρεσίες,
γστ) εισήγηση μέτρων για τη βελτίωση των συνθηκών εργασίας.
δ) Θέματα πειθαρχικής - δικαστικής φύσης:
δα) εν γένει αλληλογραφία με τις δικαστικές αρχές, ύστερα από υποβολή σχετικού αιτήματος των καθ’ ύλην αρμόδιων Διευθύνσεων,
δβ) παρακολούθηση και παροχή απόψεων της Διοίκησης στα πάσης φύσεως δικόγραφα που αφορούν σε υποθέσεις του προσωπικού του Υπουργείου Εξωτερικών,
δγ) συγκρότηση των Πειθαρχικών Υπηρεσιακών Συμβουλίων και εν γένει παρακολούθηση των πειθαρχικών υποθέσεων των υπαλλήλων.
ε) Θέματα διαβατηρίων:
εα) χορήγηση των ελληνικών διπλωματικών και υπηρεσιακών διαβατηρίων,
εβ) τήρηση μητρώου των ανωτέρω διαβατηρίων τα οποία εκδόθηκαν,
εγ) σχετική με τα ανωτέρω θέματα αλληλογραφία.
στ) Θέματα Άμισθων Προξενικών Αρχών:
στα) εισήγηση για την ίδρυση και κατάργηση των Αμίσθων Προξενικών Αρχών, όπου αυτό προβλέπεται,
στβ) μέριμνα γενικά για τις Άμισθες Προξενικές Αρχές της Ελλάδας στην αλλοδαπή (διορισμός, προξενικά διπλώματα κ.λπ.).
ζ) Θέματα διοικητικής μέριμνας:
ζα) ευταξία γενικά στα κτήρια της Κεντρικής Υπηρεσίας και παροχή κατευθύνσεων και οδηγιών στο αρμόδιο για την τήρησή τους προσωπικό,
ζβ) μέριμνα για κάθε θέμα το οποίο ανάγεται στην κατανομή των χώρων και των κινητών αντικειμένων τα οποία διατίθενται για τον εξοπλισμό τους,
ζγ) ασφάλεια κτηρίων, υλικού και εγκαταστάσεων της Κεντρικής Υπηρεσίας,
ζδ) έγκαιρη προετοιμασία των αιθουσών συσκέψεων και συνεδριάσεων και γενικά κάθε θέμα που αφορά στην εύρυθμη λειτουργία τους,
ζε) παροχή προς χρήση του Αμφιθεάτρου και των αιθουσών συσκέψεων του Υπουργείου Εξωτερικών.
η) Θέματα Σώματος Πιστοποιημένων Μεταφραστών:
ηα) τήρηση ατομικού φακέλου για καθένα πιστοποιημένο μεταφραστή,
ηβ) εισήγηση προς τον Υπουργό Εξωτερικών μέτρων για τη βελτίωση των υπηρεσιών των πιστοποιημένων μεταφραστών,
ηγ) διοικητική υποστήριξη της διαγωνιστικής διαδικασίας επιλογής και του Εποπτικού Συμβουλίου των πιστοποιημένων μεταφραστών,
ηδ) εισήγηση προς το Εποπτικό Συμβούλιο για την εξέταση παραπτωμάτων των πιστοποιημένων μεταφραστών,
ηε) έκδοση σχετικών εγκυκλίων και παροχή οδηγιών για την ορθή εφαρμογή του συστήματος μεταφράσεων και την ορθή άσκηση του έργου των πιστοποιημένων μεταφραστών,
ηστ) εποπτεία των πιστοποιημένων μεταφραστών για την ορθή εκτέλεση του έργου τους, μέσω της διενέργειας ελέγχων, επιθεωρήσεων και ερευνών, είτε κατόπιν σχετικής καταγγελίας, είτε αυτεπαγγέλτως,
ηζ) σύνταξη και αποστολή αιτιολογημένου αιτήματος συνδρομής προς την «Εθνική Αρχή Διαφάνειας» για τη διενέργεια ελέγχου στους πιστοποιημένους μεταφραστές.
Άρθρο 118
Αρμοδιότητες ΣΤ2 Διεύθυνσης
Ηλεκτρονικής Διακυβέρνησης,
Πληροφορικής και Τηλεπικοινωνιών
Η ΣΤ2 Διεύθυνση Ηλεκτρονικής Διακυβέρνησης, Πληροφορικής και Τηλεπικοινωνιών είναι αρμόδια για τον σχεδιασμό, την ανάπτυξη και διαχείριση πληροφοριακών συστημάτων, συστημάτων επικοινωνιών και εφαρμογών ηλεκτρονικής διακυβέρνησης του Υπουργείου Εξωτερικών, καθώς και για:
α) την ασφάλεια της πληροφορίας που διακινείται γενικά στα Συστήματα Επικοινωνιών και Πληροφορικής (ΣΕΠ) του Υπουργείου Εξωτερικών και ειδικά στο Σύστημα Ηλεκτρονικής Διαχείρισης Εγγράφων (ΣΗΔΕ) του Υπουργείου Εξωτερικών,
β) τη λειτουργία του Κέντρου Επικοινωνιών της Κεντρικής Υπηρεσίας του Υπουργείου Εξωτερικών,
γ) την κυβερνοασφάλεια των συστημάτων του Υπουργείου Εξωτερικών,
δ) τη διαχείριση και ανάπτυξη του Εθνικού Συστήματος Θεωρήσεων N-VIS και των ευρωπαϊκών και διεθνών πληροφοριακών συστημάτων μεγάλης κλίμακας,
ε) τη διαχείριση και ανάπτυξη του Διεθνούς Δικτύου NET-VIS,
στ) τον σχεδιασμό και την εισαγωγή καινοτόμων υπηρεσιών με χρήση Τεχνολογιών Πληροφορικής και Επικοινωνιών,
ζ) την υλοποίηση δράσεων ηλεκτρονικής διακυβέρνησης και ψηφιακού μετασχηματισμού,
η) τη μηχανοργάνωση και μηχανογράφηση, καθώς και την υποστήριξη του ηλεκτρονικού εξοπλισμού και λογισμικού της Κεντρικής Υπηρεσίας,
θ) την επιμόρφωση των στελεχών του Υπουργείου Εξωτερικών σε θέματα πληροφορικής και ασφάλειας πληροφοριακών συστημάτων,
ι) την εκπροσώπηση του Υπουργείου Εξωτερικών σε Ομάδες Εργασίας, Επιτροπές και Συνέδρια αναφορικά με θέματα αρμοδιότητας της,
ια) τη διενέργεια ελέγχου καταλληλότητας πριν από την εφαρμογή νομικών κανόνων σε τομείς ασφάλειας, επικοινωνιών και πληροφορικής στο Υπουργείο Εξωτερικών και τη χορήγηση της τελικής έγκρισης για διαβαθμισμένα και μη ΣΕΠ της Κεντρικής Υπηρεσίας και των Αρχών Εξωτερικού.
Άρθρο 119
Διάρθρωση ΣΤ2 Διεύθυνσης
Ηλεκτρονικής Διακυβέρνησης,
Πληροφορικής και Τηλεπικοινωνιών
Η ΣΤ2 Διεύθυνση Ηλεκτρονικής Διακυβέρνησης, Πληροφορικής και Τηλεπικοινωνιών διαρθρώνεται ως εξής:
α) Τμήμα Ι Ανάπτυξης και Υποστήριξης Πληροφοριακών Συστημάτων
β) Τμήμα ΙΙ Ηλεκτρονικής Διακυβέρνησης και Υποστήριξης Εξοπλισμού
γ) Τμήμα ΙΙΙ Τηλεπικοινωνιών, Δικτύων και Ευρωπαϊκών Συστημάτων
δ) Γραφείο Ασφάλειας Πληροφοριακών Συστημάτων και Διαβαθμισμένης Πληροφορίας.
Άρθρο 120
Αρμοδιότητες του Τμήματος Ι
Ανάπτυξης και Υποστήριξης
Πληροφοριακών Συστημάτων
Το Τμήμα Ι Ανάπτυξης και Υποστήριξης Πληροφοριακών Συστημάτων είναι αρμόδιο για:
α) το Κέντρο Επικοινωνιών της Κεντρικής Υπηρεσίας του Υπουργείου Εξωτερικών,
β) την ανάπτυξη, διαχείριση και συντήρηση του Συστήματος Ηλεκτρονικής Διαχείρισης Εγγράφων (ΣΗΔΕ),
γ) τη διακίνηση της ευρωπαϊκής και νατοϊκής διαβαθμισμένης πληροφορίας,
δ) τον σχεδιασμό, την ανάπτυξη, διαχείριση και συντήρηση διαδικτυακών εφαρμογών και ιστοτόπων,
ε) τον σχεδιασμό, την ανάπτυξη, διαχείριση και συντήρηση μηχανογραφικών εφαρμογών και πληροφοριακών συστημάτων του Υπουργείου,
στ) την εφαρμογή πολιτικής ασφάλειας των πληροφοριακών συστημάτων,
ζ) την καταγραφή και αξιολόγηση αναγκών, καθώς και την εισήγηση για προμήθειες πληροφοριακών συστημάτων.
Άρθρο 121
Αρμοδιότητες Τμήματος ΙΙ
Ηλεκτρονικής Διακυβέρνησης
και Υποστήριξης Εξοπλισμού
Το Τμήμα ΙΙ Ηλεκτρονικής Διακυβέρνησης και Υποστήριξης Εξοπλισμού είναι αρμόδιο για:
α) τη μελέτη, εισήγηση και παρακολούθηση της εφαρμογής μέτρων για την απλούστευση διοικητικών διαδικασιών, σε συνεργασία με τις καθ’ ύλην αρμόδιες Υπηρεσίες,
β) τη μέριμνα για την υποστήριξη των Υπηρεσιών του Υπουργείου με τα απαραίτητα πληροφοριακά συστήματα ηλεκτρονικής διακυβέρνησης, με στόχο την ενίσχυση της αποδοτικότητάς τους και τη μελέτη για την ορθολογική αξιοποίησή τους,
γ) την αξιοποίηση, συντήρηση και υποστήριξη του ηλεκτρονικού εξοπλισμού και λογισμικού της Κεντρικής Υπηρεσίας του Υπουργείου Εξωτερικών,
δ) την υλοποίηση δράσεων ηλεκτρονικής διακυβέρνησης για τη διευκόλυνση του Απόδημου Ελληνισμού στις συναλλαγές του με την Ελληνική Δημόσια Διοίκηση,
ε) τη διαχείριση κρυπτοϋλικού,
στ) τη λειτουργία της αποθήκης μηχανογραφικού εξοπλισμού,
ζ) την ενημέρωση και την εκπαίδευση του προσωπικού του Υπουργείου στη χρήση των πληροφοριακών συστημάτων.
Άρθρο 122
Αρμοδιότητες Τμήματος ΙΙΙ
Τηλεπικοινωνιών, Δικτύων
και Ευρωπαϊκών Συστημάτων
Το Τμήμα ΙΙΙ Τηλεπικοινωνιών, Δικτύων και Ευρωπαϊκών Συστημάτων είναι αρμόδιο για:
α) τη διασφάλιση των επικοινωνιών της Κεντρικής Υπηρεσίας και τη διασύνδεσή της με τις Αρχές Εξωτερικής Υπηρεσίας, καθώς και διαβαθμισμένα εθνικά, ευρωπαϊκά, νατοϊκά και διεθνή δίκτυα,
β) την ανάπτυξη, διαχείριση και συντήρηση του Εθνικού Συστήματος Θεωρήσεων N-VIS και των ευρωπαϊκών πληροφοριακών συστημάτων μεγάλης κλίμακας,
γ) την ανάπτυξη, διαχείριση και συντήρηση του Διεθνούς Δικτύου NET-VIS και των λοιπών δικτύων του Υπουργείου Εξωτερικών,
δ) την εφαρμογή νέων κρυπτοσυστημάτων στις τηλεπικοινωνίες του Υπουργείου Εξωτερικών,
ε) την εφαρμογή πολιτικής ασφάλειας των τηλεπικοινωνιακών συστημάτων του Υπουργείου Εξωτερικών,
στ) τη μελέτη, ανάπτυξη, διαχείριση και συντήρηση εφαρμογών για τις τηλεπικοινωνίες του Υπουργείου Εξωτερικών,
ζ) την καταγραφή και την αξιολόγηση αναγκών, καθώς και την εισήγηση για προμήθειες δικτυακής υποδομής.
Άρθρο 123
Αρμοδιότητες Γραφείου Ασφάλειας
Πληροφοριακών Συστημάτων
και Διαβαθμισμένης Πληροφορίας
Το Γραφείο Ασφάλειας Πληροφοριακών Συστημάτων και Διαβαθμισμένης Πληροφορίας είναι αρμόδιο για:
α) την εφαρμογή και εποπτεία υλοποίησης συμβατικών υποχρεώσεων για θέματα και κανονισμούς ασφαλείας,
β) τον σχεδιασμό και την ανάπτυξη κατάλληλων μηχανισμών ασφάλειας των πληροφοριακών συστημάτων,
γ) τη διαπίστευση των πληροφοριακών συστημάτων που διαχειρίζονται διαβαθμισμένη πληροφορία και την προετοιμασία τακτικών επιθεωρήσεων από αρμόδιες Αρχές,
δ) τη σύνταξη κανονισμών και κατευθυντήριων γραμμών για την ασφάλεια των πληροφοριακών συστημάτων και τη διαχείριση της διαβαθμισμένης πληροφορίας,
ε) την καταγραφή και την αξιολόγηση αναγκών, καθώς και την εισήγηση για προμήθειες εξοπλισμού ασφάλειας πληροφοριακών συστημάτων,
στ) τη συνεργασία με τις αρμόδιες εθνικές αρχές για την αντιμετώπιση έκτακτων συμβάντων ασφάλειας στα πληροφοριακά συστήματα της Κεντρικής Υπηρεσίας και των Αρχών Εξωτερικής Υπηρεσίας του Υπουργείου,
ζ) τη συνεργασία με τις εθνικές Αρχές ασφαλείας, καθώς και με ευρωπαϊκές και νατοϊκές Αρχές, στο πλαίσιο σχετικών αρμοδιοτήτων του,
η) τη συμμετοχή σε επιτροπές ασφαλείας για την εκπροσώπηση του Υπουργείου,
θ) την περιοδική επιμόρφωση των στελεχών του Υπουργείου σε θέματα ασφάλειας των πληροφοριακών συστημάτων και της πληροφορίας, με ειδικά σεμινάρια που διοργανώνονται από ή με τη συνεργασία της Διπλωματικής Ακαδημίας,
ι) τη γνωμοδότηση στο Πειθαρχικό Υπηρεσιακό Συμβούλιο και το Δευτεροβάθμιο Πειθαρχικό Υπηρεσιακό Συμβούλιο για ζητήματα που αφορούν στην ασφάλεια των πληροφοριών.
Άρθρο 124
Προϊστάμενος Γραφείου Ασφάλειας
Πληροφοριακών Συστημάτων
και Διαβαθμισμένης Πληροφορίας
Στο Γραφείο Ασφάλειας Πληροφοριακών Συστημάτων και Διαβαθμισμένης Πληροφορίας προΐσταται υπάλληλος του Κλάδου Επικοινωνιών και Πληροφορικής, υπό τον τίτλο «Συντονιστής Ασφάλειας Πληροφοριακών Συστημάτων».
Άρθρο 125
Αρμοδιότητες ΣΤ3 Διεύθυνσης
Διεκπεραίωσης και Διπλωματικού
Ταχυδρομείου
Η ΣΤ3 Διεύθυνση Διεκπεραίωσης και Διπλωματικού Ταχυδρομείου είναι αρμόδια για:
α) τη διακίνηση της εισερχόμενης και εξερχόμενης αλληλογραφίας εκτός των τηλεγραφημάτων,
β) την εισήγηση για τη λήψη των ενδεδειγμένων μέτρων για τη διασφάλιση της καλύτερης εύρυθμης και αποδοτικότερης λειτουργίας των Διευθύνσεων, καθώς και την διεκπεραίωση της αλληλογραφίας,
γ) τη μέριμνα για τη λειτουργία των διπλωματικών ταχυδρομείων και τη διακίνηση των διπλωματικών ταχυδρόμων,
δ) την παραλαβή και φύλαξη αξιών, καθώς και την αποστολή και παράδοσή τους στους δικαιούχους.
Άρθρο 126
Αρμοδιότητες ΣΤ4 Διεύθυνσης
Οικονομικής Διοίκησης
Η ΣΤ4 Διεύθυνση Οικονομικής Διοίκησης είναι αρμόδια για τον έλεγχο, την εκκαθάριση και ενταλματοποίηση των δαπανών του Υπουργείου Εξωτερικών.
Άρθρο 127
Διάρθρωση ΣΤ4 Διεύθυνσης
Οικονομικής Διοίκησης
Η ΣΤ4 Διεύθυνση Οικονομικής Διοίκησης περιλαμβάνει πέντε (5) Τμήματα:
α) Τμήμα I Αποδοχών Ανθρωπίνου Δυναμικού,
β) Τμήμα II Μεταθέσεων και Υπηρεσιακών Μετακινήσεων,
γ) Τμήμα III Ελέγχου, Εκκαθάρισης και Έκδοσης Εντολών Πληρωμής Δαπανών Κεντρικής Υπηρεσίας,
δ) Τμήμα IV Ελέγχου, Εκκαθάρισης και Έκδοσης Εντολών Πληρωμής δαπανών Εξωτερικής Υπηρεσίας,
ε) Τμήμα V Πληρωμής Δαπανών και Λοιπών Οικονομικών Θεμάτων.
Άρθρο 128
Αρμοδιότητες Τμήματος I
Αποδοχών Ανθρώπινου Δυναμικού
Το Τμήμα Ι Αποδοχών Ανθρώπινου Δυναμικού είναι αρμόδιο για τη διαχείριση που αφορά στις δαπάνες αποδοχών, συντάξεων, πρόσθετων αμοιβών, αποζημιώσεων και με οποιαδήποτε άλλη ονομασία καταβαλλόμενων απολαβών του πάσης φύσεως προσωπικού του Υπουργείου, των φυσικών προσώπων με οποιουδήποτε τύπου μίσθωση έργου ή παροχής ανεξάρτητων υπηρεσιών ή έμμισθης εντολής, καθώς και αποζημιώσεων φοιτητών και σπουδαστών για την πρακτική τους άσκηση σε υπηρεσίες του Υπουργείου και ιδίως για:
α) τη μισθοδοσία και άλλες συναφείς παροχές στο προσωπικό της Κεντρικής και Εξωτερικής Υπηρεσίας,
β) την παροχή στοιχείων, βεβαιώσεων και οδηγιών για πάσης φύσεως αποδοχές και άλλες παροχές,
γ) τον έλεγχο νομιμότητας και κανονικότητας, καθώς και την εκκαθάριση των δαπανών αρμοδιότητας Τμήματος με βάση τα πλήρη και νόμιμα δικαιολογητικά τους,
δ) τον έλεγχο της τήρησης και την παροχή βεβαίωσης επί των σχεδίων των σχετικών πράξεων, για την ύπαρξη της απαιτούμενης πίστωσης και για τη μη υπέρβαση του οριζόμενου κάθε φορά από το αρμόδιο όργανο ποσοστού διάθεσης της πίστωσης,
ε) την έκδοση τίτλου για την πληρωμή δαπανών, σε συνεργασία με την Ενιαία Αρχή Πληρωμών, μέσα στα καθοριζόμενα κατά μήνα όρια πληρωμών και εντός των προβλεπομένων προθεσμιών από το ενωσιακό και εθνικό κανονιστικό πλαίσιο,
στ) τη σύνταξη έκθεσης επί διαφωνιών με τον διατάκτη ως προς τη νομιμότητα και κανονικότητα των εκκαθαριζόμενων δαπανών και την υποβολή της μετά του σχετικού φακέλου στη Διεύθυνση Συντονισμού και Ελέγχου Εφαρμογής Δημοσιολογιστικών Διατάξεων με σχετική κοινοποίηση στη Γενική Διεύθυνση Δημοσιονομικών Ελέγχων του Γενικού Λογιστηρίου του Κράτους, σύμφωνα με τα οριζόμενα στην παρ. 1 του άρθρου 26 του ν. 4270/2014 (Α’ 143),
ζ) τη σύνταξη έκθεσης προς την αρμόδια υπηρεσία για να κινηθεί η διαδικασία του ελέγχου που προβλέπεται στα άρθρα 23 και 24,
η) την παρακολούθηση και τακτοποίηση των πληρωμών που γίνονται με χρηματικά εντάλματα προπληρωμής και προσωρινά εντάλματα,
θ) την τήρηση του μητρώου πάσης φύσεως προσωπικού του Υπουργείου,
ι) την παροχή απόψεων στα δικαστήρια, εκτέλεση δικαστικών αποφάσεων και κοινοποίηση στην αρμόδια Δημοσιονομική Υπηρεσία Εποπτείας και Ελέγχου (Δ.Υ.Ε.Ε.) των δικαστικών αποφάσεων από τις οποίες προκύπτει επιβάρυνση του προϋπολογισμού,
ια) τη μέριμνα για την αποτροπή συσσώρευσης οφειλών,
ιβ) την παροχή βεβαιώσεων επί των πράξεων διορισμών, εντάξεων, μετατάξεων, αποσπάσεων και προαγωγών του προσωπικού κάθε κατηγορίας του φορέα για την ύπαρξη σχετικών προβλέψεων στον προϋπολογισμό του,
ιγ) τη σύνταξη έκθεσης προς την αρμόδια Δ.Υ.Ε.Ε., σύμφωνα με την παρ. 3δ του άρθρου 66 του ν. 4270/2014 και του π.δ. 80/2016 (Α’ 145) περί ανάληψης υποχρεώσεων από τους διατάκτες,
ιδ) την κατάρτιση και έκδοση του σχεδίου απόφασης ανάληψης υποχρεώσεων, την ανάρτηση στο διαδίκτυο (Πρόγραμμα «Διαύγεια») και την καταχώριση των αναλαμβανόμενων δεσμεύσεων στα οικεία λογιστικά βιβλία και στο Μητρώο Δεσμεύσεων, σύμφωνα με το π.δ. 80/2016,
ιε) την εισήγηση για καταλογισμό δημόσιου υπολόγου, καθώς και του λαβόντος αχρεώστητη πληρωμή,
ιστ) την τήρηση του Μητρώου Δεσμεύσεων Τακτικού Προϋπολογισμού,
ιζ) την παροχή στοιχείων, βεβαιώσεων και οδηγιών αναφορικά με αποδοχές, πρόσθετες αμοιβές, αποζημιώσεις, κρατήσεις κ.λπ., για το πάσης φύσεως προσωπικό του Υπουργείου,
ιη) την παροχή στοιχείων επί θεμάτων που αφορούν στο Τμήμα,
ιθ) την υποβολή αναλυτικής περιοδικής δήλωσης (Α.Π.Δ.), καθώς και μεταβολών στο Ε.Τ.Ε.Α.Ε.Π.
Άρθρο 129
Αρμοδιότητες Τμήματος II
Μεταθέσεων και Υπηρεσιακών Μετακινήσεων
Το Τμήμα II Μεταθέσεων και Υπηρεσιακών Μετακινήσεων είναι αρμόδιο για:
α) τα οδοιπορικά έξοδα και τις αποζημιώσεις των υπαλλήλων του Υπουργείου Εξωτερικών, οι οποίοι μετακινούνται για λόγους υπηρεσίας στο εσωτερικό ή στην αλλοδαπή,
β) τα οδοιπορικά έξοδα και την αποζημίωση διπλωματικών ταχυδρόμων γενικά, καθώς και τα έξοδα διακίνησης διπλωματικών φακέλων,
γ) τις δαπάνες μεταφοράς οικοσκευής και τα έξοδα εγκατάστασης υπαλλήλων, οι οποίοι αποσπώνται ή μετατίθενται,
δ) τα οδοιπορικά έξοδα και την αποζημίωση ειδικών αποστολών από το εσωτερικό στο εξωτερικό ή από το εξωτερικό στο εσωτερικό,
ε) τα οδοιπορικά έξοδα και την αποζημίωση υπαλλήλων, οι οποίοι μετακινούνται για λόγους υπηρεσίας, εντός και εκτός της Επικρατείας, όπου τούτο υπηρετεί ή που καλείται στο εσωτερικό,
στ) τις δαπάνες διδάκτρων και εισιτηρίων αδείας υπαλλήλων που υπηρετούν στις Αρχές Εξωτερικής Υπηρεσίας,
ζ) τον έλεγχο και την εκκαθάριση των δαπανών αρμοδιότητας του Τμήματος με βάση τα πλήρη και νόμιμα δικαιολογητικά στοιχεία τους,
η) τη σύνταξη έκθεσης επί διαφωνιών με τον διατάκτη ως προς τη νομιμότητα και κανονικότητα των εκκαθαριζόμενων δαπανών και την υποβολή της μετά του σχετικού φακέλου στη Διεύθυνση Συντονισμού και Ελέγχου Εφαρμογής Δημοσιολογιστικών Διατάξεων με σχετική κοινοποίηση στη Γενική Διεύθυνση Δημοσιονομικών Ελέγχων του Γενικού Λογιστηρίου του Κράτους, σύμφωνα με όσα ορίζονται στην παρ. 1 του άρθρου 26 του ν. 4270/2014 (Α’ 143),
θ) την παρακολούθηση και τακτοποίηση των ενταλμάτων προπληρωμής και την απαλλαγή των υπολόγων,
ι) την έκδοση Τίτλου πληρωμής (συμψηφιστικών ενταλμάτων, τακτικών και προπληρωμής), σε συνεργασία με την Ε.Α.Π., όπου είναι απαραίτητο, μέσα στα καθοριζόμενα κατά μήνα όρια πληρωμών και εντός των προβλεπόμενων προθεσμιών από το ενωσιακό και εθνικό κανονιστικό πλαίσιο,
ια) τον έλεγχο της τήρησης των περί ανάληψης υποχρεώσεων διατάξεων και την παροχή βεβαίωσης επί των σχεδίων των σχετικών πράξεων, για την ύπαρξη της απαιτούμενης πίστωσης και για τη μη υπέρβαση του οριζόμενου κάθε φορά από το αρμόδιο όργανο ποσοστού διάθεσης της πίστωσης,
ιβ) τη σύνταξη έκθεσης προς την αρμόδια υπηρεσία για να κινηθεί η διαδικασία του ελέγχου των άρθρων 23 και 24,
ιγ) την παροχή απόψεων στα δικαστήρια, εκτέλεση δικαστικών αποφάσεων και κοινοποίηση στην αρμόδια Δ.Υ.Ε.Ε. των δικαστικών αποφάσεων από τις οποίες προκύπτει επιβάρυνση του προϋπολογισμού,
ιδ) τη μέριμνα για την αποτροπή συσσώρευσης οφειλών,
ιε) την κατάρτιση και έκδοση του σχεδίου απόφασης ανάληψης υποχρέωσης κατόπιν τεκμηριωμένου αιτήματος από τον διατάκτη, την ανάρτηση στο διαδίκτυο (Πρόγραμμα «Διαύγεια») και την καταχώριση των αναλαμβανόμενων δεσμεύσεων στα οικεία λογιστικά βιβλία και στο Μητρώο Δεσμεύσεων,
ιστ) τη σύνταξη έκθεσης προς την αρμόδια Δ.Υ.Ε.Ε., σύμφωνα με την παρ. 3δ του άρθρου 66 του ν. 4270/2014 και του π.δ. 80/2016 (Α’ 145),
ιζ) την τήρηση του Μητρώου Δεσμεύσεων Τακτικού Προϋπολογισμού,
ιη) την παροχή στοιχείων, βεβαιώσεων και οδηγιών αναφορικά με αποδοχές, πρόσθετες αμοιβές, αποζημιώσεις, κρατήσεις κ.λπ., για το πάσης φύσεως προσωπικό του Υπουργείου,
ιθ) την παροχή στοιχείων επί θεμάτων που αφορούν στο Τμήμα.
Άρθρο 130
Αρμοδιότητες Τμήματος III
Ελέγχου, Εκκαθάρισης και Έκδοσης Εντολών Πληρωμής δαπανών Κεντρικής Υπηρεσίας
Το Τμήμα III Ελέγχου, Εκκαθάρισης και Έκδοσης Εντολών Πληρωμής Δαπανών Κεντρικής Υπηρεσίας είναι αρμόδιο για:
α) την κατάρτιση και έκδοση του σχεδίου απόφασης ανάληψης υποχρέωσης δαπανών Κεντρικής Υπηρεσίας κατόπιν τεκμηριωμένου αιτήματος από τον διατάκτη, την ανάρτηση στο διαδίκτυο (Πρόγραμμα «Διαύγεια») και την καταχώριση των αναλαμβανόμενων δεσμεύσεων στα οικεία λογιστικά βιβλία και στο Μητρώο Δεσμεύσεων,
β) τον έλεγχο της τήρησης των περί αναλήψεως υποχρεώσεων διατάξεων και την παροχή βεβαίωσης επί των σχεδίων των σχετικών πράξεων για την ύπαρξη της απαιτούμενης πίστωσης και για τη μη υπέρβαση του οριζόμενου κάθε φορά από το αρμόδιο όργανο ποσοστού διάθεσης της πίστωσης,
γ) τη σύνταξη έκθεσης προς την αρμόδια Δ.Υ.Ε.Ε., σύμφωνα με την παρ. 3δ του άρθρου 66 του ν. 4270/2014 (Α’ 143) και του π.δ. 80/2016 (Α’ 145),
δ) την τακτοποίηση των χρηματικών ενταλμάτων προπληρωμής,
ε) την εισήγηση για τον καταλογισμό του υπερήμερου υπολόγου, καθώς και του λαβόντος αχρεώστητη πληρωμή,
στ) την καταχώριση των δεσμεύσεων στα οικεία λογιστικά βιβλία και την τήρηση του Μητρώου Δεσμεύσεων Τακτικού Προϋπολογισμού,
ζ) την τήρηση Μητρώου Δεσμεύσεων του Προγράμματος Δημοσίων Επενδύσεων,
η) την παροχή απόψεων στα δικαστήρια, εκτέλεση δικαστικών αποφάσεων και την κοινοποίηση στην αρμόδια Δ.Υ.Ε.Ε. των δικαστικών αποφάσεων από τις οποίες προκύπτει επιβάρυνση του προϋπολογισμού,
θ) την έκδοση επιτροπικών ενταλμάτων για τη μεταβίβαση πιστώσεων στους δευτερεύοντες διατάκτες,
ι) τον έλεγχο και την εκκαθάριση δαπανών με βάση τα πλήρη και νόμιμα δικαιολογητικά τους,
ια) την έκδοση τίτλου για την πληρωμή των δαπανών, μέσα στα καθοριζόμενα κατά μήνα όρια πληρωμών και εντός των προβλεπόμενων προθεσμιών από το ενωσιακό και εθνικό κανονιστικό πλαίσιο,
ιβ) τη σύνταξη έκθεσης επί διαφωνιών με τον διατάκτη ως προς τη νομιμότητα και κανονικότητα των εκκαθαριζόμενων δαπανών και την υποβολή της μετά του σχετικού φακέλου στη Διεύθυνση Συντονισμού και Ελέγχου Εφαρμογής Δημοσιολογιστικών Διατάξεων με σχετική κοινοποίηση στην αρμόδια Γενική Διεύθυνση Δημοσιονομικών Ελέγχων του Γενικού Λογιστηρίου του Κράτους, σύμφωνα με τα οριζόμενα στην παρ. 1 του άρθρου 26 του ν. 4270/2014,
ιγ) τη σύνταξη έκθεσης προς την αρμόδια Υπηρεσία, προκειμένου να κινηθεί η διαδικασία του ελέγχου που προβλέπεται στα άρθρα 23 και 24,
ιδ) τη μέριμνα για την αποτροπή συσσώρευσης οφειλών,
ιε) την τήρηση των λογιστικών βιβλίων,
ιστ) τη συγκέντρωση δεδομένων από το Μητρώο Δεσμεύσεων και την υποβολή σχετικών αναφορών στη Διεύθυνση Προϋπολογισμού,
ιζ) την καταχώριση των στοιχείων των δικαιούχων δαπανών και την τήρηση του μητρώου τους,
ιη) την αποκατάσταση πάγιων προκαταβολών,
ιθ) την παρακολούθηση μηνιαίως σε ξεχωριστή κατάσταση των εγγραφών που γίνονται στα λογιστικά βιβλία του φορέα για κάθε δευτερεύοντα διατάκτη,
κ) την παρακολούθηση του βιβλίου υπολόγων και εισήγηση στον ΣΤ-Β’ Γενικό Διευθυντή για την έκδοση εντολών προς τους οικείους εκκαθαριστές αποδοχών για την επίσχεση των αποδοχών δημόσιων υπολόγων που καθυστερούν την απόδοση λογαριασμού, καθώς και την εισήγηση στον αρμόδιο Επίτροπο του Ελεγκτικού Συνεδρίου για τον καταλογισμό του υπερήμερου υπολόγου,
κα) την έκδοση συμψηφιστικών ενταλμάτων (τακτικών και προπληρωμής) για την εμφάνιση των εξόδων που βαρύνουν το Πρόγραμμα Δημοσίων Επενδύσεων στη δημόσια ληψοδοσία, καθώς και την έκδοση λοιπών συμψηφιστικών χρηματικών ενταλμάτων, όπου προβλέπεται,
κβ) την ορθολογική αξιοποίηση των πόρων του Υπουργείου βάσει των γενικών αρχών και κανόνων για τη δημοσιονομική διαχείριση του ν. 4270/2014.
Άρθρο 131
Αρμοδιότητες Τμήματος IV
Ελέγχου, Εκκαθάρισης και Έκδοσης Εντολών Πληρωμής Δαπανών Εξωτερικής Υπηρεσίας
Το Τμήμα IV Ελέγχου, Εκκαθάρισης και Έκδοσης Εντολών Πληρωμής Δαπανών Εξωτερικής Υπηρεσίας είναι αρμόδιο για:
α) την κατάρτιση και έκδοση του σχεδίου απόφασης ανάληψης υποχρέωσης δαπανών Εξωτερικής Υπηρεσίας κατόπιν τεκμηριωμένου αιτήματος από τον διατάκτη, την ανάρτηση στο διαδίκτυο (Πρόγραμμα «Διαύγεια») και την καταχώριση των αναλαμβανόμενων δεσμεύσεων στα οικεία λογιστικά βιβλία και στο Μητρώο Δεσμεύσεων,
β) τον έλεγχο της τήρησης των περί αναλήψεως υποχρεώσεων διατάξεων και την παροχή βεβαίωσης επί των σχεδίων των σχετικών πράξεων για την ύπαρξη της απαιτούμενης πίστωσης και για τη μη υπέρβαση του οριζόμενου κάθε φορά από το αρμόδιο όργανο ποσοστού διάθεσης της πίστωσης,
γ) τη σύνταξη έκθεσης προς την αρμόδια Δ.Υ.Ε.Ε., σύμφωνα με την παρ. βδ’ του άρθρου 66 του ν. 4270/2014 (Α’ 143) και το π.δ. 80/2016 (Α’ 145),
δ) την τακτοποίηση των χρηματικών ενταλμάτων προπληρωμής,
ε) την εισήγηση για τον καταλογισμό του υπερήμερου υπολόγου, καθώς και του λαβόντος αχρεώστητη πληρωμή,
στ) την καταχώριση των δεσμεύσεων στα οικεία λογιστικά βιβλία και την τήρηση του Μητρώου Δεσμεύσεων Τακτικού Προϋπολογισμού,
ζ) την τήρηση Μητρώου Δεσμεύσεων του Προγράμματος Δημοσίων Επενδύσεων,
η) την παροχή απόψεων στα δικαστήρια, την εκτέλεση δικαστικών αποφάσεων και την κοινοποίηση στην αρμόδια Δ.Υ.Ε.Ε. των δικαστικών αποφάσεων από τις οποίες προκύπτει επιβάρυνση του προϋπολογισμού,
θ) την έκδοση επιτροπικών ενταλμάτων για τη μεταβίβαση πιστώσεων στους δευτερεύοντες διατάκτες,
ι) τον έλεγχο και την εκκαθάριση δαπανών με βάση τα πλήρη και νόμιμα δικαιολογητικά τους,
ια) την έκδοση τίτλου για την πληρωμή των δαπανών, μέσα στα καθοριζόμενα κατά μήνα όρια πληρωμών και εντός των προβλεπομένων προθεσμιών από το ενωσιακό και εθνικό κανονιστικό πλαίσιο,
ιβ) τη σύνταξη έκθεσης επί διαφωνιών με τον διατάκτη ως προς τη νομιμότητα και κανονικότητα των εκκαθαριζόμενων δαπανών και την υποβολή της μετά του σχετικού φακέλου στη Διεύθυνση Συντονισμού και Ελέγχου Εφαρμογής Δημοσιολογιστικών Διατάξεων με σχετική κοινοποίηση στην αρμόδια Γενική Διεύθυνση Δημοσιονομικών Ελέγχων του Γενικού Λογιστηρίου του Κράτους, σύμφωνα με όσα ορίζονται στην παρ. 1 του άρθρου 26 του ν. 4270/2014,
ιγ) τη σύνταξη έκθεσης προς την αρμόδια Υπηρεσία, προκειμένου να κινηθεί η διαδικασία του ελέγχου που προβλέπεται στα άρθρα 23 και 24,
ιδ) τη μέριμνα για την αποτροπή συσσώρευσης οφειλών,
ιε) την τήρηση των λογιστικών βιβλίων,
ιστ) τη συγκέντρωση δεδομένων από το Μητρώο Δεσμεύσεων και την υποβολή σχετικών αναφορών στη Διεύθυνση Προϋπολογισμού,
ιζ) την καταχώριση των στοιχείων των δικαιούχων δαπανών και την τήρηση του μητρώου τους,
ιη) την αποκατάσταση πάγιων προκαταβολών,
ιθ) την παρακολούθηση μηνιαίως σε ξεχωριστή κατάσταση των εγγραφών που γίνονται στα λογιστικά βιβλία του φορέα για κάθε δευτερεύοντα διατάκτη,
κ) την παρακολούθηση του βιβλίου υπολόγων και την εισήγηση στον ΣΤ-Β’ Γενικό Διευθυντή για την έκδοση εντολών προς τους οικείους εκκαθαριστές αποδοχών για την επίσχεση των αποδοχών δημόσιων υπολόγων που καθυστερούν την απόδοση λογαριασμού, καθώς και την εισήγηση στον αρμόδιο Επίτροπο του Ελεγκτικού Συνεδρίου για τον καταλογισμό του υπερήμερου υπολόγου,
κα) την έκδοση συμψηφιστικών ενταλμάτων (τακτικών και προπληρωμής) για την εμφάνιση των εξόδων που βαρύνουν το Πρόγραμμα Δημοσίων Επενδύσεων στη δημόσια ληψοδοσία, καθώς και την έκδοση λοιπών συμψηφιστικών χρηματικών ενταλμάτων, όπου προβλέπεται,
κβ) την ορθολογική αξιοποίηση των πόρων του Υπουργείου βάσει των γενικών αρχών και κανόνων για τη δημοσιονομική διαχείριση του ν. 4270/2014.
Άρθρο 132
Αρμοδιότητες Τμήματος V
Πληρωμής Δαπανών
και Λοιπών Οικονομικών Θεμάτων
Το Τμήμα V Πληρωμής Δαπανών και Λοιπών Οικονομικών Θεμάτων είναι αρμόδιο για:
α) την παραγωγή στο Ολοκληρωμένο Πληροφοριακό Σύστημα Δημοσιονομικής Πολιτικής (Ο.Π.Σ.Δ.Π.) ηλεκτρονικών Εντολών Μεταφοράς και Πίστωσης Λογαριασμού προς την Τράπεζα της Ελλάδος, για την εξόφληση των εκδιδόμενων χρηματικών ενταλμάτων με πίστωση των τραπεζικών λογαριασμών των δικαιούχων,
β) την απόδοση των διενεργούμενων κρατήσεων υπέρ τρίτων στους δικαιούχους (ασφαλιστικά ταμεία κ.λπ.),
γ) τη διενέργεια συμψηφισμών και απόδοση στο Δημόσιο και στα οικεία ασφαλιστικά ταμεία των οφειλών των δικαιούχων που αναγράφονται στις σχετικές βεβαιώσεις φορολογικών και ασφαλιστικών οφειλών,
δ) την ενημέρωση δικαιούχων και φορέων για την έκδοση χρηματικών ενταλμάτων και την πληρωμή των δικαιούχων και τη χορήγηση βεβαίωσης,
ε) την καταχώριση στοιχείων και την τήρηση των κατασχέσεων και εκχωρήσεων στα τηρούμενα βιβλία,
στ) την αποστολή μηνιαίας αναφοράς στις αρμόδιες Οικονομικές Υπηρεσίες των διατακτών σχετικά με τα χρηματικά εντάλματα που εκδίδονται και τον χρόνο εξόφλησής τους.
Άρθρο 133
Αρμοδιότητες ΣΤ5 Διεύθυνσης
Προμηθειών και Λειτουργικών Δαπανών
Η ΣΤ5 Διεύθυνση Προμηθειών και Λειτουργικών Δαπανών είναι αρμόδια για τη διασφάλιση της ομαλής λειτουργίας του Υπουργείου με την εξεύρεση των αναγκαίων πόρων και υπηρεσιών με τον αποδοτικότερο τρόπο. Ειδικότερα είναι αρμόδια για:
α) τη διατύπωση εισήγησης και την έγκριση, σε βάρος του ετησίου προϋπολογισμού, των δαπανών αρμοδιότητάς της του Υπουργείου Εξωτερικών και τη συγκέντρωση των δικαιολογητικών των δαπανών τα οποία υποβάλλουν οι υπόλογοι και οι δικαιούχοι, μετά από τον έλεγχο της πληρότητάς τους και την αναγνώρισή τους και την προώθηση στο αρμόδιο Τμήμα της ΣΤ4 Διεύθυνσης,
β) την προμήθεια και διαχείριση των αναγκαίων μηχανημάτων, υλικών και άλλων εφοδίων,
γ) την απόκτηση ιδιόκτητων κτιρίων των διπλωματικών Αρχών και κατοικιών των υπαλλήλων του Υπουργείου Εξωτερικών,
δ) την τήρηση του Μητρώου Δωρεών στο οποίο εγγράφονται οι δωρεές που προβλέπονται στο άρθρο 3 του ν. 4182/2013 (Α’ 185), σύμφωνα με τα οριζόμενα στην υπό στοιχεία Δ.Κ.Π.0017349ΕΞ2017 απόφαση του Υφυπουργού Οικονομικών (Β’ 4069).
Άρθρο 134
Διάρθρωση ΣΤ5 Διεύθυνσης
Προμηθειών και Λειτουργικών Δαπανών
Η ΣΤ5 Διεύθυνση Προμηθειών και Λειτουργικών Δαπανών περιλαμβάνει δύο (2) Τμήματα:
α) Τμήμα I Προμηθειών και Λειτουργικών Δαπανών Κεντρικής Υπηρεσίας
β) Τμήμα II Προμηθειών και Λειτουργικών Δαπανών Εξωτερικής Υπηρεσίας.
Άρθρο 135
Αρμοδιότητες Τμήματος Ι
Προμηθειών και Λειτουργικών Δαπανών
Κεντρικής Υπηρεσίας
Το Τμήμα I Προμηθειών και Λειτουργικών Δαπανών Κεντρικής Υπηρεσίας είναι αρμόδιο για:
α) τον προγραμματισμό και την προμήθεια αναλώσιμου και παγίου υλικού για την Κεντρική Υπηρεσία και τις Περιφερειακές Υπηρεσίες του Υπουργείου Εξωτερικών,
β) τις απαραίτητες διαδικαστικές ενέργειες για τη σύναψη και εκτέλεση συμβάσεων προμήθειας ειδών και παροχής υπηρεσιών όλων των υπηρεσιών του Υπουργείου,
γ) τη συγκέντρωση αιτημάτων προμηθειών από το σύνολο των υπηρεσιών της Κεντρικής Υπηρεσίας, την κωδικοποίησή τους και την κατάρτιση ενιαίου προγράμματος προμηθειών,
δ) την τήρηση ηλεκτρονικού αρχείου με όλα τα στοιχεία για τους διαγωνισμούς, τις προσφορές και τις προμήθειες,
ε) την επίβλεψη και διαχείριση του υλικού της Κεντρικής Υπηρεσίας, καθώς και για την τήρηση μητρώου παγίων και ηλεκτρονικού αρχείου αποθήκης,
στ) τη διατήρηση και ενημέρωση του αρχείου περιουσιακών στοιχείων του Υπουργείου,
ζ) τις δαπάνες οι οποίες προβλέπονται στα άρθρα 437, 438 και 439 και αφορούν στην Κεντρική Υπηρεσία,
η) τις δαπάνες μεταφράσεων δημόσιων εγγράφων των Υπηρεσιών στο εσωτερικό.
Άρθρο 136
Αρμοδιότητες Τμήματος II
Προμηθειών και Λειτουργικών Δαπανών
Εξωτερικής Υπηρεσίας
Το Τμήμα ΙΙ Προμηθειών και Λειτουργικών Δαπανών Εξωτερικής Υπηρεσίας είναι αρμόδιο για:
α) τις κάθε φύσης δαπάνες, όπως δαπάνες συντηρήσεων, επισκευών και λειτουργίας, των κτηρίων που χρησιμοποιούνται στο εξωτερικό από τις διπλωματικές αρχές, είτε αυτά είναι ιδιόκτητα είτε είναι μισθωμένα,
β) τις δαπάνες οι οποίες προβλέπονται στο άρθρο 436,
γ) τις κάθε φύσης δαπάνες λειτουργίας των Αρχών της Εξωτερικής Υπηρεσίας,
δ) τις δαπάνες οι οποίες προβλέπονται στα άρθρα 437, 438 και 439 και αφορούν στην Εξωτερική Υπηρεσία,
ε) τις δαπάνες μεταφράσεων δημόσιων εγγράφων των Υπηρεσιών στο εξωτερικό,
στ) τη σύνταξη, τήρηση και επικαιροποίηση του καταλόγου πρεσβευτικών και προξενικών κατοικιών, ως προς την επίπλωσή τους.
Άρθρο 137
Διάρθρωση ΣΤ6 Διεύθυνσης
Εκπαίδευσης και Ανάπτυξης
Ανθρώπινων Πόρων
Η Διεύθυνση Εκπαίδευσης και Ανάπτυξης Ανθρώπινων Πόρων διαρθρώνεται σε τρία Τμήματα ως εξής:
α) Τμήμα I Εκπαιδεύσεων
β) Τμήμα II Μετεκπαιδεύσεων και Διεθνών Εκπαιδεύσεων
γ) Τμήμα III Σχεδιασμού και Ανάπτυξης Ανθρώπινων Πόρων.
Άρθρο 138
Αρμοδιότητες Τμήματος Ι Εκπαιδεύσεων
Το Τμήμα I Εκπαιδεύσεων είναι αρμόδιο για:
α) τον προσδιορισμό του αριθμού των εισακτέων και των ειδικοτήτων των πτυχιούχων υποψηφίων κάθε Σχολής βάσει του Στρατηγικού και Επιχειρησιακού Σχεδιασμού και την προώθηση της σχετικής εισήγησης,
β) τη μελέτη και τον προσδιορισμό, σε μεσοπρόθεσμο και μακροπρόθεσμο επίπεδο, των εκπαιδευτικών αναγκών του προσωπικού και την προώθηση των εισηγήσεων για την υλοποίηση από τη Διπλωματική Ακαδημία και τα συνεργαζόμενα Ακαδημαϊκά Ιδρύματα, στο πλαίσιο του στρατηγικού σχεδιασμού ανάπτυξης ανθρώπινων πόρων που καταρτίζει το Τμήμα Σχεδιασμού και Ανάπτυξης Ανθρώπινων Πόρων,
γ) την έκδοση προκηρύξεων των εισιτήριων εξετάσεων της Διπλωματικής Ακαδημίας, σύμφωνα με το άρθρο 48 και την καθοδήγηση των Υπηρεσιών στη διενέργειά τους,
δ) τη μελέτη και εκπόνηση συγκεκριμένων εκπαιδευτικών προγραμμάτων, βάσει των απαραίτητων γνώσεων και δεξιοτήτων που απαιτούν οι θέσεις εργασίας των Υπηρεσιών και την προώθηση των εισηγήσεων για την υλοποίησή τους από τη Διπλωματική Ακαδημία και τα συνεργαζόμενα Ακαδημαϊκά Ιδρύματα,
ε) την αξιολόγηση των εκπαιδευτικών συστημάτων και μεθόδων σε συνεργασία με τη Διπλωματική Ακαδημία και την υποβολή εισηγήσεων για τη βελτίωσή τους,
στ) τη μελέτη των εκπαιδευτικών συστημάτων ξένων χωρών και την αξιοποίηση των σχετικών πορισμάτων και
ζ) την προετοιμασία νομοθετικών ρυθμίσεων και διοικητικών πράξεων για τα θέματα της εκπαίδευσης του προσωπικού.
Άρθρο 139
Αρμοδιότητες Τμήματος II
Μετεκπαιδεύσεων και Διεθνών Εκπαιδεύσεων
Το Τμήμα II Μετεκπαιδεύσεων και Διεθνών Εκπαιδεύσεων είναι αρμόδιο για:
α) την προώθηση εισήγησης αναφορικά με τον αριθμό του προσωπικού και τη μέθοδο επιλογής του για την παρακολούθηση προγραμμάτων μετεκπαίδευσης ή δια βίου μάθησης,
β) τη μελέτη και τον προσδιορισμό των μετεκπαιδευτικών αναγκών του προσωπικού του Υπουργείου και την προώθηση στη Διπλωματική Ακαδημία ή προς τα συνεργαζόμενα Ακαδημαϊκά Ιδρύματα προς υλοποίηση σχετικών εκπαιδευτικών προγραμμάτων, στο πλαίσιο του στρατηγικού σχεδιασμού ανάπτυξης ανθρώπινων πόρων που καταρτίζει το Τμήμα Σχεδιασμού και Ανάπτυξης Ανθρώπινων Πόρων,
γ) τη μελέτη και προώθηση εισηγήσεων για την υλοποίηση από τη Διπλωματική Ακαδημία συγκεκριμένων μετεκπαιδευτικών προγραμμάτων,
δ) τη μέριμνα για την έγκριση προγραμμάτων μετεκπαίδευσης και επιμόρφωσης που υποβάλλονται από τις Υπηρεσίες του Υπουργείου για το προσωπικό τους,
ε) τη μέριμνα για τη συμμετοχή του προσωπικού σε εκπαιδευτικά προγράμματα άλλων δημόσιων και ιδιωτικών σχολών, καθώς και κέντρων εκπαίδευσης και επιμόρφωσης,
στ) τη μέριμνα για τη συμμετοχή του προσωπικού σε οργανισμούς και σε δεξαμενές σκέψης ως επισκεπτών εργασίας στο εσωτερικό η εξωτερικό,
ζ) τον χειρισμό θεμάτων εκπαιδευτικών αδειών του προσωπικού,
η) τη μελέτη των μεθόδων μετεκπαίδευσης και επιμόρφωσης του προσωπικού και την αξιοποίηση των σχετικών πορισμάτων,
θ) τη μέριμνα, σε συνεργασία με τη Διπλωματική Ακαδημία, για την κατάρτιση εκπαιδευτικών προγραμμάτων επιμόρφωσης και προγραμμάτων επίσκεψης εργασίας στο πλαίσιο συμφωνιών και συνεργασιών μεταξύ των Ξένων Διπλωματικών Ακαδημιών και Ιδρυμάτων σε ευρωπαϊκό ή διεθνές επίπεδο,
ι) τη συνεργασία με τις αρμόδιες Διευθύνσεις του Υπουργείου επί θεμάτων διεθνών και ευρωπαϊκών εκπαιδεύσεων,
ια) την παρακολούθηση και αξιολόγηση των εκπαιδεύσεων και επιμορφώσεων του προσωπικού σε διεθνές και ευρωπαϊκό επίπεδο και την ταξινόμηση βάσει του γνωστικού τους αντικειμένου,
ιβ) την προετοιμασία νομοθετικών ρυθμίσεων και διοικητικών πράξεων για τα θέματα μετεκπαίδευσης και επιμόρφωσης του προσωπικού.
Άρθρο 140
Αρμοδιότητες Τμήματος III
Σχεδιασμού και Ανάπτυξης
Ανθρώπινων Πόρων
Το Τμήμα III Σχεδιασμού και Ανάπτυξης Ανθρώπινων Πόρων είναι αρμόδιο για:
α) τη συνεργασία με τις Υπηρεσίες του Υπουργείου για την αξιοποίηση των πορισμάτων που προκύπτουν από την εφαρμογή και αξιολόγηση συστημάτων μέτρησης της απόδοσης του προσωπικού προς τον σκοπό προσδιορισμού των εκπαιδευτικών αναγκών του προσωπικού των Υπηρεσιών,
β) τον συντονισμό και την υποστήριξη των Υπηρεσιών του Υπουργείου σε θέματα περιγραφής, ανάλυσης, σχεδιασμού και οργάνωσης θέσεων εργασίας, βάσει του επιπέδου εκπαίδευσης, μετεκπαίδευσης και εξειδίκευσης του προσωπικού και τον προσδιορισμό των σχετικών εκπαιδευτικών αναγκών,
γ) τη μελέτη των συνολικών αναγκών του Υπουργείου σε ανθρώπινο δυναμικό, σε συνεργασία με τις καθ’ ύλην αρμόδιες Διευθύνσεις του και την προώθηση εισήγησης για την κάλυψή τους,
δ) τον σχεδιασμό της στρατηγικής ανάπτυξης ανθρώπινων πόρων, βάσει των βραχυπρόθεσμων, αλλά και των μεσοπρόθεσμων και μακροπρόθεσμων λειτουργικών και επιχειρησιακών αναγκών του Υπουργείου,
ε) τη μέριμνα για την υλοποίηση του στρατηγικού σχεδιασμού σε θέματα ανάπτυξης ανθρώπινων πόρων, σε εκπαιδευτικό και επιμορφωτικό επίπεδο,
στ) τον προσδιορισμό των αναγκών του Υπουργείου σε επιστημονικό προσωπικό, τον καθορισμό των κριτηρίων επιλογής του, σε συνεργασία με τις καθ’ ύλην αρμόδιες Διευθύνσεις, και την προώθηση σχετικής εισήγησης,
ζ) τη μελέτη και τον προσδιορισμό, σε μεσοπρόθεσμο και μακροπρόθεσμο επίπεδο, των αναγκών του προσωπικού του Υπουργείου σε δεξιότητες, γνώσεις και εξειδικεύσεις, βάσει των σχετικών απαιτήσεων των θέσεων εργασίας των Υπηρεσιών, σε συνεργασία με τις Διευθύνσεις του Υπουργείου και την προώθηση σχετικών εισηγήσεων στην ηγεσία για την κάλυψή τους,
η) την επεξεργασία στοιχείων για την εκτίμηση των αναγκών του Υπουργείου και των εποπτευομένων από το Υπουργείο νομικών προσώπων σε θέσεις προσωπικού και την κατανομή τους σε κλάδους, βαθμούς ή ειδικότητες,
θ) την εισήγηση των μεθόδων και των διαδικασιών απόκτησης και πιστοποίησης συγκεκριμένων τυπικών προσόντων και δεξιοτήτων του Υπουργείου Εξωτερικών,
ι) τη μέριμνα για την πιστοποίηση των προσόντων και των δεξιοτήτων αυτών και
ια) τη σύνταξη ετήσιας έκθεσης επί του αντικειμένου του.
Άρθρο 141
Αρμοδιότητες ΣΤ7
Διεύθυνσης Προϋπολογισμού
Η ΣΤ7 Διεύθυνση Προϋπολογισμού είναι αρμόδια για:
α) την κατάρτιση του προϋπολογισμού, τακτικού και ΠΔΕ, καθώς και την παρακολούθηση και επιμέλεια της εκτέλεσής του, τόσο σε ετήσια βάση όσο και στο πλαίσιο του Μεσοπρόθεσμου Προγράμματος Δημοσιονομικής Στρατηγικής, σύμφωνα με τις οδηγίες και τις εγκυκλίους του Υπουργείου Οικονομικών και του Υπουργείου Ανάπτυξης και Επενδύσεων,
β) τις μεταβολές, όσον αφορά στην κατανομή των πιστώσεων του προϋπολογισμού, τακτικού και ΠΔΕ, κατά την πορεία εκτέλεσης τους, καθώς και την υποβολή αιτήματος προς το Υπουργείο Οικονομικών ή προς το Υπουργείο Ανάπτυξης και Επενδύσεων (για το ΠΔΕ) για την εγγραφή έκτακτων ή συμπληρωματικών πιστώσεων,
γ) την κατάρτιση σχεδίου ανάληψης πολυετούς υποχρέωσης και την υποβολή αιτήματος ανάληψης πολυετούς υποχρέωσης προς το Υπουργείο Οικονομικών και την παρακολούθηση των συνολικά εγκεκριμένων πολυετών υποχρεώσεων του Υπουργείου Εξωτερικών και τη μέριμνα για την κατανομή των απαιτούμενων, για την ανάληψή τους, πιστώσεων κατά την κατάρτιση του ετήσιου προϋπολογισμού, κατά το άρθρο 67 του
ν. 4270/2014 (Α’ 143),
δ) την παρακολούθηση της εκτέλεσης του προϋπολογισμού, τακτικού και ΠΔΕ, εντός των διαθέσιμων πιστώσεων και των εγκεκριμένων ποσοστών διάθεσης, καθώς και την έγκαιρη ενημέρωση του διατάκτη σε περίπτωση που επίκειται η κάλυψη των ανώτατων ορίων εκτέλεσης,
ε) τη μέριμνα και εκδήλωση των απαραίτητων ενεργειών για τη σύνταξη των απαιτούμενων Μνημονίων Συνεργασίας και των μηνιαίων προγραμμάτων στοχοθεσίας, καθώς και την παρακολούθηση της εκτέλεσής τους,
στ) την υποβολή όλων των απαιτούμενων αναφορών στο Υπουργείο Οικονομικών (Γενικό Λογιστήριο του Κράτους), καθώς και στο Υπουργείο Ανάπτυξης και Επενδύσεων (Γενική Διεύθυνση Δημοσίων Επενδύσεων),
ζ) τη συγκέντρωση, όλων των απαιτούμενων στατιστικών στοιχείων αρμοδιότητας της Γ.Δ.Ο.Υ. και την αποστολή τους στις αρμόδιες στατιστικές υπηρεσίες, μέσω του Γραφείου Στατιστικής της Διεύθυνσης Στρατηγικού και Επιχειρησιακού Σχεδιασμού,
η) την παραγωγή, τον έλεγχο και την επεξεργασία οικονομικών απολογιστικών στοιχείων για την εκτέλεση του προϋπολογισμού του Υπουργείου,
θ) τη μέριμνα για τη διατύπωση εισήγησης του Προϊσταμένου της Γ.Δ.Ο.Υ. για κάθε σχέδιο νόμου, διατάγματος, υπουργικής απόφασης, πολιτικής ή προγράμματος που επισπεύδει ή πρότασης που διατυπώνει το Υπουργείο, εφόσον έχει οικονομική επίπτωση και ιδιαιτέρα στο Μ.Π.Δ.Σ. ή στον προϋπολογισμό του Υπουργείου ή των εποπτευόμενων φορέων και την υποβολή αυτής στο Γενικό Λογιστήριο του Κράτους,
ι) την παροχή απόψεων στα δικαστήρια, την εκτέλεση δικαστικών αποφάσεων και την κοινοποίηση στην αρμόδια Δ.Υ.Ε.Ε. των δικαστικών αποφάσεων από τις οποίες προκύπτει επιβάρυνση του προϋπολογισμού,
ια) την παρακολούθηση και εποπτεία των εποπτευόμενων φορέων του Υπουργείου, όπως αυτοί περιγράφονται στο άρθρο 14 του παρόντος, σύμφωνα με τον ν. 4270/2014,
ιβ) την παροχή εισηγήσεων προς τον Υπουργό Εξωτερικών επί των οικονομικών θεμάτων που αφορούν στη Μπάγκειο Επιτροπή,
ιγ) τον έλεγχο, τη συμπλήρωση και διαβίβαση προς το Ελεγκτικό Συνέδριο των ετήσιων συγκεντρωτικών καταστάσεων, τις οποίες υποβάλλουν οι Προξενικές Αρχές για τις δαπάνες που αναλήφθηκαν από τις εισπράξεις τους,
ιδ) τη διαχείριση (σύσταση - κατάργηση - παρακολούθηση) της πάγιας προκαταβολής της Κεντρικής και της Εξωτερικής Υπηρεσίας.
Άρθρο 142
Αρμοδιότητες Υπηρεσίας
Διπλωματικού και Ιστορικού Αρχείου
1. Στο Υπουργείο Εξωτερικών λειτουργεί Υπηρεσία Διπλωματικού και Ιστορικού Αρχείου (Υ.Δ.Ι.Α.), υπαγόμενη στη ΣΤ - Α’ Γενική Διεύθυνση Προσωπικού και Διοικητικής Οργάνωσης και έχει ως σκοπό την ταξινόμηση, τη συντήρηση, τη φύλαξη, την αξιοποίηση, την ανάδειξη και την προβολή των αρχείων του Υπουργείου Εξωτερικών, συμπεριλαμβανομένων και αυτών των Γραφείων των Υπουργών, την έκδοση μελετών, τον αποχαρακτηρισμό αρχείων, καθώς και την προαγωγή της έρευνας. Στην Υπηρεσία Διπλωματικού και Ιστορικού Αρχείου υπάγονται τα κατά τόπους υφιστάμενα αρχεία των Αρχών του Υπουργείου στο εξωτερικό, η οργάνωση και η επιμέλεια των οποίων ρυθμίζεται με οδηγίες της Κεντρικής Υπηρεσίας.
2. Ως αρχεία, κατά την έννοια του παρόντος, νοούνται οποιαδήποτε τεκμήρια καταγραφής πληροφοριών περιέρχονται στις Διευθύνσεις, Υπηρεσίες, Γραφεία και Αρχές εξωτερικού του Υπουργείου Εξωτερικών ή παράγονται ή εξάγονται από αυτές, οποιαδήποτε μορφή και αν έχουν.
3. Η Υπηρεσία Διπλωματικού και Ιστορικού Αρχείου είναι αρμόδια για:
α) την ταξινόμηση, ψηφιοποίηση, συντήρηση, τον αποχαρακτηρισμό εγγράφων, εκδόσεων, την εξυπηρέτηση της υπηρεσιακής έρευνας και του Μουσείου,
β) τη διευκόλυνση της ακαδημαϊκής έρευνας,
γ) τη διαχείριση της Βιβλιοθήκης, του οπτικοακουστικού αρχείου και του μουσειακού υλικού.
4. Οι δραστηριότητες της Υπηρεσίας Διπλωματικού και Ιστορικού Αρχείου μπορεί να αναπτύσσονται σε συνεργασία με ευρωπαϊκούς και διεθνείς οργανισμούς και με δημόσιους και ιδιωτικούς φορείς στην Ελλάδα και στο εξωτερικό και ιδίως με Ανώτατα Εκπαιδευτικά Ιδρύματα και Ερευνητικά Κέντρα και Ινστιτούτα, δημόσια ή ιδιωτικά.
5. Η Υπηρεσία Διπλωματικού και Ιστορικού Αρχείου συνεργάζεται με τις Υπηρεσίες των Γενικών Αρχείων του Κράτους σχετικά με τη διαχείριση εγγράφων, που άπτονται της αρμοδιότητας του Υπουργείου Εξωτερικών.
6. Οι κάτοχοι ιδιωτικών αρχείων προσώπων που άσκησαν ανώτατα λειτουργήματα της πολιτείας και της εκκλησίας και προσώπων που διακρίθηκαν στις επιστήμες, τα γράμματα, τις τέχνες, την ευποιία, την εθνική ή οποιαδήποτε άλλη δράση, καθώς και άλλων φυσικών προσώπων, που το περιεχόμενό τους παρουσιάζει ιδιαίτερο ενδιαφέρον, όπως, επίσης, και αρχείων, όπως συλλόγων, συνεταιρισμών, ιδρυμάτων εν γένει και ομάδων φυσικών προσώπων, τα οποία περιέχουν έγγραφα ή αντίγραφα εγγράφων που προέρχονται από το Υπουργείο Εξωτερικών, ενημερώνουν την Υπηρεσία Διπλωματικού και Ιστορικού Αρχείου για την απόκτηση των εγγράφων αυτών και συνεργάζονται με αυτή, όσον αφορά στη χρήση τους. Ο αποχαρακτηρισμός, η διάθεση στην έρευνα ή η έκδοση των εγγράφων αυτών επιτρέπεται μόνον κατόπιν άδειας της Υπηρεσίας Διπλωματικού και Ιστορικού Αρχείου.
7. Η Υπηρεσία Διπλωματικού και Ιστορικού Αρχείου εξαιρείται των άρθρων 160 έως και 201 του ν. 4610/2019 (Α’ 70) ως προς τα Γενικά Αρχεία του Κράτους.
Άρθρο 143
Στελέχωση Υπηρεσίας
Διπλωματικού και Ιστορικού Αρχείου
1. Στην Υπηρεσία Διπλωματικού και Ιστορικού Αρχείου προΐσταται υπάλληλος του Διπλωματικού Κλάδου ή του Κλάδου Εμπειρογνωμόνων του Υπουργείου Εξωτερικών, τοποθετούμενος με απόφαση του Υπουργού Εξωτερικών, η οποία εκδίδεται μετά από γνώμη του οικείου Υπηρεσιακού Συμβουλίου.
2. Στην Υπηρεσία αυτή υφίστανται και οι παρακάτω θέσεις πτυχιούχων τριτοβάθμιας εκπαίδευσης:
α) δύο (2) θέσεις βιβλιοθηκονόμων,
β) δύο (2) θέσεις αρχειονόμων και
γ) δύο (2) θέσεις συντηρητών χάρτου.
3. Οι ως άνω υπάλληλοι προσλαμβάνονται ως μόνιμοι βάσει του ν. 4765/2021 (Α’ 6), μη μεταθετοί.
Άρθρο 144
Εξουσιοδοτικές διατάξεις
1. Με απόφαση του Υπουργού Εξωτερικών καθορίζονται η διαδικασία πιστοποίησης των προσόντων και των δεξιοτήτων του προσωπικού του Υπουργείου Εξωτερικών, καθώς και κάθε άλλο σχετικό θέμα.
2. Με απόφαση του Υπουργού Εξωτερικών, εγκρίνονται ο Κανονισμός Πρόσβασης στο Αρχειακό Υλικό, ο Κανονισμός λειτουργίας του Αναγνωστηρίου της Υπηρεσίας Διπλωματικού και Ιστορικού Αρχείου, της Βιβλιοθήκης, του Μουσείου του Υπουργείου Εξωτερικών και του Οπτικοακουστικού Αρχείου.
3. Με κοινή απόφαση των Υπουργών Εξωτερικών και Οικονομικών, είναι δυνατόν να καθορίζονται τέλη για τη χρήση του οπτικοακουστικού υλικού του Τμήματος Βιβλιοθήκης, Οπτικοακουστικού Αρχείου και Μουσειακού Υλικού και τη χορήγηση αντιγράφων των διαθέσιμων στην έρευνα εγγράφων των ιστορικών αρχείων, καθώς και αντίτιμο για τη διάθεση των εκδόσεων της Υπηρεσίας Διπλωματικού και Ιστορικού Αρχείου. Με τις ίδιες αποφάσεις ορίζονται, ακόμα, το ύψος των τελών και αντιτίμων, οι απαλλαγές για λόγους δημοσίου συμφέροντος και οι λοιπές σχετικές λεπτομέρειες.
4. Με απόφαση του Υπουργού Εξωτερικών ρυθμίζονται τα ειδικότερα θέματα οργάνωσης και λειτουργίας της Υπηρεσίας Διπλωματικού και Ιστορικού Αρχείου, καθώς και κάθε άλλο σχετικό θέμα.
5. Με απόφαση του Υπουργού Εξωτερικών καθορίζονται οι κατηγορίες (Πανεπιστημιακής Εκπαίδευσης ή Τεχνολογικής Εκπαίδευσης) των θέσεων του άρθρου 143.
6. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Ψηφιακής Διακυβέρνησης, καθορίζονται οι προϋποθέσεις και η διαδικασία για την ηλεκτρονική αρχειοθέτηση και την καταστροφή των ηλεκτρονικών εγγράφων που εκδίδονται από τις υπηρεσίες του Υπουργείου Εξωτερικών, καθώς και των δικαιολογητικών και των άλλων συναφών συνοδευτικών εγγράφων έκδοσής τους.
ΥΠΟΚΕΦΑΛΑΙΟ Ζ’
ΣΩΜΑ ΠΙΣΤΟΠΟΙΗΜΕΝΩΝ ΜΕΤΑΦΡΑΣΤΩΝ
Άρθρο 145
Επίσημη μετάφραση
Επίσημη μετάφραση είναι η ακριβής και πιστοποιημένη ως προς το περιεχόμενό της, μετάφραση επικυρωμένου ή θεωρημένου, εγγράφου, από ξένη γλώσσα στην ελληνική και αντίστροφα.
Άρθρο 146
Αρμοδιότητες πιστοποιημένων μεταφραστών
1. Οι πιστοποιημένοι μεταφραστές μεταφράζουν επίσημα, από ξένη γλώσσα στην ελληνική και αντίστροφα, παρέχοντας τις υπηρεσίες τους ως ελεύθεροι επαγγελματίες - αυτοαπασχολούμενοι:
α) δημόσια και ιδιωτικά έγγραφα, είτε αυτά προσκομίζονται από ιδιώτες είτε από δημόσιες υπηρεσίες,
β) αλλοδαπά δημόσια έγγραφα, όπως αυτά ορίζονται από τη Σύμβαση της Χάγης, η οποία κυρώθηκε με τον 
ν. 1497/1984 (Α’ 188), εφόσον φέρουν την επισημείωση της Σύμβασης της Χάγης «APOSTILLE», στην περίπτωση που προέρχονται από Αρχή χώρας συμβεβλημένης στη Σύμβαση αυτή, με την επιφύλαξη του Κανονισμού ΕΕ υπ΄αρ. 1191/2016 και του ν. 4231/2014 (Α’ 19).
Σε κάθε άλλη περίπτωση, εφόσον είτε φέρουν θεώρηση από την ελληνική προξενική Αρχή της χώρας προέλευσης του εγγράφου, είτε φέρουν θεώρηση από την προξενική Αρχή της χώρας αυτής στην Ελλάδα με επικύρωση από το αρμόδιο τμήμα του Κ.Ε.Π.Π.Α.Ε.. Για έγγραφα χωρών για τις οποίες η Ελλάδα έχει εκφράσει επιφυλάξεις για την προσχώρησή τους στη Σύμβαση της Χάγης και για όσο διάστημα δεν έχουν αρθεί οι επιφυλάξεις αυτές, η επικύρωση γίνεται μόνο από την οικεία ελληνική προξενική Αρχή.
2. Η επίσημη μετάφραση των ιδιωτικών εγγράφων πραγματοποιείται όταν αυτά φέρουν επικύρωση ή θεώρηση. Οι πιστοποιημένοι μεταφραστές δύνανται να μεταφράζουν και ανεπικύρωτα ή αθεώρητα ή ανυπόγραφα ή μηχανογραφημένα ιδιωτικά έγγραφα, η μετάφραση των οποίων δεν αποτελεί επίσημη μετάφραση.
Άρθρο 147
Σώμα πιστοποιημένων μεταφραστών
1. Συστήνεται σώμα πιστοποιημένων μεταφραστών, οι οποίοι περιλαμβάνονται στο «Μητρώο Πιστοποιημένων Μεταφραστών» που τηρείται στη Διεύθυνση Προσωπικού και Διοικητικής Οργάνωσης του Υπουργείου Εξωτερικών και αναρτάται στην επίσημη ιστοσελίδα του Υπουργείου Εξωτερικών.
2. Στο «Μητρώο Πιστοποιημένων Μεταφραστών» περιλαμβάνονται:
α) Οι ήδη συνεργαζόμενοι με τη Μεταφραστική Υπηρεσία του Υπουργείου Εξωτερικών ιδιώτες μεταφραστές που περιλαμβάνονται στο «Μητρώο Επίσημων Μεταφραστών ΥΠΕΞ», σύμφωνα με την παρ. 5 του άρθρου 22 του «Οργανισμού του Υπουργείου Εξωτερικών» που κυρώθηκε με τον ν. 3566/2007 (Α’ 117). Προς τούτο οφείλουν να υποβάλουν, εντός προθεσμίας ενός (1) μήνα από την έναρξη ισχύος του παρόντος, αίτηση στη Διεύθυνση Προσωπικού και Διοικητικής Οργάνωσης του Υπουργείου Εξωτερικών, συνοδευόμενη από την απόφαση ορισμού τους ως μεταφραστών με βάση τις υπό στοιχεία Φ093.9 (1)/ΑΣ 5507/14.12.1998, Φ093.9(1)/ΑΣ 1258/7.3.2000 και Π23ΜΕΤ-22833/ΑΣ 9505/19.10.2005 (Γ’ 282) αποφάσεις του Υπουργού Εξωτερικών.
β) Οι επιτυχόντες σε ειδική διαγωνιστική διαδικασία ελέγχου της επάρκειας της δηλούμενης, εκ μέρους του υποψηφίου, ξένης γλώσσας, η οποία πραγματοποιείται μετά από σχετική προκήρυξη που εκδίδεται από τον Υπουργό Εξωτερικών. Ο διαγωνισμός διενεργείται από το Α.Σ.Ε.Π. Ο υποψήφιος δύναται στην αίτηση συμμετοχής του να ζητήσει να διαγωνισθεί μέχρι σε δύο (2) γλώσσες. Η ένταξη στο σώμα των πιστοποιημένων μεταφραστών γίνεται για τη γλώσσα ή τις γλώσσες στις οποίες ο υποψήφιος έχει διαγωνιστεί επιτυχώς.
γ) Ο μεταφραστής εντάσσεται στο «Μητρώο Πιστοποιημένων Μεταφραστών» εφόσον:
γα) έχει την ελληνική ιθαγένεια ή είναι ομογενής Έλληνας ή έχει την ιθαγένεια κράτους μέλους της Ευρωπαϊκής Ένωσης,
γβ) έχει ηλικία είκοσι ενός τουλάχιστον ετών συμπληρωμένων κατά τη λήξη της προθεσμίας υποβολής της αίτησης συμμετοχής στη διαγωνιστική διαδικασία,
γγ) έχει πτυχίο ή δίπλωμα Α.Ε.Ι. ή Προγραμμάτων Σπουδών Επιλογής (Π.Σ.Ε.) Α.Ε.Ι. της ημεδαπής ή ισότιμο τίτλο σπουδών της ημεδαπής ή αλλοδαπής. Η προαναφερόμενη προϋπόθεση δεν απαιτείται για τους μεταφραστές που εντάσσονται σύμφωνα με την περ. α’.
γδ) έχει άριστη γνώση της ελληνικής γλώσσας, καθώς και της ξένης γλώσσας για την οποία επιθυμεί να πιστοποιηθεί, η οποία γνώση διαπιστώνεται με την ανωτέρω ειδική διαγωνιστική διαδικασία. Η παρούσα διαπίστωση δεν απαιτείται για τους μεταφραστές που εντάσσονται σύμφωνα με την περ. α’.
γε) δεν έχει καταδικασθεί για κακούργημα, καθώς και σε οποιαδήποτε ποινή για κλοπή, υπεξαίρεση, απάτη, εκβίαση, πλαστογραφία, απιστία δικηγόρου, παράνομη βεβαίωση ή είσπραξη δικαιωμάτων του Δημοσίου, δωροδοκία, απιστία όταν αυτή στρέφεται κατά του Ελληνικού Δημοσίου, ν.π.δ.δ. ή Ο.Τ.Α., παράβαση καθήκοντος, καθ’ υποτροπή συκοφαντική δυσφήμηση, καθώς και για οποιοδήποτε έγκλημα κατά της γενετήσιας ελευθερίας ή οικονομικής εκμετάλλευσης της γενετήσιας ζωής. Επίσης, να μην έχει παραπεμφθεί αμετάκλητα για κακούργημα ή για κάποιο από τα πλημμελήματα του προηγούμενου εδαφίου, έστω και αν το αδίκημα έχει παραγραφεί. Η αποκατάσταση και η χάρη δεν αίρουν το ανωτέρω κώλυμα, εκτός αν το εκδιδόμενο, κατά την παρ. 1 του άρθρου 47 του Συντάγματος, διάταγμα αίρει και το κώλυμα αυτό,
γστ) δεν τελεί σε δικαστική συμπαράσταση,
γζ) δεν έχει εκπέσει ή απολυθεί οριστικά για πειθαρχικούς λόγους από θέση δημόσιου υπαλλήλου ή υπαλλήλου ν.π.δ.δ. ή δημόσιας επιχείρησης ή οργανισμού κοινής ωφέλειας ή δεν έχει καταγγελθεί η σύμβαση εργασίας του για σπουδαίο λόγο οφειλόμενο σε υπαιτιότητά του,
γη) δεν του έχει επιβληθεί η ποινή της οριστικής διαγραφής από το «Μητρώο Πιστοποιημένων Μεταφραστών».
3. α) Το έργο του πιστοποιημένου μεταφραστή αρχίζει από την εγγραφή του στο «Μητρώο Πιστοποιημένων Μεταφραστών» του Υπουργείου Εξωτερικών και είναι ασυμβίβαστο με την παροχή υπηρεσιών, με οποιαδήποτε σχέση εργασίας Δημοσίου ή Ιδιωτικού Δικαίου στο Ελληνικό Δημόσιο και στα ν.π.δ.δ., συμπεριλαμβανομένων και των Ο.Τ.Α. όλων των βαθμών. Το ασυμβίβαστο δεν ισχύει για τους μεταφραστές που εντάσσονται με την περ. α’ της παρ. 2.
β) Ο πιστοποιημένος μεταφραστής υποχρεούται να:
βα) παρέχει αυτοπροσώπως τις υπηρεσίες του στο Δημόσιο και σε οποιοδήποτε φυσικό ή Νομικό Πρόσωπο Δημοσίου ή Ιδιωτικού Δικαίου, αποκλειόμενης της δυνατότητας ανάθεσης του μεταφραστικού έργου σε τρίτο πρόσωπο ή της ανάθεσης υπεργολαβιών,
ββ) διαθέτει επαγγελματική έδρα για την παροχή των υπηρεσιών του. Επιτρέπεται η συστέγαση πιστοποιημένων μεταφραστών στον ίδιο χώρο,
βγ) τηρεί επιμελώς πλήρες ηλεκτρονικό αρχείο, καθώς και ταυτόσημο αρχείο ασφαλείας (backup) αυτού, του συνόλου των μεταφράσεων που έχει διενεργήσει, με την αναγραφή του «Μοναδικού Σειριακού Αριθμού» (barcode) μετάφρασης για κάθε μετάφραση, σύμφωνα με τα προβλεπόμενα στο παρόν,
βδ) γνωστοποιεί αμελλητί στις αρμόδιες, κατά νόμο, αρχές οποιαδήποτε παραποίηση, πλαστογράφηση ή νόθευση εγγράφου, καθώς και να παρέχει όποια άλλη σχετική πληροφορία,
βε) να τηρεί πλήρη εχεμύθεια για τις πληροφορίες που περιέρχονται σε αυτόν κατά την άσκηση των καθηκόντων του και να συμμορφώνεται πλήρως με τις ενωσιακές, εθνικές και διεθνείς διατάξεις προστασίας δεδομένων προσωπικού χαρακτήρα.
Οι πιστοποιημένοι μεταφραστές ασφαλίζονται με βάση τις διατάξεις περί μη μισθωτών και διέπονται από αυτές. Το Υπουργείο Εξωτερικών δεν φέρει ευθύνη για την ασφαλιστική κάλυψη των πιστοποιημένων μεταφραστών.
γ) Στον πιστοποιημένο μεταφραστή χορηγείται, με την εγγραφή του στο «Μητρώο Πιστοποιημένων Μεταφραστών» του Υπουργείου Εξωτερικών, «Εγκεκριμένη Ηλεκτρονική Υπογραφή» από τη Διεύθυνση Προσωπικού και Διοικητικής Οργάνωσης του Υπουργείου Εξωτερικών. Σε περίπτωση απώλειας της ιδιότητας του πιστοποιημένου μεταφραστή, με οποιονδήποτε τρόπο, η «Εγκεκριμένη Ηλεκτρονική Υπογραφή» απενεργοποιείται άμεσα από τη Διεύθυνση Προσωπικού και Διοικητικής Οργάνωσης του Υπουργείου Εξωτερικών.
δ) Κάθε μετάφραση ταυτοποιείται με έναν «Μοναδικό Σειριακό Αριθμό» (barcode), ο οποίος παρέχεται στον πιστοποιημένο μεταφραστή, μέσω πληροφοριακού συστήματος του Υπουργείου Εξωτερικών, κατά τον χρόνο παραλαβής κάθε αιτήματος προς μετάφραση.
ε) Για τη διαμόρφωση της σελίδας χρησιμοποιείται γραμματοσειρά 12, Times New Roman, διάκενο μιάμισης γραμμής και περιθώρια σελίδας τριών (3) εκατοστών (αριστερά - δεξιά) και η επίσημη μετάφραση πρέπει:
εα) να προσαρτάται στο έγγραφο που μεταφράστηκε,
εβ) στην αρχή του κειμένου της μετάφρασης επάνω δεξιά, να φέρει τον «Μοναδικό Σειριακό Αριθμό» (barcode), κατά τα ανωτέρω,
εγ) στο τέλος του κειμένου της μετάφρασης να φέρει ρητή αναφορά του συνόλου των σελίδων του εγγράφου που μεταφράστηκε και του συνόλου των σελίδων της μετάφρασης, καθώς και την ένδειξη «Επίσημη μετάφραση ως προς την πιστή και ακριβή απόδοση του περιεχομένου χωρίς μεταβολές, είτε εκ του πρωτοτύπου είτε εκ του επικυρωμένου αντιγράφου, από την … γλώσσα στην … γλώσσα.». Τόπος, Ημερομηνία, Χρονολογία,
εδ) στο τέλος του κειμένου, κάτω από την ανωτέρω ένδειξη, να φέρει την «Εγκεκριμένη Ηλεκτρονική Υπογραφή» του πιστοποιημένου μεταφραστή.
στ) Το έργο του πιστοποιημένου μεταφραστή λήγει αυτοδικαίως λόγω:
στα) θανάτου,
στβ) επιβολής της ποινής της οριστικής διαγραφής από το «Μητρώο Πιστοποιημένων Μεταφραστών»,
στγ) αμετάκλητης καταδίκης για αδίκημα που αποτελεί κώλυμα ένταξης,
στδ) υποβολής παραίτησης. Σε αυτή την περίπτωση, για την επανένταξη στο «Μητρώο Πιστοποιημένων Μεταφραστών» απαιτείται η διενέργεια της διαδικασίας της αρχικής ένταξης.
Σε όλες τις παραπάνω περιπτώσεις εκδίδεται διαπιστωτική πράξη του Υπουργού Εξωτερικών και πραγματοποιείται διαγραφή από το «Μητρώο Πιστοποιημένων Μεταφραστών» του Υπουργείου Εξωτερικών.
4. Η αμοιβή καθορίζεται ανά σελίδα ή/και ανά αριθμό λέξεων ανά σελίδα μετάφρασης και κατηγορία του προς μετάφραση εγγράφου, σύμφωνα με όσα ορίζονται στην περ. ε’. Επί των ανωτέρω υπηρεσιών επιβάλλεται Φ.Π.Α. με τον κανονικό συντελεστή.
Άρθρο 148
Κατηγορίες των προς μετάφραση εγγράφων
1. Τα προς μετάφραση έγγραφα κατατάσσονται στις εξής τέσσερις (4) κατηγορίες που είναι κοινές τόσο για τα δημόσια όσο και για τα ιδιωτικά έγγραφα:
Α’ ΚΑΤΗΓΟΡΙΑ
1) Πιστοποιητικά γεννήσεως, βαπτίσεως, γάμου, θανάτου, οικογενειακής καταστάσεως, ποινικού μητρώου ΜΗΔΕΝ, 2) Βεβαιώσεις Δήμων και λοιπά πιστοποιητικά, 3) Διπλώματα οδήγησης, 4) Διαβατήρια, 5) Ιατρικές αποδείξεις χωρίς ιατρικούς όρους, 6) Άδειες παραμονής,
7) Κλήσεις μαρτύρων, 8) Επισημείωση APOSTILLE,
9) Προσωπικά έγγραφα - ιδιωτικές επιστολές.
Β’ ΚΑΤΗΓΟΡΙΑ
1) Αποδεικτικά σπουδών (πτυχία - διπλώματα), 2) Αναλυτική βαθμολογία πτυχίων- Βεβαιώσεις σπουδών,
3) Πιστοποιητικά (ιατρικά, στρατολογικά), 4) Εθιμοτυπικές επιστολές, 5) Φορολογικές δηλώσεις, 6) Τιμολόγια - αποδείξεις παροχής υπηρεσιών, 7) Βεβαιώσεις (Υπηρεσιών, Οργανισμών, Τραπεζών, Ευρωπαϊκής Ένωσης),
8) Ποινικά μητρώα με περιεχόμενο, 9) Ιατρικές αποδείξεις με ιατρικούς όρους, 10) Άδειες εργασίας - διδασκαλίας, 11) Συστατικές επιστολές, 12) Υπεύθυνες δηλώσεις, 13) Βιογραφικά σημειώματα απλά, 14) Ανακοινώσεις - Αγγελίες στον τύπο, 15) Απλή αλληλογραφία ελληνικών δημόσιων υπηρεσιών με διεθνείς οργανισμούς και την Ε.Ε.
Γ’ ΚΑΤΗΓΟΡΙΑ
1) Ιατρικές διαγνωστικές εκθέσεις, 2) Δικαστικές αποφάσεις - πρακτικά δικαστηρίων - πληρεξούσια, 3) Καταστατικά εταιρειών - σωματείων, 4) Έγγραφα με οικονομικούς -τεχνικούς - επιστημονικούς όρους, 5) Αναλυτικοί οδηγοί σπουδών, 6) Ισολογισμοί εταιρειών, 7) Φύλλα Εφημερίδος Κυβερνήσεως, 8) Ανακοινώσεις - Αγγελίες στον τύπο (με ορολογία), 9) Προσωπικά έγγραφα - ιδιωτικές επιστολές (με ορολογία), 10) Έγγραφα διαθηκών, 11) Βιογραφικά σημειώματα με ορολογία, 12) Αποφάσεις υπηρεσιών για άδειες εργασίας, 13) Κείμενα διαδικτυακού τύπου, 14) Ομιλίες, πρακτικά συνεδριάσεων,
15) Σύνθετη αλληλογραφία ελληνικών δημόσιων υπηρεσιών με διεθνείς οργανισμούς και την Ε.Ε., 16) Εκθέσεις-αναφορές από και προς την Ε.Ε., 17) Κείμενα νομοθεσίας Ε.Ε., 18) Έγγραφα πολιτικής σημασίας (επικοινωνίες, ομιλίες), 19) Έγγραφα που αφορούν σε δικαστικές υποθέσεις (δικαστική συνδρομή, διεθνές και ευρωπαϊκό ένταλμα σύλληψης), 20) Έγγραφα που αφορούν σε πολιτικές της Ε.Ε., 21) Εγχειρίδια (πολιτικών, δράσεων, ενημέρωσης).
Δ’ ΚΑΤΗΓΟΡΙΑ
1) Χειρόγραφες ιατρικές εκθέσεις, 2) Χειρόγραφες δικαστικές αποφάσεις - πληρεξούσια - πρακτικά δικαστηρίων, 3) Χειρόγραφες καταθέσεις μαρτύρων, 4) Χειρόγραφα με οικονομικούς - τεχνικούς - επιστημονικούς όρους, 5) Χειρόγραφες αποφάσεις διαζυγίων, 6) Χειρόγραφα προσωπικά έγγραφα - ανεπίσημα γράμματα,
7) Χειρόγραφα βιογραφικά σημειώματα με ορολογίες,
8) Χειρόγραφες αποφάσεις υπηρεσιών για άδειες εργασίας, 9) Χειρόγραφες διαθήκες, 10) Χειρόγραφες εκθέσεις αυτοψίας, 11) Χειρόγραφες ληξιαρχικές πράξεις ελληνικών ή ξένων ληξιαρχείων.
2. Ως χειρόγραφα χαρακτηρίζονται κείμενα των οποίων το ένα τρίτο τουλάχιστον του περιεχομένου είναι χειρόγραφο.
3. α) Για την ορθή εκτέλεση του έργου τους, οι πιστοποιημένοι μεταφραστές εποπτεύονται από το Υπουργείο Εξωτερικών, το οποίο είναι αρμόδιο για τη διενέργεια ελέγχων, επιθεωρήσεων και ερευνών, είτε κατόπιν σχετικής καταγγελίας, είτε αυτεπαγγέλτως. Για την αποτελεσματική άσκηση της εποπτικής του αρμοδιότητας, το Υπουργείο Εξωτερικών δύναται να ζητά, μέσω αιτιολογημένου αιτήματος, τη συνδρομή της «Εθνικής Αρχής Διαφάνειας», για τη διενέργεια του ελέγχου, κατά τα άρθρα 82 επ.
του ν. 4622/2019 (Α’ 133). Για τους ελέγχους, τις επιθεωρήσεις και τις έρευνες που έγιναν, συντάσσεται από αυτόν που τις διεξήγαγε έκθεση, αντίγραφο της οποίας κοινοποιείται στον ελεγχόμενο και στη Διεύθυνση Προσωπικού και Διοικητικής Οργάνωσης του Υπουργείου Εξωτερικών.
β) Κάθε υπαίτια και καταλογιστή πράξη ή παράλειψη του πιστοποιημένου μεταφραστή που αντίκειται στις διατάξεις του παρόντος συνιστά παράπτωμα και τιμωρείται σύμφωνα με τις διατάξεις του παρόντος. Παραπτώματα του πιστοποιημένου μεταφραστή είναι ιδίως:
βα) η παραβίαση των διατάξεων περί ελάχιστης νόμιμης αμοιβής,
ββ) η παραβίαση των διατάξεων περί διαμόρφωσης της σελίδας της μετάφρασης και του περιεχομένου αυτής,
βγ) η παραβίαση του απορρήτου της μετάφρασης και της υποχρέωσης τήρησης της εχεμύθειας,
βδ) η παραχώρηση σε τρίτο πρόσωπο της χρήσης της «Εγκεκριμένης Ηλεκτρονικής Υπογραφής»,
βε) η παραβίαση των υποχρεώσεων που αφορούν στον «Μοναδικό Σειριακό Αριθμό» (barcode),
βστ) η διενέργεια μετάφρασης από ή προς γλώσσα διαφορετική από εκείνη για την οποία έχει οριστεί,
βζ) η ανάθεση μεταφράσεων σε τρίτους ή η υπεργολαβία,
βη) η έλλειψη συνεργασίας με τη Διεύθυνση Προσωπικού και Διοικητικής Οργάνωσης του Υπουργείου Εξωτερικών.
Άρθρο 149
Εποπτικό Συμβούλιο
πιστοποιημένων μεταφραστών
1. Στο Υπουργείο Εξωτερικών συστήνεται Εποπτικό Συμβούλιο πιστοποιημένων μεταφραστών με αρμοδιότητα την εξέταση και την επιβολή των προβλεπόμενων ποινών στους πιστοποιημένους μεταφραστές, στην περίπτωση τέλεσης παραπτωμάτων. Το Εποπτικό Συμβούλιο πιστοποιημένων μεταφραστών συγκροτείται με απόφαση του Υπουργού Εξωτερικών για τριετή θητεία, η οποία δύναται να ανανεώνεται και αποτελείται από τα τέσσερα (4) τακτικά μέλη με τους αναπληρωτές τους ως εξής:
α) τον προϊστάμενο του Γραφείου του Νομικού Συμβούλου του Κράτους στο Υπουργείο Εξωτερικών, ως Πρόεδρο,
β) τον προϊστάμενο της ΣΤ- Α’ Γενικής Διεύθυνσης του Υπουργείου Εξωτερικών, με τον νόμιμο αναπληρωτή του,
γ) τον προϊστάμενο της Διεύθυνσης Προσωπικού και Διοικητικής Οργάνωσης του Υπουργείου Εξωτερικών, με τον νόμιμο αναπληρωτή του,
δ) έναν Καθηγητή πρώτης βαθμίδας της Σχολής Μετάφρασης και Διερμηνείας του Ιονίου Πανεπιστημίου, που υποδεικνύεται με τον αναπληρωτή του από τον Πρύτανη του Πανεπιστημίου.
ε) έναν πιστοποιημένο μεταφραστή, ο οποίος ορίζεται με τον αναπληρωτή του από τον Υπουργό Εξωτερικών. Εφόσον συσταθεί ενιαία πανελλήνια συνδικαλιστική οργάνωση των πιστοποιημένων μεταφραστών, τα εν λόγω μέλη προτείνονται από αυτήν.
2. Χρέη εισηγητή εκτελεί υπάλληλος της Διεύθυνσης Προσωπικού και Διοικητικής Οργάνωσης του Υπουργείου Εξωτερικών με τον νόμιμο αναπληρωτή του, χωρίς δικαίωμα ψήφου.
3. Χρέη γραμματέα του Συμβουλίου εκτελεί υπάλληλος του κλάδου Διοικητικού Προξενικού του Υπουργείου Εξωτερικών, που ορίζεται με τον αναπληρωτή του από τον Υπουργό Εξωτερικών.
4. Κατά τα λοιπά εφαρμόζονται τα άρθρα 13-15 του Κώδικα Διοικητικής Διαδικασίας (ν. 2690/1999, Α’ 45).
5. Η υπόθεση πιστοποιημένου μεταφραστή εισάγεται ενώπιον του Εποπτικού Συμβουλίου προς εξέταση από τον Υπηρεσιακό Γενικό Γραμματέα του Υπουργείου Εξωτερικών:
α) αυτεπαγγέλτως,
β) μετά από παραγγελία του Υπουργού Εξωτερικών,
γ) μετά από έγγραφη ανακοίνωση οποιασδήποτε δημόσιας Αρχής,
δ) μετά από έγγραφη αναφορά ιδιώτη έχοντος έννομο συμφέρον.
Το έγγραφο εισαγωγής της υπόθεσης πρέπει να αναφέρει τα πραγματικά περιστατικά και τον χαρακτηρισμό του παραπτώματος. Η εξέταση από το Εποπτικό Συμβούλιο είναι ανεξάρτητη από την ασκηθείσα ποινική δίωξη κατά του ιδίου προσώπου.
6. Το Εποπτικό Συμβούλιο επιβάλλει τις εξής ποινές ανάλογα με τον βαθμό της υπαιτιότητας, τη βαρύτητα της πράξης ή της παράλειψης και την προσωπικότητα του εξεταζόμενου που κρίνεται ένοχος τέλεσης του παραπτώματος:
α) έγγραφη επίπληξη,
β) πρόστιμο μέχρι τριών χιλιάδων (3.000) ευρώ υπέρ του Δημοσίου, που βεβαιώνεται από το Εποπτικό Συμβούλιο και εισπράττεται ως δημόσιο έσοδο,
γ) προσωρινή διαγραφή από το «Μητρώο Πιστοποιημένων Μεταφραστών», μέχρι έξι (6) μήνες,
δ) οριστική διαγραφή από το «Μητρώο Πιστοποιημένων Μεταφραστών», η οποία επιβάλλεται αν ο πιστοποιημένος μεταφραστής:
δα) καταδικάστηκε αμετάκλητα για αξιόποινη πράξη που αποτελεί κώλυμα ένταξης στο «Μητρώο Πιστοποιημένων Μεταφραστών»,
δβ) διέπραξε παράπτωμα που επισύρει ποινή προσωρινής διαγραφής μέσα στην ίδια τριετία από τη διάπραξη άλλου παραπτώματος για το οποίο του έχει επιβληθεί από το Εποπτικό Συμβούλιο ποινή προσωρινής διαγραφής,
δγ) παρέσχε μεταφραστικές υπηρεσίες κατά τον χρόνο που του είχε επιβληθεί ποινή προσωρινής διαγραφής,
δδ) παραβίασε το απόρρητο της μετάφρασης, την εχεμύθεια ή τα δεδομένα προσωπικού χαρακτήρα,
δε) παραχώρησε σε τρίτο πρόσωπο τη χρήση της «Εγκεκριμένης Ηλεκτρονικής Υπογραφής».
7. Σε κάθε περίπτωση εξέτασης υπόθεσης πιστοποιημένου μεταφραστή, ο εξεταζόμενος μεταφραστής καλείται να υποβάλει τις εξηγήσεις του εγγράφως, εντός προθεσμίας που τάσσεται από το Συμβούλιο. Επίσης, δικαιούται να εμφανιστεί ενώπιον του Συμβουλίου για να εκφράσει τις απόψεις του και προφορικά, καλούμενος προς τούτο. Η επίδοση των κλήσεων, καθώς και η κοινοποίηση των αποφάσεων στον εξεταζόμενο γίνονται με δικαστικό επιμελητή. Η σχετική παραγγελία προς επίδοση υπογράφεται από τον Πρόεδρο του Εποπτικού Συμβουλίου.
8. Κατά των αποφάσεων του Εποπτικού Συμβουλίου που επιβάλλουν τις ποινές του προστίμου, της προσωρινής και οριστικής διαγραφής από το «Μητρώο Πιστοποιημένων Μεταφραστών», επιτρέπεται προσφυγή, ενώπιον του Τριμελούς Διοικητικού Εφετείου. Η προσφυγή κατατίθεται στη Γραμματεία του Εποπτικού Συμβουλίου και διαβιβάζεται από αυτήν, άμεσα, προς τη Γραμματεία του δικαστηρίου. Η προθεσμία για την άσκηση της προσφυγής είναι εξήντα (60) ημέρες από την κοινοποίηση της απόφασης στον ενδιαφερόμενο και εκδικάζεται σύμφωνα με τα άρθρα 63 επ. του Κώδικα Διοικητικής Δικονομίας (ν. 2717/1999, Α’ 97). Η προθεσμία και η άσκηση της προσφυγής δεν αναστέλλουν την εκτέλεση της απόφασης του Εποπτικού Συμβουλίου.
9. Τα παραπτώματα των πιστοποιημένων μεταφραστών παραγράφονται μετά από τρία (3) έτη από την ημέρα κατά την οποία διαπράχθηκαν. Η εισαγωγή της υπόθεσης ενώπιον του Εποπτικού Συμβουλίου διακόπτει την παραγραφή, η οποία συμπληρώνεται σε κάθε περίπτωση μετά από πέντε (5) έτη από την ημέρα διάπραξης του παραπτώματος.
Άρθρο 150
Εξουσιοδοτικές διατάξεις
1. Με απόφαση του Υπουργού Εξωτερικών καταρτίζεται το «Μητρώο Πιστοποιημένων Μεταφραστών» και ρυθμίζεται κάθε ειδικότερο σχετικό ζήτημα, όπως ο τρόπος και η σειρά αναγραφής, τα αναρτώμενα στοιχεία και πληροφορίες, η ταξινόμηση και ο τρόπος αναζήτησης. Με όμοια απόφαση καθορίζονται οι προϋποθέσεις και τα δικαιολογητικά συμμετοχής στη διαγωνιστική διαδικασία της περ β’ της παρ. 2 του άρθρου 147, ο τρόπος εξέτασης, καθώς και κάθε ειδικότερο θέμα επιλογής των πιστοποιημένων μεταφραστών.
2. Με κοινή απόφαση των Υπουργών Εξωτερικών και Ψηφιακής Διακυβέρνησης ρυθμίζονται τα λεπτομερειακά ζητήματα που αφορούν στην «Εγκεκριμένη Ηλεκτρονική Υπογραφή», στη λειτουργία του πληροφοριακού συστήματος και στον «Μοναδικό Σειριακό Αριθμό» (barcode).
3. Με κοινή απόφαση των Υπουργών Οικονομικών και Εξωτερικών καθορίζεται η ελάχιστη νόμιμη αμοιβή των πιστοποιημένων μεταφραστών. Με όμοια απόφαση δύναται να γίνεται αναπροσαρμογή της αμοιβής.
4. Με απόφαση του Υπουργού Εξωτερικών δύναται να μεταβάλλεται το περιεχόμενο των κατηγοριών των προς μετάφραση εγγράφων.
ΥΠΟΚΕΦΑΛΑΙΟ Η’
ΚΡΥΠΤΟΓΡΑΦΙΚΗ ΥΠΗΡΕΣΙΑ
Άρθρο 151
Αρμοδιότητες Κρυπτογραφικής Υπηρεσίας
1. Η Κρυπτογραφική Υπηρεσία υπάγεται στον ΣΤ-Α’ Γενικό Διευθυντή Προσωπικού και Διοικητικής Οργάνωσης.
2. Στην αρμοδιότητα της Κρυπτογραφικής Υπηρεσίας ανήκουν:
α) η διακίνηση των εισερχομένων και εξερχομένων τηλεγραφημάτων και εγγράφων, ανεξάρτητα από βαθμό ασφαλείας, όλες τις ώρες του εικοσιτετραώρου και
β) η εξασφάλιση της λειτουργίας του Υπουργείου καθημερινώς επί εικοσιτετραώρου βάσεως, καθώς και κατά τις μη εργάσιμες ημέρες και τις ημέρες αργίας.
ΥΠΟΚΕΦΑΛΑΙΟ Θ’
ΤΕΧΝΙΚΗ ΥΠΗΡΕΣΙΑ
Άρθρο 152
Αρμοδιότητες Τεχνικής Υπηρεσίας
1. Στο Υπουργείο Εξωτερικών λειτουργεί Τεχνική Υπηρεσία, υπαγόμενη στον ΣΤ-Β’ Γενικό Διευθυντή Οικονομικών Υπηρεσιών, η οποία είναι αρμόδια για:
α) τη μελέτη και σύνταξη ετήσιων προγραμμάτων για την κάλυψη των αναγκών της Κεντρικής και Εξωτερικής Υπηρεσίας του Υπουργείου Εξωτερικών, σε κτηριακές εγκαταστάσεις, υλικά, μηχανήματα και επίπλωση, λαμβανομένων υπόψη και των εθνικών κανονισμών (ΝΟΚ, Κτηριοδομικού, Προσβασιμότητας),
β) τη σύνταξη τεχνικών μελετών κατασκευών ή επισκευών και τεχνικών προδιαγραφών προμήθειας υλικού και μηχανημάτων,
γ) την επίβλεψη της εκτέλεσης των εγκριθέντων ως άνω ετήσιων προγραμμάτων,
δ) την ανακαίνιση, επισκευή και συντήρηση των κτηρίων και εγκαταστάσεων της Κεντρικής και της Εξωτερικής Υπηρεσίας.
2. Όταν η δαπάνη για την ανάθεση των μελετών, των επιβλέψεων, των έργων και των προμηθειών για τις Αρχές της Εξωτερικής Υπηρεσίας υπερβαίνει το ποσό των σαράντα χιλιάδων (40.000) ευρώ, η σχετική απόφαση εκδίδεται μετά από γνώμη του Τεχνικού Συμβουλίου.
Άρθρο 153
Στελέχωση Τεχνικής Υπηρεσίας
1. Στην Τεχνική Υπηρεσία υφίστανται οι ακόλουθες θέσεις:
α) Προσωπικό με σχέση Ιδιωτικού Δικαίου Αορίστου Χρόνου Κατηγορίας ΠΕ:
- μία (1) θέση Αρχιτέκτονα Μηχανικού,
- δύο (2) θέσεις Πολιτικών Μηχανικών,
- μία (1) θέση Μηχανολόγου Μηχανικού,
- μία (1) θέση Ηλεκτρολόγου Μηχανικού.
β) Προσωπικό με σχέση Ιδιωτικού Δικαίου Αορίστου Χρόνου Κατηγορίας ΔΕ:
- έντεκα (11) θέσεις Ειδικότητας Οδηγών.
γ) Μόνιμο προσωπικό:
- επτά (7) θέσεις Κατηγορίας ΔΕ Κλάδου Οδηγών.
2. Το προσωπικό της Τεχνικής Υπηρεσίας προσλαμβάνεται με απόφαση του Υπουργού Εξωτερικών, σύμφωνα με τις γενικές περί προσλήψεων διατάξεις.
3. Οι θέσεις δύναται να καλυφθούν και με απόσπαση ή μετάταξη υπαλλήλων από φορείς της Γενικής Κυβέρνησης ή και του ευρύτερου δημόσιου τομέα, κατά παρέκκλιση του άρθρου 68 του ν. 3528/2007 (Α’ 26) και του άρθρου 13 του ν. 4440/2016 (Α’ 224), με κοινή απόφαση του Υπουργού Εξωτερικών και του κατά περίπτωση αρμόδιου ή εποπτεύοντος Υπουργού. Με την απόφαση της απόσπασης καθορίζεται ο φορέας που επιβαρύνεται με τη δαπάνη μισθοδοσίας του αποσπώμενου. Η διάρκεια της απόσπασης δεν υπερβαίνει τα δύο (2) έτη σύμφωνα και με όσα ορίζονται στην παρ. 14 του άρθρου 329.
4. Καθήκοντα διοικητικού προσωπικού στην Τεχνική Υπηρεσία εκτελούν υπάλληλοι του Κλάδου Διοικητικού Προξενικού και του Κλάδου Διοικητικής και Λογιστικής Υποστήριξης, καθήκοντα δε βοηθητικού προσωπικού εκτελούν υπάλληλοι του Κλάδου Επιμελητών.
Άρθρο 154
Προϊστάμενος Τεχνικής Υπηρεσίας
Ο προϊστάμενος της Τεχνικής Υπηρεσίας ορίζεται με τριετή θητεία από τον Υπουργό Εξωτερικών, μετά από γνώμη του Τεχνικού Συμβουλίου, είτε από τους μηχανικούς ΠΕ που υπηρετούν σε αυτή, είτε από μονίμους ή συμβασιούχους με σχέση εργασίας Ιδιωτικού Δικαίου Αορίστου Χρόνου ίδιας ειδικότητας που υπηρετούν σε αυτή κατόπιν απόσπασής τους από φορείς της Γενικής Κυβέρνησης ή από τον ευρύτερο δημόσιο τομέα.
Άρθρο 155
Τεχνικό Συμβούλιο
Για την εκπλήρωση των σκοπών της Τεχνικής Υπηρεσίας του Υπουργείου Εξωτερικών λειτουργεί πενταμελές Τεχνικό Συμβούλιο, σύμφωνα με όσα ορίζονται στα άρθρα 271 έως και 273.
Άρθρο 156
Εξουσιοδοτική διάταξη
Με απόφαση του Υπουργού Εξωτερικών ρυθμίζονται ειδικότερα θέματα οργάνωσης και λειτουργίας της Τεχνικής Υπηρεσίας.
ΥΠΟΚΕΦΑΛΑΙΟ Ι’
ΔΙΕΥΘΥΝΣΗ ΠΟΛΙΤΙΚΗΣ ΣΧΕΔΙΑΣΗΣ
ΕΚΤΑΚΤΗΣ ΑΝΑΓΚΗΣ
Άρθρο 157
Διεύθυνση Πολιτικής Σχεδίασης
Έκτακτης Ανάγκης
Στο Υπουργείο Εξωτερικών λειτουργεί Διεύθυνση Πολιτικής Σχεδίασης Έκτακτης Ανάγκης (ΠΣΕΑ) η οποία, ως προς τη διάρθρωση και τις αρμοδιότητές της, διέπεται από το ν.δ. 17/1974 (Α’ 236) και το π.δ. 930/1977 (Α’ 318) και υπάγεται απευθείας στον ΣΤ - Α’ Γενικό Διευθυντή Προσωπικού και Διοικητικής Οργάνωσης.
ΥΠΟΚΕΦΑΛΑΙΟ ΙΑ’
ΓΡΑΦΕΙΟ ΑΣΦΑΛΕΙΑΣ
Άρθρο 158
Γραφείο Ασφαλείας
1. Του Γραφείου Ασφαλείας προΐσταται αξιωματικός της Ελληνικής Αστυνομίας, ο οποίος αποσπάται στο Υπουργείο Εξωτερικών σύμφωνα με όσα ορίζονται στο άρθρο 50 του ν. 1481/1984 (Α’ 152).
2. Το Γραφείο Ασφαλείας επιλαμβάνεται των θεμάτων ασφαλείας του Υπουργείου Εξωτερικών, καθώς και της συνεργασίας επί των ανωτέρω θεμάτων και υπάγεται στη ΣΤ-Α’ Γενική Διεύθυνση Προσωπικού και Διοικητικής Οργάνωσης.
ΚΕΦΑΛΑΙΟ Δ’
ΥΠΗΡΕΣΙΕΣ ΤΗΣ ΓΕΝΙΚΗΣ ΓΡΑΜΜΑΤΕΙΑΣ ΔΙΕΘΝΩΝ ΟΙΚΟΝΟΜΙΚΩΝ ΣΧΕΣΕΩΝ ΚΑΙ ΕΞΩΣΤΡΕΦΕΙΑΣ
ΥΠΟΚΕΦΑΛΑΙΟ Α’
ΓΕΝΙΚΗ ΓΡΑΜΜΑΤΕΙΑ ΔΙΕΘΝΩΝ ΟΙΚΟΝΟΜΙΚΩΝ
ΣΧΕΣΕΩΝ ΚΑΙ ΕΞΩΣΤΡΕΦΕΙΑΣ
Άρθρο 159
Γενική Γραμματεία Διεθνών Οικονομικών
Σχέσεων και Εξωστρέφειας
1. Στο Υπουργείο Εξωτερικών λειτουργεί Γενική Γραμματεία Διεθνών Οικονομικών Σχέσεων και Εξωστρέφειας, η οποία έχει συσταθεί με το άρθρο 3 του π.δ. 84/2019 (Α’ 123). Στην αποστολή της συμπεριλαμβάνονται η ευθύνη για την εκπόνηση του Εθνικού Στρατηγικού Σχεδίου Εξωστρέφειας και τον συντονισμό των δράσεων των υπουργείων και των κρατικών και ιδιωτικών φορέων για την ενίσχυση της εξωστρέφειας, ο συντονισμός όλων των δράσεων για την υλοποίηση της αρχιτεκτονικής της διεθνούς εικόνας της χώρας (national brand), καθώς και η παρακολούθηση, ο συντονισμός και η υλοποίηση της ανάπτυξης της διαχείρισης της ελληνικής ονομασίας προϊόντων και υπηρεσιών (εθνικό σήμα και εικόνα - branding) στο εξωτερικό, με την εκπόνηση και υλοποίηση σχεδίου εφαρμογής και διάχυσης στη Δημόσια Διοίκηση και στον δημόσιο τομέα και με την επιφύλαξη του άρθρου 75 του ν. 4761/2020 (Α’ 248),
ο συντονισμός των υπηρεσιών των υπουργείων σε θέματα σχεδιασμού και εφαρμογής δράσεων εξωστρέφειας, διεθνούς επικοινωνίας και προβολής των ιδίων και των εποπτευόμενων φορέων τους, ώστε να διασφαλίζονται η εναρμόνιση με το Εθνικό Στρατηγικό Σχέδιο Εξωστρέφειας, η συμβολή στη διαμόρφωση της κυβερνητικής πολιτικής για την εξωστρέφεια της ελληνικής οικονομίας, η εποπτεία, ο συντονισμός και η παρακολούθηση της υλοποίησης των επιχειρησιακών σχεδίων για το εξωτερικό εμπόριο και τις επενδύσεις στο εξωτερικό, που καταρτίζουν οι εποπτευόμενοι φορείς, ο συντονισμός των υπηρεσιών των υπουργείων και φορέων σε θέματα σχεδιασμού, προγραμματισμού, εφαρμογής, αναθεώρησης και επικαιροποίησης δράσεων εξωστρέφειας, η παρακολούθηση, μελέτη και εισήγηση για την επίλυση κάθε ζητήματος που αναφέρεται στις αρμοδιότητες της Γενικής Γραμματείας και η εν γένει προώθηση, ενίσχυση και προάσπιση των ελληνικών οικονομικών και εμπορικών συμφερόντων στο εξωτερικό.
2. Η Γενική Γραμματεία συνεργάζεται με τη Διεύθυνση Στρατηγικού και Επιχειρησιακού Σχεδιασμού του Υπουργείου για την έγκριση των Σχεδίων και Προγραμμάτων δράσης και καταρτίζει μηνιαίες αναφορές προς τις Υπηρεσίες αρμοδιότητάς της, προς τους προϊσταμένους των Γενικών Διευθύνσεων και προς την Υπηρεσία Συντονισμού για τον βαθμό υλοποίησης του Στρατηγικού και Επιχειρησιακού Σχεδίου και του Σχεδίου Δράσης.
Άρθρο 160
Εποπτευόμενοι από τη Γενική Γραμματεία
Διεθνών Οικονομικών Σχέσεων
και Εξωστρέφειας φορείς
Στην εποπτεία της Γενικής Γραμματείας Διεθνών Οικονομικών Σχέσεων και Εξωστρέφειας υπάγονται:
α) Η Ελληνική Εταιρεία Επενδύσεων και Εξωτερικού Εμπορίου Α.Ε. (Enterprise Greece).
β) Ο Οργανισμός Ασφάλισης Εξαγωγικών Πιστώσεων (Ο.Α.Ε.Π.).
Άρθρο 161
Γενικός Γραμματέας Διεθνών Οικονομικών
Σχέσεων και Εξωστρέφειας
Στη Γενική Γραμματεία Διεθνών Οικονομικών Σχέσεων και Εξωστρέφειας προΐσταται μόνιμος υπάλληλος του Διπλωματικού Κλάδου που φέρει πρεσβευτικό βαθμό ή μετακλητός Γενικός Γραμματέας με βαθμό 1ο (πρώτο) των ειδικών θέσεων, ο οποίος ορίζεται με κοινή απόφαση του Πρωθυπουργού και του Υπουργού Εξωτερικών.
Άρθρο 162
Εξουσιοδοτική διάταξη
Με απόφαση του Υπουργού Εξωτερικών καθορίζονται οι αρμοδιότητες του Γενικού Γραμματέα Διεθνών Οικονομικών Σχέσεων και Εξωστρέφειας.
ΥΠΟΚΕΦΑΛΑΙΟ Β’
Β’ ΓΕΝΙΚΗ ΔΙΕΥΘΥΝΣΗ
ΔΙΕΘΝΩΝ ΟΙΚΟΝΟΜΙΚΩΝ ΣΧΕΣΕΩΝ
Άρθρο 163
Αρμοδιότητες Β’ Γενικής Διεύθυνσης
Διεθνών Οικονομικών Σχέσεων
Η Β’ Γενική Διεύθυνση Διεθνών Οικονομικών Σχέσεων είναι αρμόδια για:
α) τον γενικό συντονισμό και την παρακολούθηση των διακρατικών οικονομικών σχέσεων και της εξωτερικής οικονομικής και εμπορικής πολιτικής της Χώρας σε όλους τους τομείς της οικονομίας και της διεθνούς οικονομικής συνεργασίας,
β) την ενίσχυση της οικονομικής και εμπορικής θέσης της χώρας και τη δημιουργία των κατάλληλων συνθηκών, που διευκολύνουν και ενισχύουν την παρουσία των ελληνικών επιχειρήσεων στο εξωτερικό και συντελούν στην προσέλκυση ξένων επενδύσεων,
γ) την παρακολούθηση των οικονομικών και εμπορικών διεθνών εξελίξεων και των πιθανών συνεπειών τους στην ελληνική οικονομία,
δ) τον συντονισμό των φορέων της Γενικής Κυβέρνησης για τη χάραξη ενιαίας πολιτικής για την προώθηση των διεθνών οικονομικών σχέσεων της Χώρας,
ε) τον συντονισμό των φορέων της Γενικής Κυβέρνησης σε θέματα που σχετίζονται με τη συμμετοχή της Χώρας σε διεθνείς και περιφερειακούς οικονομικούς θεσμούς συνεργασίας, καθώς και την προώθηση των εθνικών οικονομικών και εμπορικών συμφερόντων στους ως άνω θεσμούς και σε τρίτα κράτη, μέσω της διμερούς εμπορικής και οικονομικής συνεργασίας,
στ) την προπαρασκευή και διαπραγμάτευση, σε συνεργασία με τα αρμόδια υπουργεία, υπηρεσίες και φορείς, διμερών οικονομικών συμβάσεων και συμφωνιών, που σχετίζονται, ιδίως, με την αλιεία, την ανάπτυξη, τη βιομηχανία, τη γεωργία, το εμπόριο, την ενέργεια, τις επενδύσεις, την έρευνα, την ηλεκτρονική διακυβέρνηση, τη ναυτιλία, τις μεταφορές, τη μεταποίηση, το περιβάλλον, την τραπεζική και τη χρηματοοικονομική,
ζ) την παρακολούθηση θεμάτων διεθνών και περιφερειακών δικτύων ενέργειας, μεταφορών και εφοδιαστικών αλυσίδων, σε συνεργασία με τους αρμόδιους φορείς της Γενικής Κυβέρνησης,
η) τη συνεργασία με την Ευρωπαϊκή Επιτροπή και τις υπηρεσίες και αρχές άλλων κρατών μελών της Ευρωπαϊκής Ένωσης σε θέματα διεθνών οικονομικών σχέσεων και εξωστρέφειας,
θ) τον συντονισμό των Γραφείων Οικονομικών και Εμπορικών Υποθέσεων κατά την άσκηση των καθηκόντων τους για την προώθηση των διεθνών οικονομικών σχέσεων της Χώρας και την αξιολόγησή τους,
ι) την παρακολούθηση θεμάτων στρατηγικών επενδύσεων και την προώθηση της καινοτομίας,
ια) τον συντονισμό και την παρακολούθηση των φορέων εξωστρέφειας που εποπτεύονται από το Υπουργείο Εξωτερικών,
ιβ) την υποβολή προτάσεων προς τη Διεύθυνση Στρατηγικού και Επιχειρησιακού Σχεδιασμού για τη σύνταξη του ετήσιου Στρατηγικού και Επιχειρησιακού Σχεδίου του Υπουργείου, σε συνεργασία με τους φορείς εξωστρέφειας που εποπτεύονται από το Υπουργείο Εξωτερικών,
ιγ) την υποβολή προτάσεων για το Εθνικό Στρατηγικό Σχέδιο Εξωστρέφειας,
ιδ) τη μέριμνα για την προώθηση του Εθνικού Στρατηγικού Σχεδίου Εξωστρέφειας, προς έγκριση από την πολιτική ηγεσία του Υπουργείου Εξωτερικών,
ιε) τη συνεργασία με τα άλλα υπουργεία σε ό,τι αφορά στις δράσεις ενίσχυσης της εξωστρέφειας των ελληνικών επιχειρήσεων, προσέλκυσης και προώθησης επενδύσεων, ώστε να διασφαλίζεται η εναρμόνιση με τις αρχές του Στρατηγικού και Επιχειρησιακού Σχεδίου Εξωστρέφειας.
Άρθρο 164
Διάρθρωση Β’ Γενικής Διεύθυνσης
Διεθνών Οικονομικών Σχέσεων
Η Β’ Γενική Διεύθυνση Διεθνών Οικονομικών Σχέσεων περιλαμβάνει:
α) τη Β1 Διεύθυνση Σχεδιασμού Εξωστρέφειας και Συντονισμού Φορέων Εξωστρέφειας,
β) τη Β2 Διεύθυνση Τεκμηρίωσης και Διαχείρισης Ποιότητας,
γ) τη Β3 Διεύθυνση Διμερών Οικονομικών Σχέσεων με Ευρωπαϊκές χώρες και χώρες Βόρειας, Κεντρικής και Νότιας Αμερικής και Καραϊβικής,
δ) τη Β4 Διεύθυνση Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π.,
ε) τη Β5 Διεύθυνση Διμερών Οικονομικών Σχέσεων με χώρες Μέσης Ανατολής και χώρες Κόλπου, Βόρειας Αφρικής και Υποσαχάριας Αφρικής, Ασίας και Ωκεανίας,
στ) τη Β6 Διεύθυνση Πολυμερών Οικονομικών Σχέσεων και Εμπορικής Πολιτικής,
ζ) τη Β7 Διεύθυνση Διεθνών και Περιφερειακών Δικτύων Ενέργειας και Μεταφορών και Εφοδιαστικών Αλυσίδων.
Άρθρο 165
Αρμοδιότητες B1 Διεύθυνσης Σχεδιασμού
Εξωστρέφειας και Συντονισμού
Φορέων Εξωστρέφειας
Η Β1 Διεύθυνση Σχεδιασμού Εξωστρέφειας και Συντονισμού Φορέων Εξωστρέφειας είναι αρμόδια για:
α) τον συντονισμό των Γραφείων Οικονομικών και Εμπορικών Υποθέσεων (Ο.Ε.Υ.) για θέματα αρμοδιότητας της Διεύθυνσης, σε συνεργασία με τις συναρμόδιες κατά περίπτωση Διευθύνσεις,
β) τη διατύπωση προτάσεων για τη βελτίωση του θεσμικού πλαισίου εξωστρέφειας και για την προώθηση της διεθνούς επιχειρηματικής συνεργασίας,
γ) την παρακολούθηση της υλοποίησης των δράσεων των Αρχών Εξωτερικού και των Γραφείων Ο.Ε.Υ. και των εποπτευόμενων φορέων του Υπουργείου Εξωτερικών και των υπηρεσιών των άλλων υπουργείων και των εποπτευόμενων φορέων τους, που σχετίζονται με τις αρχές και τους στόχους του Στρατηγικού και Επιχειρησιακού Σχεδίου Εξωστρέφειας, και την προώθηση του εθνικού σήματος και της εικόνας των ελληνικών προϊόντων στο εξωτερικό,
δ) την παρακολούθηση και καταγραφή των ενισχύσεων στον τομέα της εξωστρέφειας,
ε) την παρακολούθηση θεμάτων προστασίας των ελληνικών σημάτων, των Προστατευόμενων Ονομασιών και Γεωγραφικών Ενδείξεων στο εξωτερικό, σε συνεργασία με τα αρμόδια υπουργεία,
στ) τον συντονισμό και την παρακολούθηση των φορέων εξωστρέφειας που εποπτεύονται από το Υπουργείο Εξωτερικών.
Άρθρο 166
Διάρθρωση B1 Διεύθυνσης Σχεδιασμού Εξωστρέφειας και Συντονισμού
Φορέων Εξωστρέφειας
Η Β1 Διεύθυνση Σχεδιασμού Εξωστρέφειας και Συντονισμού Φορέων Εξωστρέφειας διαρθρώνεται σε τρία Τμήματα:
α) Τμήμα Ι Προώθησης Εξωστρέφειας
β) Τμήμα ΙΙ Συντονισμού Φορέων Εξωστρέφειας
γ) Τμήμα ΙΙΙ Προσέλκυσης Ειδικών Επενδύσεων.
Άρθρο 167
Αρμοδιότητες Τμήματος Ι
Προώθησης Εξωστρέφειας
Το Τμήμα Ι Προώθησης Εξωστρέφειας είναι αρμόδιο για:
α) την ενημέρωση των επαγγελματικών και επιμελητηριακών φορέων της Χώρας σχετικά με τα Ετήσια Σχέδια και την πορεία δράσεων οικονομικής διπλωματίας στο πλαίσιο του Στρατηγικού και Επιχειρησιακού Σχεδίου Εξωστρέφειας του Υπουργείου Εξωτερικών, την καταγραφή των δραστηριοτήτων των επιχειρήσεων και των προβλημάτων που αντιμετωπίζουν στις αγορές του εξωτερικού και τη στήριξή τους, σε συνεργασία με τις πρεσβευτικές και προξενικές Αρχές, τα Γραφεία Ο.Ε.Υ. και την «Ελληνική Εταιρεία Επενδύσεων και Εξωτερικού Εμπορίου Α.Ε.» (Enterprise Greece),
β) την υλοποίηση του ετήσιου Εθνικού Στρατηγικού Σχεδίου Εξωστρέφειας, σε συνεργασία με τα Γραφεία Ο.Ε.Υ., τις λοιπές Διευθύνσεις του Υπουργείου Εξωτερικών, τους εποπτευόμενους φορείς, τους φορείς της Γενικής Κυβέρνησης, καθώς και τους φορείς του ιδιωτικού τομέα,
γ) την καταγραφή, σε συνεργασία με τους επιχειρηματικούς φορείς, των προτεραιοτήτων των επιχειρήσεων και των προβλημάτων που αντιμετωπίζουν στις αγορές του εξωτερικού και τη στήριξή τους, σε συνεργασία με τις πρεσβευτικές και προξενικές Αρχές, τα Γραφεία Ο.Ε.Υ. και την «Ελληνική Εταιρεία Επενδύσεων και Εξωτερικού Εμπορίου Α.Ε.»,
δ) τη συνεργασία με τους εθνικούς ή διεθνείς, κρατικούς ή ιδιωτικούς, φορείς για την παρακολούθηση των ενισχύσεων της εξωστρέφειας, με στόχο την ενημέρωση και διευκόλυνση της συμμετοχής των φορέων του Δημοσίου, των επαγγελματικών φορέων και των ελληνικών επιχειρήσεων, στα ευρωπαϊκά και διεθνή χρηματοδοτικά προγράμματα, σε συνεργασία με την «Ελληνική Εταιρεία Επενδύσεων και Εξωτερικού Εμπορίου Α.Ε.», για τους τομείς που αφορούν στην προώθηση των εξαγωγών και στην ενίσχυση της ελληνικής επιχειρηματικότητας διεθνώς,
ε) την παρακολούθηση και συμμετοχή στις δράσεις δημοσίων ή ιδιωτικών επιχειρηματικών φορέων που έχουν στόχο την ενίσχυση των εξαγωγών ελληνικών προϊόντων και υπηρεσιών και τη στήριξη ελληνικών επιχειρηματικών δραστηριοτήτων, σε συνεργασία με την «Ελληνική Εταιρεία Επενδύσεων και Εξωτερικού Εμπορίου Α.Ε.»,
στ) την ανάπτυξη σχέσεων με τους φορείς καινοτομίας και νεοφυών επιχειρήσεων, με την αρωγή και υποστήριξη της Γενικής Γραμματείας Έρευνας και Καινοτομίας, με σκοπό την υποστήριξη αυτών για την ανάπτυξη διεθνών συνεργασιών, τη διευκόλυνση ανάπτυξης σχέσεων με πανεπιστήμια του εξωτερικού για την προώθηση της έρευνας στην Ελλάδα, καθώς και την προώθηση του ελληνικού οικοσυστήματος νεοφυών επιχειρήσεων, σε συνεργασία με τις πρεσβευτικές και προξενικές Αρχές και τα Γραφεία Ο.Ε.Υ.,
ζ) την παρακολούθηση θεμάτων προστασίας των ελληνικών σημάτων, των Προστατευόμενων Ονομασιών και Γεωγραφικών Ενδείξεων στο εξωτερικό, τον συντονισμό με τα συναρμόδια υπουργεία και φορείς, την παροχή συνδρομής προς αυτούς και τον συντονισμό με τα Γραφεία Ο.Ε.Υ., για την παρακολούθηση της υλοποίησης δράσεων προώθησης προϊόντων στο πλαίσιο ενωσιακών προγραμμάτων προώθησης στην Ευρωπαϊκή Ένωση και σε τρίτες χώρες,
η) τη διοργάνωση εκπαιδευτικών και επιμορφωτικών σεμιναρίων για στελέχη της Β’ Γενικής Διεύθυνσης και υπαλλήλους του Κλάδου Ο.Ε.Υ., σε συνεργασία με τη Διπλωματική Ακαδημία,
θ) τον συντονισμό των Γραφείων Ο.Ε.Υ. για θέματα αρμοδιότητάς του.
Άρθρο 168
Αρμοδιότητες Τμήματος ΙΙ
Συντονισμού Φορέων Εξωστρέφειας
Το Τμήμα ΙΙ Συντονισμού Φορέων Εξωστρέφειας είναι αρμόδιο για:
α) την παρακολούθηση και τον συντονισμό των φορέων εξωστρέφειας που εποπτεύονται από το Υπουργείο Εξωτερικών και, ειδικότερα, του Οργανισμού Ασφάλισης Εξαγωγικών Πιστώσεων (Ο.Α.Ε.Π.) και της «Ελληνικής Εταιρείας Επενδύσεων και Εξωτερικού Εμπορίου Α.Ε.» (Enterprise Greece),
β) τη συνεργασία και εκπόνηση εισηγήσεων επί της κατάρτισης των ετήσιων επιχειρησιακών σχεδίων της «Ελληνικής Εταιρείας Επενδύσεων και Εξωτερικού Εμπορίου Α.Ε.», στο πλαίσιο του Στρατηγικού και Επιχειρησιακού Σχεδίου Εξωστρέφειας και την τακτική ενημέρωση επί της εκτέλεσης και του απολογισμού των δραστηριοτήτων αυτής, σε ετήσια βάση, και τη σύνταξη σχετικών ενημερωτικών εκθέσεων, εισηγήσεων ή προτάσεων προς την πολιτική ηγεσία του Υπουργείου Εξωτερικών,
γ) τη συνεργασία με την «Ελληνική Εταιρεία Επενδύσεων και Εξωτερικού Εμπορίου Α.Ε.» και τον συντονισμό των Αρχών Εξωτερικού για τη διοργάνωση των επιχειρηματικών αποστολών που συνοδεύουν τον Πρόεδρο της Δημοκρατίας, τον Πρωθυπουργό ή τους Υπουργούς κατά τη διάρκεια των επίσημων επισκέψεών τους στο εξωτερικό, καθώς και τον συντονισμό των πρεσβευτικών και προξενικών Αρχών και των Γραφείων Ο.Ε.Υ. για την υλοποίηση των επιχειρηματικών αποστολών και εκδηλώσεων που διοργανώνονται από την «Ελληνική Εταιρεία Επενδύσεων και Εξωτερικού Εμπορίου Α.Ε.» και άλλους δημόσιους ή ιδιωτικούς επιχειρηματικούς φορείς,
δ) την εκπροσώπηση της χώρας στο Διεθνές Γραφείο Εκθέσεων, αρμόδιο για τη διοργάνωση των Παγκόσμιων Εκθέσεων (EΧPΟ), σε συνεργασία με άλλες υπηρεσίες και φορείς, δημόσιους ή ιδιωτικούς,
ε) την παρακολούθηση των θεμάτων ασφάλισης βραχυπρόθεσμων και μεσομακροπρόθεσμων εξαγωγικών πιστώσεων που χειρίζεται ο Οργανισμός Ασφάλισης Εξαγωγικών Πιστώσεων (Ο.Α.Ε.Π.) και, ειδικότερα, την παρακολούθηση των μεσομακροπρόθεσμων εξαγωγικών πιστώσεων που χορηγούνται από την Ελλάδα προς τρίτες χώρες υπό τη μορφή «Ανακυκλούμενων Πιστωτικών Διευκολύνσεων», μέσω συνεργασίας με τις Τράπεζες που χορηγούν τις παραπάνω πιστώσεις και τον Ο.Α.Ε.Π. που τις εγγυάται,
στ) την ενημέρωση και συνεργασία επί του προγραμματισμού, της εκτέλεσης και του απολογισμού των δραστηριοτήτων του Ο.Α.Ε.Π., σε ετήσια βάση, καθώς και τη σύνταξη σχετικών ενημερωτικών εκθέσεων, εισηγήσεων ή προτάσεων προς την πολιτική ηγεσία του Υπουργείου Εξωτερικών,
ζ) τη συμμετοχή στις συνεδριάσεις της Ομάδας Εξαγωγικών Πιστώσεων του Συμβουλίου της Ευρωπαϊκής Ένωσης και τη διαμόρφωση των ελληνικών θέσεων σε αυτές, σε συνεργασία με τον Ο.Α.Ε.Π.,
η) τη συνεργασία με όλους τους ενδιαφερόμενους δημόσιους και ιδιωτικούς φορείς, με σκοπό την επεξεργασία προτάσεων και μέτρων για τη βελτίωση της πολιτικής εξαγωγικών πιστώσεων.
Άρθρο 169
Αρμοδιότητες Τμήματος ΙΙΙ
Προσέλκυσης Ειδικών Επενδύσεων
Το Τμήμα ΙΙΙ Προσέλκυσης Ειδικών Επενδύσεων είναι αρμόδιο για:
α) τη λειτουργία ως σημείο επαφής για την επικοινωνία και τη συνεργασία σε επίπεδο κρατών μελών και σε ενωσιακό επίπεδο, κατ’ εφαρμογή του Κανονισμού (ΕΕ) υπ’ αρ. 2019/452,
β) τον συντονισμό του ελέγχου των Άμεσων Ξένων Επενδύσεων ειδικού χειρισμού και των θεμάτων που αφορούν στον έλεγχο των Άμεσων Ξένων Επενδύσεων στο πλαίσιο της Ευρωπαϊκής Ένωσης, βάσει της σχετικής ενωσιακής νομοθεσίας,
γ) τη συνεργασία με τα αρμόδια υπουργεία και φορείς για όλα τα θέματα που αφορούν στον προβλεπόμενο από την ενωσιακή νομοθεσία μηχανισμό συνεργασίας για τον έλεγχο των Άμεσων Ξένων Επενδύσεων, καθώς και για τη σύνταξη και υποβολή στην Ευρωπαϊκή Επιτροπή ετήσιας έκθεσης, όπως ορίζεται από τον Κανονισμό (ΕΕ) υπ΄αρ. 2019/452,
δ) την παρακολούθηση θεμάτων στρατηγικών επενδύσεων ειδικού χειρισμού, σε συνεργασία με τα αρμόδια υπουργεία και φορείς,
ε) την προσέλκυση ερευνητικών κέντρων και κέντρων αριστείας πολυεθνικών εταιρειών, σε συνεργασία με τα αρμόδια υπουργεία και φορείς,
στ) την προσέλκυση επενδυτικών funds, ειδικών κεφαλαίων επιχειρηματικού κινδύνου για την ανάπτυξη των νεοφυών επιχειρήσεων και την προώθηση της ελληνικής νεοφυούς επιχειρηματικότητας, σε συνεργασία με τα αρμόδια υπουργεία και φορείς,
ζ) την εισήγηση, προς τον Υπουργό Εσωτερικών, για την τιμητική πολιτογράφηση, σύμφωνα με τις προϋποθέσεις του Κώδικα της Ελληνικής Ιθαγένειας (ν. 3284/2004, Α’ 217), αλλοδαπών, καθώς και των μελών των οικογενειών τους, εφόσον προέβησαν σε επενδύσεις στη Χώρα αξίας άνω των εκατό εκατομμυρίων (100.000.000) ευρώ ή έχουν προσφέρει εξαιρετικές υπηρεσίες στον ελληνισμό.
Άρθρο 170
Αρμοδιότητες Β2 Διεύθυνσης
Τεκμηρίωσης και Διαχείρισης Ποιότητας
Η Β2 Διεύθυνση Τεκμηρίωσης και Διαχείρισης Ποιότητας είναι αρμόδια για:
α) την εφαρμογή του Συστήματος Διαχείρισης Ποιότητας, την ανάλυση και αξιολόγηση των διεθνών αγορών, την ανάλυση των στοιχείων του ελληνικού εξωτερικού εμπορίου και την ηλεκτρονική διαχείριση των πληροφοριών που εισάγουν στην «Εθνική Ηλεκτρονική Πύλη για την εξωστρεφή επιχειρηματικότητα» οι πρεσβευτικές και προξενικές Αρχές, τα Γραφεία Ο.Ε.Υ. και άλλες οργανικές μονάδες του Υπουργείου Εξωτερικών,
β) την υποβολή εισηγήσεων επί των θεμάτων διαμόρφωσης στρατηγικής για την άσκηση οικονομικής διπλωματίας, αξιοποιώντας την πληροφόρηση που παρέχεται μέσω της επιχειρησιακής εφαρμογής του Συστήματος Διαχείρισης Ποιότητας.
Άρθρο 171
Διάρθρωση B2 Διεύθυνσης
Τεκμηρίωσης και Διαχείρισης Ποιότητας
Η Β2 Διεύθυνση Τεκμηρίωσης και Διαχείρισης Ποιότητας διαρθρώνεται σε τρία Τμήματα:
α) Τμήμα Ι Εφαρμογής Συστήματος Διαχείρισης Ποιότητας
β) Τμήμα ΙΙ Ανάλυσης και Αξιολόγησης Διεθνών Αγορών
γ) Τμήμα ΙΙΙ Ηλεκτρονικής Διαχείρισης Πληροφοριών.
Άρθρο 172
Αρμοδιότητες Τμήματος Ι
Εφαρμογής Συστήματος Διαχείρισης Ποιότητας
Το Τμήμα Ι Εφαρμογής Συστήματος Διαχείρισης Ποιότητας είναι αρμόδιο για:
α) την παροχή, στο πλαίσιο του Συστήματος Διαχείρισης Ποιότητας, κατευθυντήριων οδηγιών, στα Γραφεία Ο.Ε.Υ., την παρακολούθηση, την υποστήριξη, την αξιολόγηση και την αξιοποίηση του παραγόμενου έργου των Γραφείων Ο.Ε.Υ., στους άξονες της πληροφόρησης, της δικτύωσης και της προώθησης - προβολής των προϊόντων/υπηρεσιών των ελληνικών επιχειρήσεων στις ξένες αγορές,
β) την τήρηση των δεσμεύσεων της Πολιτικής Ποιότητας, την επίτευξη των καθορισμένων αντικειμενικών σκοπών και στόχων, και τη βελτίωση της απόδοσης της λειτουργίας των Γραφείων Ο.Ε.Υ., σύμφωνα με τις οδηγίες του Συστήματος Διαχείρισης Ποιότητας,
γ) τη διαχείριση του ολοκληρωμένου ημερολογίου καταγραφής δράσεων εξωστρέφειας όλων των ελληνικών εξωστρεφών κρατικών και ιδιωτικών φορέων, σύμφωνα με τις οδηγίες του Συστήματος Διαχείρισης Ποιότητας.
Άρθρο 173
Αρμοδιότητες Τμήματος ΙΙ
Ανάλυσης και Αξιολόγησης Διεθνών Αγορών
Το Τμήμα ΙΙ Ανάλυσης και Αξιολόγησης Διεθνών Αγορών είναι αρμόδιο για:
α) την ολοκληρωμένη μελέτη και τη συγκριτική αξιολόγηση των διεθνών αγορών, με στόχο τη συνολική αποτίμηση της σπουδαιότητάς τους για τις ελληνικές εξαγωγές και την πραγματοποίηση εισηγήσεων αναφορικά με τη βελτιστοποίηση της κατανομής και της σύνθεσης των Γραφείων Ο.Ε.Υ.,
β) τη συλλογή, επεξεργασία και ανάλυση των στοιχείων της ελληνικής οικονομίας και του εξωτερικού εμπορίου αγαθών και υπηρεσιών, σε συνεργασία με τις πρεσβευτικές και προξενικές Αρχές, τα Γραφεία Ο.Ε.Υ., καθώς και με άλλους δημόσιους ή ιδιωτικούς φορείς, με σκοπό τον εντοπισμό ανταγωνιστικών πλεονεκτημάτων της χώρας και την υποβολή εισηγήσεων προς τις αρμόδιες υπηρεσίες του Υπουργείου,
γ) τον συντονισμό της κατάρτισης του Εθνικού Στρατηγικού Σχεδίου Εξωστρέφειας και την παρακολούθηση της υλοποίησής του,
δ) τον συντονισμό και την οργάνωση της συνθετικής παρουσίασης των ετήσιων δραστηριοτήτων της Β’ Γενικής Διεύθυνσης Διεθνών Οικονομικών Σχέσεων και των Γραφείων Ο.Ε.Υ., για την ολοκληρωμένη ενημέρωση φορέων και επιχειρήσεων.
Άρθρο 174
Αρμοδιότητες Τμήματος ΙΙΙ
Ηλεκτρονικής Διαχείρισης Πληροφοριών
Το Τμήμα ΙΙΙ Ηλεκτρονικής Διαχείρισης Πληροφοριών είναι αρμόδιο για τη συγκέντρωση, τον έλεγχο, την αξιολόγηση, τη διαχείριση και ανάρτηση των πληροφοριών (πολιτικών, οικονομικών, κανονιστικών και επιχειρηματικών) που εισάγουν στην «Εθνική Ηλεκτρονική Πύλη για την εξωστρεφή επιχειρηματικότητα» οι πρεσβευτικές και προξενικές Αρχές, τα Γραφεία Ο.Ε.Υ. και οι άλλες οργανικές μονάδες του Υπουργείου Εξωτερικών.
Άρθρο 175
Αρμοδιότητες Β3 Διεύθυνσης
Διμερών Οικονομικών Σχέσεων
με Ευρωπαϊκές χώρες, χώρες Βόρειας,
Κεντρικής και Νότιας Αμερικής και Καραϊβικής
Η Β3 Διεύθυνση Διμερών Οικονομικών Σχέσεων με Ευρωπαϊκές χώρες, χώρες Βόρειας, Κεντρικής και Νότιας Αμερικής και Καραϊβικής είναι αρμόδια για:
α) την παρακολούθηση και προώθηση των διμερών οικονομικών και εμπορικών σχέσεων της Χώρας, σε συνεργασία με τις αντίστοιχες πρεσβευτικές και προξενικές Αρχές και τα Γραφεία Ο.Ε.Υ. και άλλες υπηρεσίες και φορείς του δημοσίου και ιδιωτικού τομέα, καθώς και τη μελέτη και υποβολή προτάσεων με σκοπό την ανάπτυξη των διμερών οικονομικών και εμπορικών σχέσεων με τις χώρες αρμοδιότητάς της,
β) την παρακολούθηση των ευρωπαϊκών και διεθνών χρηματοδοτικών και αναπτυξιακών προγραμμάτων και προγραμμάτων συνεργασίας κατά χώρα,
γ) τη μελέτη και υποβολή προτάσεων στη Β’ Γενική Διεύθυνση με σκοπό την ανάπτυξη των διμερών οικονομικών και εμπορικών σχέσεων για την περιοχή ευθύνης της,
δ) την προπαρασκευή των εργασιών των διακρατικών επιτροπών, τη συμμετοχή σε αυτές, καθώς και την ευθύνη των διμερών διαπραγματεύσεων,
ε) τη διαμόρφωση του θεσμικού πλαισίου οικονομικής συνεργασίας δια μέσου της σύναψης συμφωνιών και την παρακολούθηση και τον χειρισμό θεμάτων εμπορικής, οικονομικής και τεχνικής συνεργασίας,
στ) την παρακολούθηση και τον χειρισμό διασυνοριακών θεμάτων, σε συνεργασία με τους συναρμόδιους φορείς,
ζ) την παρακολούθηση περιφερειακών πολιτικών της Ευρωπαϊκής Ένωσης κατά χώρα.
Άρθρο 176
Διάρθρωση Β3 Διεύθυνσης
Διμερών Οικονομικών Σχέσεων
με Ευρωπαϊκές χώρες, χώρες Βόρειας, Κεντρικής και Νότιας Αμερικής και Καραϊβικής
Η Β3 Διεύθυνση Διμερών Οικονομικών Σχέσεων με Ευρωπαϊκές χώρες, χώρες Βόρειας, Κεντρικής και Νότιας Αμερικής και Καραϊβικής διαρθρώνεται σε δύο Τμήματα:
α) Τμήμα Ι Διμερών Οικονομικών Σχέσεων με Ευρωπαϊκές χώρες
β) Τμήμα ΙΙ Διμερών Οικονομικών Σχέσεων με χώρες Βόρειας, Κεντρικής και Νότιας Αμερικής και Καραϊβικής.
Άρθρο 177
Αρμοδιότητες Τμήματος Ι
Διμερών Οικονομικών Σχέσεων
με Ευρωπαϊκές χώρες
Το Τμήμα Ι Διμερών Οικονομικών Σχέσεων με Ευρωπαϊκές χώρες είναι αρμόδιο για:
α) την προώθηση των διμερών οικονομικών και εμπορικών σχέσεων με τις εξής χώρες: Άγιος Μαρίνος, Ανδόρα, Αυστρία, Βατικανό, Βέλγιο, Γαλλία, Γερμανία, Δανία, Ελβετία, Εσθονία, Ηνωμένο Βασίλειο, Ιρλανδία, Ισλανδία, Ισπανία, Ιταλία, Κύπρος, Λετονία, Λιθουανία, Λιχτενστάιν, Λουξεμβούργο, Μάλτα, Μονακό, Νορβηγία, Ολλανδία, Ουγγαρία, Πολωνία, Πορτογαλία, Σλοβακία, Σλοβενία, Σουηδία, Τσεχία και Φινλανδία,
β) την παρακολούθηση όλων των προγραμμάτων συνεργασίας που αναπτύσσονται στις χώρες ευθύνης του.
Άρθρο 178
Αρμοδιότητες Τμήματος ΙΙ
Διμερών Οικονομικών Σχέσεων
με χώρες Βόρειας, Κεντρικής
και Νότιας Αμερικής και Καραϊβικής
Το Τμήμα ΙΙ Διμερών Οικονομικών Σχέσεων με χώρες Βόρειας, Κεντρικής και Νότιας Αμερικής και Καραϊβικής, είναι αρμόδιο για:
α) την προώθηση των διμερών οικονομικών και εμπορικών σχέσεων με τις εξής χώρες: Ηνωμένες Πολιτείες Αμερικής, Καναδά, Μεξικό, Αϊτή, Αντίγκουα και Μπαρμπούντα, Γουατεμάλα, Γρενάδα, Κοινοπολιτεία Ντομίνικα (Δομίνικα), Δομινικανή Δημοκρατία, Ελ Σαλβαντόρ, Τζαμάικα (Ιαμαϊκή), Κόστα-Ρίκα, Κούβα, Μεξικό, Μπαρμπάντος, Μπαχάμες, Μπελίζ, Νικαράγουα, Ονδούρα, Παναμά, Άγιο Βικέντιο και Γρεναδίνες, Άγιο Χριστόφορο και Νέβις, Σάντα Λουτσία, Τρινιντάντ και Τομπάγκο, Αργεντινή, Βενεζουέλα, Βολιβία Βραζιλία, Γουϊάνα, Ισημερινό, Κολομβία, Ουρουγουάη, Παραγουάη, Περού, Σουρινάμ και Χιλή,
β) την παρακολούθηση όλων των προγραμμάτων συνεργασίας που αναπτύσσονται στις χώρες ευθύνης του.
Άρθρο 179
Αρμοδιότητες Β4 Διεύθυνσης
Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π.
Η Β4 Διεύθυνση Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π., είναι αρμόδια για:
α) την παρακολούθηση και προώθηση των διμερών οικονομικών και εμπορικών σχέσεων της χώρας, σε συνεργασία με τις αντίστοιχες πρεσβευτικές και προξενικές Αρχές και τα Γραφεία Ο.Ε.Υ. και άλλες υπηρεσίες και φορείς του δημοσίου και ιδιωτικού τομέα με σχετικό αντικείμενο και τη μελέτη και υποβολή προτάσεων με σκοπό την ανάπτυξη των διμερών οικονομικών και εμπορικών σχέσεων με τις χώρες αρμοδιότητάς της,
β) την παρακολούθηση των ευρωπαϊκών και διεθνών χρηματοδοτικών και αναπτυξιακών προγραμμάτων και προγραμμάτων συνεργασίας κατά χώρα,
γ) τη μελέτη και υποβολή προτάσεων στη Β’ Γενική Διεύθυνση με σκοπό την ανάπτυξη των διμερών οικονομικών και εμπορικών σχέσεων για την περιοχή ευθύνης της,
δ) την προπαρασκευή των εργασιών των διακρατικών επιτροπών, τη συμμετοχή σε αυτές, καθώς και την ευθύνη των διμερών διαπραγματεύσεων,
ε) τη διαμόρφωση του θεσμικού πλαισίου οικονομικής συνεργασίας δια μέσου της σύναψης συμφωνιών και την παρακολούθηση και τον χειρισμό θεμάτων εμπορικής, οικονομικής και τεχνικής συνεργασίας,
στ) την παρακολούθηση και τον χειρισμό διασυνοριακών θεμάτων, σε συνεργασία με τους συναρμόδιους φορείς,
ζ) την παρακολούθηση περιφερειακών πολιτικών της Ευρωπαϊκής Ένωσης κατά χώρα.
Άρθρο 180
Διάρθρωση Β4 Διεύθυνσης
Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π.
Η Β4 Διεύθυνση Διμερών Οικονομικών Σχέσεων με χώρες Νοτιοανατολικής Ευρώπης, Ρωσία, Λευκορωσία, χώρες Καυκάσου και Ευξείνου Πόντου, καθώς και θεμάτων Ο.Σ.Ε.Π., διαρθρώνεται σε τρία Τμήματα:
α) Τμήμα Ι Διμερών Οικονομικών Σχέσεων με χώρες Νοτιοανατολικής Ευρώπης
β) Τμήμα IΙ Διμερών Οικονομικών Σχέσεων με Ρωσία, Λευκορωσία, χώρες Καυκάσου και Ευξείνου Πόντου
γ) Τμήμα ΙΙΙ Παρακολούθησης Ο.Σ.Ε.Π..
Άρθρο 181
Αρμοδιότητες Τμήματος Ι
Διμερών Οικονομικών Σχέσεων
με χώρες Νοτιοανατολικής Ευρώπης
Το Τμήμα Ι Διμερών Οικονομικών Σχέσεων με χώρες Νοτιοανατολικής Ευρώπης είναι αρμόδιο για:
α) την προώθηση των διμερών οικονομικών και εμπορικών σχέσεων με την Αλβανία, τη Βόρεια Μακεδονία, τη Βοσνία και Ερζεγοβίνη, την Κροατία, το Μαυροβούνιο, τη Σερβία, τη Βουλγαρία, τη Ρουμανία και την Τουρκία,
β) την παρακολούθηση όλων των τομεακών ευρωπαϊκών ή διεθνών χρηματοδοτικών και αναπτυξιακών προγραμμάτων που αναπτύσσονται στις χώρες ευθύνης του,
γ) την παρακολούθηση των θεμάτων του Εθνικού Σχεδίου Οικονομικής Ανασυγκρότησης των Βαλκανίων (Ε.Σ.Ο.Α.Β.),
δ) την παρακολούθηση και συμμετοχή στην Πρωτοβουλία Αδριατικής και Ιονίου,
ε) την παρακολούθηση της Ευρωπαϊκής Πολιτικής Γειτονίας και των οικονομικών θεμάτων της πολιτικής της Ε.Ε. για τα Δυτικά Βαλκάνια.
Άρθρο 182
Αρμοδιότητες Τμήματος ΙΙ
Διμερών Οικονομικών Σχέσεων με Ρωσία,
Λευκορωσία, χώρες Καυκάσου
και Ευξείνου Πόντου
Το Τμήμα ΙΙ Διμερών Οικονομικών Σχέσεων με Ρωσία, Λευκορωσία, χώρες Καυκάσου και Ευξείνου Πόντου είναι αρμόδιο για:
α) την προώθηση των διμερών οικονομικών και εμπορικών σχέσεων με τη Ρωσία, το Αζερμπαϊτζάν, την Αρμενία, το Καζακστάν, την Κιργισία, τη Λευκορωσία, τη Μολδαβία, το Ουζμπεκιστάν, την Ουκρανία, το Τατζικιστάν, το Τουρκμενιστάν και τη Γεωργία,
β) την παρακολούθηση όλων των τομεακών ευρωπαϊκών ή διεθνών χρηματοδοτικών και αναπτυξιακών προγραμμάτων που αναπτύσσονται στις χώρες ευθύνης του,
γ) την παρακολούθηση περιφερειακών πολιτικών της Ευρωπαϊκής Ένωσης κατά χώρα.
Άρθρο 183
Αρμοδιότητες Τμήματος ΙΙΙ
Παρακολούθησης Ο.Σ.Ε.Π.
Το Τμήμα ΙΙΙ Παρακολούθησης Ο.Σ.Ε.Π. είναι αρμόδιο για την παρακολούθηση των εργασιών του Ο.Σ.Ε.Π. και την εκπροσώπηση στις συναντήσεις/επιτροπές του Οργανισμού.
Άρθρο 184
Αρμοδιότητες Β5 Διεύθυνσης
Διμερών Οικονομικών Σχέσεων
με χώρες Μέσης Ανατολής, Βόρειας Αφρικής
και χώρες Κόλπου, με χώρες Ασίας
και Ωκεανίας και Υποσαχάριας Αφρικής
Η Β5 Διεύθυνση Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου, με χώρες Ασίας και Ωκεανίας και Υποσαχάριας Αφρικής, είναι αρμόδια για:
α) την παρακολούθηση και προώθηση των διμερών οικονομικών και εμπορικών σχέσεων της Χώρας, σε συνεργασία με τις αντίστοιχες πρεσβευτικές και προξενικές Αρχές και τα Γραφεία Ο.Ε.Υ. και άλλες υπηρεσίες και φορείς του δημοσίου και ιδιωτικού τομέα με σχετικό αντικείμενο και τη μελέτη και υποβολή προτάσεων με σκοπό την ανάπτυξη των διμερών οικονομικών και εμπορικών σχέσεων με τις χώρες αρμοδιότητάς της,
β) την παρακολούθηση των ευρωπαϊκών και διεθνών χρηματοδοτικών και αναπτυξιακών προγραμμάτων και προγραμμάτων συνεργασίας κατά χώρα,
γ) τη μελέτη και υποβολή προτάσεων στη Β’ Γενική Διεύθυνση με σκοπό την ανάπτυξη των διμερών οικονομικών και εμπορικών σχέσεων για την περιοχή ευθύνης της,
δ) την προπαρασκευή των εργασιών των διακρατικών επιτροπών, τη συμμετοχή σε αυτές, καθώς και την ευθύνη των διμερών διαπραγματεύσεων,
ε) τη διαμόρφωση του θεσμικού πλαισίου οικονομικής συνεργασίας δια μέσου της σύναψης συμφωνιών και την παρακολούθηση και τον χειρισμό θεμάτων εμπορικής, οικονομικής και τεχνικής συνεργασίας,
στ) την παρακολούθηση και τον χειρισμό διασυνοριακών θεμάτων, σε συνεργασία με τους συναρμόδιους φορείς,
ζ) την παρακολούθηση περιφερειακών πολιτικών της Ευρωπαϊκής Ένωσης κατά χώρα.
Άρθρο 185
Διάρθρωση Β5 Διεύθυνσης
Διμερών Οικονομικών Σχέσεων
με χώρες Μέσης Ανατολής, Βόρειας Αφρικής και χώρες Κόλπου, με χώρες Ασίας, Ωκεανίας και Υποσαχάριας Αφρικής
Η Β5 Διεύθυνση Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου, με χώρες Ασίας, Ωκεανίας και Υποσαχάριας Αφρικής, διαρθρώνεται σε τρία Τμήματα:
α) Τμήμα Ι Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου
β) Τμήμα ΙΙ Διμερών Οικονομικών Σχέσεων με χώρες Ασίας και Ωκεανίας
γ) Τμήμα ΙΙΙ Διμερών Οικονομικών Σχέσεων με χώρες Υποσαχάριας Αφρικής.
Άρθρο 186
Αρμοδιότητες Τμήματος Ι
Διμερών Οικονομικών Σχέσεων
με χώρες Μέσης Ανατολής,
Βόρειας Αφρικής και χώρες Κόλπου
Το Τμήμα Ι Διμερών Οικονομικών Σχέσεων με χώρες Μέσης Ανατολής, Βόρειας Αφρικής και χώρες Κόλπου είναι αρμόδιο για:
α) την προώθηση των διμερών οικονομικών και εμπορικών σχέσεων με τις εξής χώρες: Ισραήλ, Παλαιστίνη, Ιορδανία, Λίβανο, Συρία, Αίγυπτο, Αλγερία, Λιβύη, Τυνησία, Μαρόκο, Μαυριτανία, Ηνωμένα Αραβικά Εμιράτα, Ιράκ, Ιράν, Κατάρ, Κουβέιτ, Μπαχρέιν, Ομάν, Σαουδική Αραβία και Υεμένη,
β) την παρακολούθηση όλων των τομεακών ευρωπαϊκών ή διεθνών χρηματοδοτικών και αναπτυξιακών προγραμμάτων που αναπτύσσονται στις χώρες ευθύνης τους,
γ) την παρακολούθηση της Ευρωπαϊκής Πολιτικής Γειτονίας,
δ) την παρακολούθηση του Συμβουλίου Συνεργασίας των Κρατών του Κόλπου,
ε) την προπαρασκευή των Τριμερών Συνόδων, τη συμμετοχή στις εργασίες αυτών, καθώς και την ευθύνη των διαπραγματεύσεων.
Άρθρο 187
Αρμοδιότητες Τμήματος ΙΙ
Διμερών Οικονομικών Σχέσεων
με χώρες Ασίας και Ωκεανίας
Το Τμήμα ΙΙ Διμερών Οικονομικών Σχέσεων με χώρες Ασίας και Ωκεανίας είναι αρμόδιο για:
α) την προώθηση των διμερών οικονομικών και εμπορικών σχέσεων με τις εξής χώρες: Κίνα, Βόρεια Κορέα, Νότια Κορέα, Μογγολία, Ιαπωνία, Βιετνάμ, Ινδονησία, Καμπότζη, Λάος, Μαλαισία, Μπρουνέι, Μυανμάρ, Σιγκαπούρη, Ταϊλάνδη, Φιλιππίνες, Αφγανιστάν, Ινδία, Μαλδίβες, Μπανγκλαντές, Μπουτάν, Νεπάλ, Πακιστάν, Σρι Λάνκα, Αυστραλία, Βανουάτου, Κιριμπάτι, Μικρονησία, Ναουρού, Νέα Ζηλανδία, Νησιά Μάρσαλ, Νησιά Σολομώντος, Νησιά Κουκ, Παλάου, Παπούα Νέα Γουινέα, Σαμόα, Τόγκα, Τουβαλού και Φίτζι,
β) την παρακολούθηση όλων των τομεακών ευρωπαϊκών ή διεθνών χρηματοδοτικών και αναπτυξιακών προγραμμάτων που αναπτύσσονται στις χώρες ευθύνης τους.
Άρθρο 188
Αρμοδιότητες Τμήματος ΙΙΙ
Διμερών Οικονομικών Σχέσεων
με χώρες Υποσαχάριας Αφρικής
Το Τμήμα ΙΙΙ Διμερών Οικονομικών Σχέσεων με χώρες Υποσαχάριας Αφρικής είναι αρμόδιο για:
α) την προώθηση των διμερών οικονομικών και εμπορικών σχέσεων με τις εξής χώρες: Αγκόλα, Ζάμπια, Ζιμπάμπουε, Κογκό, Λαϊκή Δημοκρατία Κογκό, Λεσόθο, Μαδαγασκάρη, Μαλάουι, Μαυρίκιος, Μοζαμβίκη, Μποτσουάνα, Ναμίμπια, Νότιος Αφρική, Βασίλειο του Εσουατίνι, Ακτή Ελεφαντοστού, Γκάμπια, Γκαμπόν, Γκάνα, Γουινέα, Γουινέα-Μπισάου, Μπενίν, Μπουρκίνα-Φάσο, Ισημερινή Γουϊνέα, Καμερούν, Κεντροαφρικανική Δημοκρατία, Λιβερία, Μάλι, Νίγηρ, Νιγηρία, Πράσινο Ακρωτήρι, Σάο Τομέ και Πρίντσιπε, Σιέρα Λεόνε, Σενεγάλη, Τόγκο, Τσαντ, Αιθιοπία, Ερυθραία, Σουδάν, Νότιο Σουδάν, Σομαλία, Κένυα, Κομόρες, Μπουρούντι, Ουγκάντα, Ρουάντα, Σεϋχέλλες, Τανζανία και Τζιμπουτί,
β) την παρακολούθηση όλων των τομεακών ευρωπαϊκών ή διεθνών χρηματοδοτικών και αναπτυξιακών προγραμμάτων που αναπτύσσονται στις χώρες ευθύνης τους.
Άρθρο 189
Αρμοδιότητες Β6 Διεύθυνσης
Πολυμερών Οικονομικών Σχέσεων
και Εμπορικής Πολιτικής
Η Β6 Διεύθυνση Πολυμερών Οικονομικών Σχέσεων και Εμπορικής Πολιτικής είναι αρμόδια για:
α) τη χάραξη πολιτικής και τη διαμόρφωση των ελληνικών θέσεων σε θέματα κοινής εμπορικής πολιτικής σύμφωνα με το άρθρο 207 της Συνθήκης για τη Λειτουργία της Ε.Ε. (ΣΛΕΕ), σε συνεργασία με τις πρεσβευτικές και προξενικές Αρχές και τα Γραφεία Ο.Ε.Υ. σε τρίτες χώρες, τα αρμόδια υπουργεία, φορείς και υπηρεσίες του δημόσιου και ιδιωτικού τομέα,
β) την υποστήριξη της ελληνικής εκπροσώπησης και συμμετοχής στα αρμόδια όργανα της Ε.Ε., του Παγκόσμιου Οργανισμού Εμπορίου και λοιπών διεθνών οικονομικών θεσμών, όπου εκπροσωπείται η Ελλάδα, για θέματα διεθνούς εμπορίου αγαθών, υπηρεσιών, επενδύσεων, προστασίας πνευματικής ιδιοκτησίας συμπεριλαμβανομένης της προστασίας γεωγραφικών ενδείξεων, δημοσίων προμηθειών, διευκόλυνσης εμπορίου και γενικότερα οιουδήποτε θέματος άπτεται του διεθνούς εμπορίου,
γ) τη συμμετοχή στην Επιτροπή Πολιτικής Εμπορίου,
δ) την παρακολούθηση των εργασιών διεθνών και περιφερειακών οικονομικών θεσμών συνεργασίας και τη μέριμνα για την καταβολή των απαιτούμενων συνεισφορών.
Άρθρο 190
Διάρθρωση Β6 Διεύθυνσης
Πολυμερών Οικονομικών Σχέσεων
και Εμπορικής Πολιτικής
Η Β6 Διεύθυνση Πολυμερών Οικονομικών Σχέσεων και Εμπορικής Πολιτικής διαρθρώνεται σε τέσσερα Τμήματα:
α) Τμήμα Ι Εμπορικής Πολιτικής στον Τομέα Αγαθών
β) Τμήμα ΙΙ Εμπορικής Πολιτικής στον Τομέα Υπηρεσιών και Επενδύσεων
γ) Τμήμα ΙΙΙ Μέτρων Εμπορικής Άμυνας και Ειδικών Καθεστώτων Εισαγωγών - Εξαγωγών και Αδειοδοτήσεων
δ) Τμήμα IV Πολυμερών Οικονομικών Θεσμών.
Άρθρο 191
Αρμοδιότητες Τμήματος Ι
Εμπορικής Πολιτικής στον τομέα Αγαθών
Το Τμήμα Ι Εμπορικής Πολιτικής στον τομέα Αγαθών είναι αρμόδιο για:
α) τη διαμόρφωση των θέσεων της Χώρας σε θέματα Κοινής Εμπορικής Πολιτικής σύμφωνα με το άρθρο 207 της Συνθήκης για τη Λειτουργία της Ευρωπαϊκής Ένωσης (ΣΛΕΕ), στον τομέα του εμπορίου αγαθών, συμπεριλαμβανομένης της προστασίας των πνευματικών δικαιωμάτων στον τομέα του εμπορίου και των γεωγραφικών ενδείξεων,
β) την προετοιμασία και την υποστήριξη της συμμετοχής της ηγεσίας του Υπουργείου στις εργασίες του Συμβουλίου «Εξωτερικών Υποθέσεων για θέματα Εμπορίου» της Ε.Ε. (FAC-Trade),
γ) την προετοιμασία της συμμετοχής του Γενικού Διευθυντή ως εθνικού εκπροσώπου στην Επιτροπή Πολιτικής Εμπορίου - Τακτικών Μελών (TPC-Full Members),
δ) τη συμμετοχή στην Επιτροπή Εμπορικής Πολιτικής (Trade Policy Committee) υπό τις διάφορες συνθέσεις της,
ε) τη συμμετοχή στις Επιτροπές και Ομάδες του Συμβουλίου και της Επιτροπής της Ε.Ε., όπως, ενδεικτικά, η Συμβουλευτική Επιτροπή για την Πρόσβαση στην Αγορά (MAAC), η Ομάδα Εμπειρογνωμόνων για την υλοποίηση ΣΕΣ (FTA Implementation Expert Group), το Δίκτυο Οικονομολόγων Εμπορίου (Trade Economic Network), οι επιτροπές διαπραγματεύσεων εμπορικών και επενδυτικών συμφωνιών με τρίτες χώρες, η Επιτροπή για την άρση των εμποδίων στο Εμπόριο (κανονισμός υπ’ αρ. 3286/1994), η Ομάδα Εργασίας για τα Βασικά Προϊόντα (PROBA), η Ομάδα Εργασίας για τον Ανταγωνισμό, η Ομάδα Εργασίας για την Τελωνειακή Ένωση (CUG), οι Ομάδες για το Σύστημα Γενικευμένων Προτιμήσεων (Generalised Scheme of Preferences), η Ομάδα Εμπειρογνωμόνων για τα πνευματικά δικαιώματα στο εμπόριο (TRIPS) και η Ομάδα Εμπειρογνωμόνων για το Εμπόριο και τη Βιώσιμη Ανάπτυξη (TSD),
στ) τον συντονισμό σε επίπεδο Ευρωπαϊκής Ένωσης για την υποστήριξη των ελληνικών επιχειρήσεων για την άρση μέτρων εμπορικής άμυνας που θεσπίζουν τρίτες χώρες,
ζ) την παρακολούθηση των εργασιών και διαπραγματεύσεων του Παγκόσμιου Οργανισμού Εμπορίου (WTO/Π.Ο.Ε.).
Άρθρο 192
Αρμοδιότητες Τμήματος ΙΙ
Εμπορικής Πολιτικής στον τομέα
Υπηρεσιών και Επενδύσεων
Το Τμήμα ΙΙ Εμπορικής Πολιτικής στον τομέα Υπηρεσιών και Επενδύσεων είναι αρμόδιο για:
α) τη διαμόρφωση των θέσεων της Χώρας σε θέματα Κοινής Εμπορικής Πολιτικής σύμφωνα με το άρθρο 207 της Συνθήκης για τη Λειτουργία της Ευρωπαϊκής Ένωσης (ΣΛΕΕ) στον τομέα των υπηρεσιών και των επενδύσεων,
β) τη συμμετοχή και τον συντονισμό σε Συμβούλια, Επιτροπές και Ομάδες της Ευρωπαϊκής Ένωσης σχετικά με την Κοινή Εμπορική Πολιτική στον τομέα των υπηρεσιών και επενδύσεων, όπως, ενδεικτικά, η Επιτροπή Εμπορικής Πολιτικής Υπηρεσιών και Επενδύσεων (Trade Policy Committee S&I) και οι αρμόδιες Επιτροπές και Ομάδες Εργασίας της Ευρωπαϊκής Επιτροπής, η Επιτροπή για τις Επενδυτικές Συμφωνίες (Committee on Investment Agreements) και η Ομάδα Εμπειρογνωμόνων για το επενδυτικό περιβάλλον εντός Ε.Ε. (intra EU Investment Environment),
γ) τη συμμετοχή στις εργασίες και στις διαπραγματεύσεις του Παγκόσμιου Οργανισμού Εμπορίου (WTO/Π.Ο.Ε.) καθώς και των πολυμερών και πλειονομερών συμφωνιών και πρωτοβουλιών του, στους τομείς του διεθνούς εμπορίου υπηρεσιών και επενδύσεων,
δ) την παρακολούθηση κανόνων επενδύσεων στον Π.Ο.Ε. και σε άλλους διεθνείς ή περιφερειακούς οργανισμούς, όπως ο Ευρωπαϊκός Χάρτης Ενέργειας, καθώς και τη σχετική προετοιμασία των ελληνικών θέσεων,
ε) την παρακολούθηση της Διάσκεψης των Ηνωμένων Εθνών για το Εμπόριο και την Ανάπτυξη (UNCTAD) και της Επιτροπής των Ηνωμένων Εθνών για το Διεθνές Εμπορικό Δίκαιο (UNCITRAL),
στ) την ευθύνη της διαπραγμάτευσης διμερών Συμφωνιών Προστασίας και Προώθησης Επενδύσεων.
Άρθρο 193
Αρμοδιότητες Τμήματος ΙΙΙ
Μέτρων Εμπορικής Άμυνας
και Ειδικών Καθεστώτων Εισαγωγών -
Εξαγωγών και Αδειοδοτήσεων
Το Τμήμα ΙΙΙ Μέτρων Εμπορικής Άμυνας και Ειδικών Καθεστώτων Εισαγωγών - Εξαγωγών και Αδειοδοτήσεων είναι αρμόδιο για:
α) την εκπροσώπηση της Χώρας μέσω της παρακολούθησης των εργασιών της Ομάδας Εργασίας Εμπορικών Θεμάτων (WTPQ), της Συμβουλευτικής Επιτροπής Αντιντάμπινγκ και Αντεπιδoτήσεων (Trade Defence Instrument Committee - ΤDIC), της Επιτροπής Μέτρων Διασφάλισης, της Επιτροπής Αγαθών Διττής Χρήσης (Dual Use), του Διακανονισμού Wassenaar, καθώς και άτυπων τεχνικών συναντήσεων για την εξέλιξη των διαπραγματεύσεων και συμφωνιών με τρίτες χώρες και λοιπές ad hoc ομάδες συναφείς με τα αντικείμενα του Τμήματος,
β) τη συμμετοχή στην Ομάδα Εργασίας της Ευρωπαϊκής Ένωσης για το Ολοκληρωμένο Σύστημα Διαχείρισης Αδειών (Επιτροπή SIGL) και την έκδοση αδειών εισαγωγής,
γ) την παρακολούθηση της εφαρμογής του κανονισμού (ΕΚ) υπ’ αρ. 2002/2368 του Συμβουλίου στο διεθνές εμπόριο ακατέργαστων διαμαντιών όσον αφορά στη διαδικασία πιστοποίησης Κίμπερλυ (Kimberley) για τη νόμιμη εισαγωγή ή εξαγωγή τους και τη συμμετοχή στην αντίστοιχη Επιτροπή,
δ) την παρακολούθηση της εφαρμογής του Κανονισμού (ΕΕ) υπ’ αρ. 017/821 για τον προσδιορισμό υποχρεώσεων δέουσας επιμέλειας στην αλυσίδα εφοδιασμού των ενωσιακών εισαγωγέων κασσιτέρου, τανταλίου και βολφραμίου, των μεταλλευμάτων τους και χρυσού, που προέρχονται από περιοχές συγκρούσεων και υψηλού κινδύνου, καθώς και τη συμμετοχή στην αντίστοιχη Επιτροπή Εμπειρογνωμόνων (Conflict Minerals Expert Group),
ε) τη χορήγηση αδειών διακίνησης ελεγχόμενων ειδών (διττής χρήσης και ειδών συνδεόμενων με την άμυνα, κυνηγετικών, εκρηκτικών εμπορικής χρήσης), σύμφωνα με τον ν. 2168/1993 (Α’ 147), καθώς και τη διεξαγωγή των απαραίτητων ενδιάμεσων ενεργειών με τα συναρμόδια υπουργεία,
στ) τη χορήγηση αδειών εισόδου στη χώρα και θέσεων σε ειδικά τελωνειακά καθεστώτα υλικού με στρατιωτικό προορισμό που προορίζεται για τις ανάγκες λειτουργίας των ελληνικών επιχειρήσεων αμυντικού υλικού, σύμφωνα με την παρ. 4α του άρθρου 2 του ν. 2168/1993,
ζ) τη χορήγηση Διεθνών Πιστοποιητικών Εισαγωγής και Πιστοποιητικών Παράδοσης για ελεγχόμενα είδη, όταν αυτό ζητείται από τις Αρχές του κράτους εισόδου των αγαθών,
η) τη χορήγηση αδειών πραγματοποίησης μεσιτικών εργασιών σχετικών με τη διακίνηση ελεγχόμενων ειδών διττής χρήσης και των προβλεπόμενων στον
ν. 2168/1993,
θ) την τήρηση μητρώου Διαμεσολαβητών - Μεσιτών, σύμφωνα με τον ν. 2168/1993,
ι) τη χορήγηση έγκρισης αδειών εξαγωγής χημικών προϊόντων και τοξικών αποβλήτων.
Άρθρο 194
Αρμοδιότητες Τμήματος IV
Πολυμερών Οικονομικών Θεσμών
Το Τμήμα IV Πολυμερών Οικονομικών Θεσμών είναι αρμόδιο για:
α) την παρακολούθηση των εργασιών διεθνών και περιφερειακών οικονομικών θεσμών συνεργασίας, όπως, ενδεικτικά, το Διεθνές Κέντρο Εμπορίου (ITC),
β) την παρακολούθηση και άλλων θεσμών και οργανισμών συνεργασίας προς όφελος της συνολικής συνοχής της εξωτερικής δράσης της Χώρας, όπως ο Οργανισμός Τροφίμων και Γεωργίας (FAO), η Παγκόσμια Τράπεζα (WBG), ο Διεθνής Ναυτιλιακός Οργανισμός (IMO), η Διεθνής Ένωση Τηλεπικοινωνιών (ITU), ο Παγκόσμιος Μετεωρολογικός Οργανισμός (WMO), ο Παγκόσμιος Οργανισμός Πνευματικής Ιδιοκτησίας (WIPO), o Παγκόσμιος Οργανισμός Τουρισμού των Ηνωμένων Εθνών (UNWTO) και ο Παγκόσμιος Οργανισμός Τελωνείων (WCΟ).
Άρθρο 195
Αρμοδιότητες Β7 Διεύθυνσης
Διεθνών και Περιφερειακών Δικτύων Ενέργειας, Μεταφορών
και Εφοδιαστικών Αλυσίδων
Η Β7 Διεύθυνση Διεθνών και Περιφερειακών Δικτύων Ενέργειας, Μεταφορών και Εφοδιαστικών Αλυσίδων είναι αρμόδια για:
α) την παρακολούθηση των αλλοδαπών επενδύσεων στους τομείς της ενέργειας, των μεταφορών και των εμπορευματικών/διαμετακομιστικών κέντρων,
β) την παρακολούθηση των διεθνών και περιφερειακών εξελίξεων στους τομείς της ενέργειας, των μεταφορών και των εφοδιαστικών αλυσίδων, την επεξεργασία τους και την υποβολή προτάσεων για την ενίσχυση της διασυνδεσιμότητας της Χώρας,
γ) την παρακολούθηση των εργασιών διεθνών και περιφερειακών συναντήσεων και θεσμών που σχετίζονται με τους τομείς της ενέργειας και των μεταφορών, συνεπικουρώντας τα αρμόδια υπουργεία και άλλους φορείς που δραστηριοποιούνται στον εν λόγω τομέα,
δ) την παρακολούθηση των ευρωπαϊκών και διεθνών χρηματοδοτικών και αναπτυξιακών προγραμμάτων για την ενίσχυση της διασυνδεσιμότητας στην ενέργεια και στις μεταφορές και την υποβολή προτάσεων για την αξιοποίησή τους,
ε) τη συστηματική συνεργασία με τα αρμόδια υπουργεία.
Άρθρο 196
Διάρθρωση Β7 Διεύθυνσης
Διεθνών και Περιφερειακών Δικτύων
Ενέργειας, Μεταφορών
και Εφοδιαστικών Αλυσίδων
Η Β7 Διεύθυνση Διεθνών και Περιφερειακών Δικτύων Ενέργειας, Μεταφορών και Εφοδιαστικών Αλυσίδων διαρθρώνεται σε δύο Τμήματα:
α) Τμήμα Ι Διεθνών και Περιφερειακών Δικτύων Ενέργειας
β) Τμήμα ΙΙ Διεθνών και Περιφερειακών Δικτύων Μεταφορών και Εφοδιαστικών Αλυσίδων.
Άρθρο 197
Αρμοδιότητες Τμήματος Ι
Διεθνών και Περιφερειακών Δικτύων Ενέργειας
Το Τμήμα Ι Διεθνών και Περιφερειακών Δικτύων Ενέργειας είναι αρμόδιο για:
α) την παρακολούθηση αλλοδαπών επενδύσεων στον τομέα της ενέργειας, σε συνεργασία με τα αρμόδια υπουργεία,
β) την παρακολούθηση των διεθνών και περιφερειακών ενεργειακών εξελίξεων για το πετρέλαιο, το φυσικό αέριο και τις ανανεώσιμες πηγές ενέργειας, ιδίως όσων αφορούν στις οδεύσεις πετρελαιαγωγών ή αγωγών φυσικού αερίου, στην ηλεκτρική, καθώς και σε άλλες μορφές ενέργειας, την επεξεργασία των δεδομένων και την υποβολή προτάσεων για την ενίσχυση της διασυνδεσιμότητας της χώρας και την ανάπτυξη διεθνών και περιφερειακών συνεργειών, σε συνεργασία με τις Πρεσβείες και τα Γραφεία Ο.Ε.Υ., καθώς και άλλες υπηρεσίες και φορείς του δημοσίου και ιδιωτικού τομέα,
γ) την παρακολούθηση όλων των διεθνών συναντήσεων που σχετίζονται με τα ενεργειακά ζητήματα, καθώς και των διεθνών και περιφερειακών οικονομικών θεσμών συνεργασίας που σχετίζονται με την ενέργεια, συνεπικουρώντας το αρμόδιο υπουργείο σε ζητήματα, όπως τα προαναφερόμενα, καθώς και κρατικούς ή άλλους φορείς, που δραστηριοποιούνται στον ενεργειακό τομέα,
δ) την παρακολούθηση των ευρωπαϊκών και διεθνών χρηματοδοτικών και αναπτυξιακών προγραμμάτων για την ενέργεια και τα ενεργειακά δίκτυα, σε συνεργασία με τα αρμόδια υπουργεία, και την υποβολή προτάσεων για την αξιοποίησή τους.
Άρθρο 198
Αρμοδιότητες Τμήματος ΙΙ
Διεθνών και Περιφερειακών Δικτύων Μεταφορών και Εφοδιαστικών Αλυσίδων
Το Τμήμα ΙΙ Διεθνών και Περιφερειακών Δικτύων Μεταφορών και Εφοδιαστικών Αλυσίδων είναι αρμόδιο για:
α) την παρακολούθηση αλλοδαπών επενδύσεων στον τομέα των μεταφορών και στον τομέα των εμπορευματικών/διαμετακομιστικών κέντρων,
β) την παρακολούθηση των διεθνών και περιφερειακών εξελίξεων στους τομείς των οδικών, σιδηροδρομικών, θαλάσσιων, εναέριων και συνδυασμένων μεταφορών, ιδίως όσων αφορούν σε θέματα διαμόρφωσης και ανάπτυξης διεθνών και περιφερειακών δικτύων, την επεξεργασία των δεδομένων και την υποβολή προτάσεων για την ενίσχυση της διασυνδεσιμότητας της Χώρας και την ανάπτυξη διεθνών και περιφερειακών συνεργιών, σε συνεργασία με τις Πρεσβείες και τα Γραφεία Ο.Ε.Υ., καθώς και άλλες υπηρεσίες και φορείς του δημοσίου και ιδιωτικού τομέα,
γ) την παρακολούθηση των εργασιών διεθνών και περιφερειακών συναντήσεων και θεσμών που σχετίζονται με τον τομέα των μεταφορών, συνεπικουρώντας τα αρμόδια υπουργεία και άλλους φορείς που δραστηριοποιούνται στον εν λόγω τομέα,
δ) την παρακολούθηση των ευρωπαϊκών και διεθνών χρηματοδοτικών και αναπτυξιακών προγραμμάτων για τις μεταφορές και τα δίκτυα μεταφορών και την υποβολή προτάσεων για την αξιοποίησή τους, σε συνεργασία με τα αρμόδια υπουργεία,
ε) την παρακολούθηση των διεθνών και περιφερειακών εξελίξεων που αφορούν στη διαμόρφωση των εφοδιαστικών αλυσίδων και των εμπορευματικών/διαμετακομιστικών κέντρων, την επεξεργασία αυτών και την υποβολή προτάσεων προς την πολιτική ηγεσία σε συνεργασία με τις Πρεσβείες και τα Γραφεία Ο.Ε.Υ., καθώς και άλλες υπηρεσίες και φορείς του δημοσίου και ιδιωτικού τομέα.
ΥΠΟΚΕΦΑΛΑΙΟ Γ’
Ζ’ ΓΕΝΙΚΗ ΔΙΕΥΘΥΝΣΗ
ΑΝΑΠΤΥΞΙΑΚΗΣ ΚΑΙ ΑΝΘΡΩΠΙΣΤΙΚΗΣ ΑΡΩΓΗΣ
Άρθρο 199
Αρμοδιότητες Ζ’ Γενικής Διεύθυνσης
Αναπτυξιακής και Ανθρωπιστικής Αρωγής
1. Στη Ζ’ Γενική Διεύθυνση Αναπτυξιακής και Ανθρωπιστικής Αρωγής, υπό τον διεθνή τίτλο «Hellenic Aid», προΐσταται Γενικός Διευθυντής, καθώς και ο αναπληρών αυτόν Αναπληρωτής Γενικός Διευθυντής, οι οποίοι είναι μετακλητοί. Τις θέσεις αυτές καταλαμβάνουν με απόφαση του Υπουργού Εξωτερικών ανώτατοι υπάλληλοι του Υπουργείου Εξωτερικών ή στελέχη εκτός αυτού, τα οποία διαθέτουν μεταπτυχιακό τίτλο σπουδών.
2. Αντικείμενο της Ζ’ Γενικής Διεύθυνσης Αναπτυξιακής και Ανθρωπιστικής Αρωγής είναι η προαγωγή, διαχείριση και εκτέλεση της εθνικής πολιτικής διεθνούς αναπτυξιακής συνεργασίας. Ειδικότερα η Διεύθυνση Αναπτυξιακής και Ανθρωπιστικής Αρωγής είναι αρμόδια για:
α) την υποβολή ανά τετραετία στον Υπουργό Εξωτερικών σχεδίου του Εθνικού Προγράμματος Διεθνούς Αναπτυξιακής Συνεργασίας,
β) την κατάρτιση, τουλάχιστον ετησίως, σχεδίου στρατηγικής, σχετικά με τους τομείς και τις γεωγραφικές περιοχές, όπου θα διοχετευθεί η επίσημη αναπτυξιακή βοήθεια, σύμφωνα με τις διεθνείς δεσμεύσεις της Χώρας, ιδίως στο πλαίσιο του Οργανισμού Ηνωμένων Εθνών και της Ευρωπαϊκής Ένωσης,
γ) την υποβολή ετησίως στον Υπουργό Εξωτερικών έκθεσης για τα αποτελέσματα και την αξιολόγηση της ελληνικής διεθνούς αναπτυξιακής συνεργασίας και βοήθειας,
δ) τη διαχείριση των πιστώσεων της αναπτυξιακής συνεργασίας που εγγράφονται για τον σκοπό αυτό στον προϋπολογισμό του Υπουργείου Εξωτερικών ως και πόρων ή δωρεών που της μεταβιβάζονται από υπουργεία, οργανισμούς και δημόσιους ή ιδιωτικούς φορείς της ημεδαπής ή της αλλοδαπής,
ε) τη χρηματοδότηση, τον συντονισμό και την εποπτεία δράσεων αναπτυξιακής και ανθρωπιστικής βοήθειας,
στ) την εισήγηση για τη σύναψη Συμφωνιών Συνεισφοράς και Μνημονίων Συνεργασίας, στο πλαίσιο της ελληνικής πολιτικής διεθνούς αναπτυξιακής συνεργασίας και την παρακολούθηση της υλοποίησής τους,
ζ) την εκπροσώπηση του Υπουργείου Εξωτερικών σε θέματα αναπτυξιακής συνεργασίας εντός του πλαισίου της Ευρωπαϊκής Ένωσης, της DAC Ο.Ο.Σ.Α. και άλλων διεθνών οργανισμών και διασκέψεων, παγκόσμιων ή περιφερειακών, διεθνών ταμείων και αναπτυξιακών τραπεζών, που έχουν ως αντικείμενο θέματα ανάπτυξης,
η) την έγκριση της εγγραφής φορέων στο Ειδικό Μητρώο που προβλέπεται στο άρθρο 469 και τη διαγραφή τους,
θ) τη συνεργασία με τους φορείς της Γενικής Κυβέρνησης, τους φορείς της Κοινωνίας των Πολιτών και του ιδιωτικού τομέα με στόχο την αποτελεσματική διαχείριση των πόρων της περ. δ’, τη συμπληρωματικότητα των δράσεων και έργων και τη συνοχή των επί μέρους εθνικών πολιτικών με την πολιτική αναπτυξιακής συνεργασίας,
ι) τη συγκέντρωση στατιστικών στοιχείων για την παρεχόμενη διμερή και πολυμερή βοήθεια και την τήρηση βάσης δεδομένων, για κάθε εθνική ή διεθνή χρήση,
ια) την προετοιμασία για τη σύγκληση της Διυπουργικής Επιτροπής Συντονισμού Διεθνούς Αναπτυξιακής Πολιτικής (Δ.Ε.Σ.Δ.Α.Π.) από τον Υπουργό Εξωτερικών,
ιβ) τον έλεγχο εάν οι δράσεις/έργα που αναπτύσσονται από τους φορείς υλοποίησης αναπτυξιακής συνεργασίας εμπίπτουν στο πλαίσιο που θέτει το τετραετές Εθνικό Πρόγραμμα Διεθνούς Αναπτυξιακής Συνεργασίας, και το αποτέλεσμα των διενεργηθεισών δράσεων, εντός του ανωτέρω πλαισίου,
ιγ) τη μέριμνα για την καταβολή συνεισφορών, οι οποίες απορρέουν από τις συμβατικές υποχρεώσεις και τις εθελοντικές προσφορές της Χώρας, καθώς και για κάθε άλλης μορφής χρηματοδότηση, στο πλαίσιο της συμμετοχής της Ελλάδας σε διεθνείς οργανισμούς, παγκόσμιους και περιφερειακούς, αναπτυξιακές τράπεζες και διεθνή ταμεία, με αντικείμενο την ανάπτυξη και την ανθρωπιστική βοήθεια.
3. Με απόφαση του Υπουργού Εξωτερικών και του αρμόδιου Υπουργού επιτρέπεται η απόσπαση στη Γενική Διεύθυνση Αναπτυξιακής και Ανθρωπιστικής Αρωγής εξειδικευμένου προσωπικού από τους φορείς της Γενικής Κυβέρνησης για παροχή εξειδικευμένης υπηρεσίας. Επίσης είναι δυνατή η απόσπαση υπαλλήλων της Ευρωπαϊκής Επιτροπής και ιδιαίτερα της Γενικής Διεύθυνσης Ανθρωπιστικής Βοήθειας και Πολιτικής Προστασίας.
Άρθρο 200
Διάρθρωση και στελέχωση
της Ζ’ Γενικής Διεύθυνσης Αναπτυξιακής
και Ανθρωπιστικής Αρωγής
1. Η Ζ’ Γενική Διεύθυνση Αναπτυξιακής και Ανθρωπιστικής Αρωγής διαρθρώνεται ως εξής:
α) Ζ 1 Διεύθυνση Ελέγχου
β) Ζ 2 Διεύθυνση Αναπτυξιακών και Ανθρωπιστικών Δράσεων/Έργων
γ) Ζ 3 Διεύθυνση Πολιτικής Αναπτυξιακής Συνεργασίας και
δ) Αυτοτελές Γραφείο Αξιολόγησης και Στατιστικών Δεδομένων
2. Οι ανωτέρω Διευθύνσεις και το Γραφείο στελεχώνονται από υπάλληλους του Διπλωματικού Κλάδου, του Κλάδου Εμπειρογνωμόνων, του Κλάδου Οικονομικών και Εμπορικών Υποθέσεων (Ο.Ε.Υ.), καθώς και υπαλλήλους των Κλάδων Διοικητικού Προξενικού και Διοικητικής και Λογιστικής Υποστήριξης.
Άρθρο 201
Διάρθρωση Ζ1 Διεύθυνσης Ελέγχου
Η Ζ1 Διεύθυνση Ελέγχου διαρθρώνεται σε τρία Τμήματα:
α) Τμήμα Ι Συνεργασίας με Φορείς Παροχής Ανθρωπιστικής και Αναπτυξιακής Αρωγής
β) Τμήμα ΙΙ Ελέγχου
γ) Τμήμα ΙΙΙ Χρηματοδοτήσεων.
Άρθρο 202
Αρμοδιότητες Τμήματος Ι
Συνεργασίας με Φορείς Παροχής
Ανθρωπιστικής και Αναπτυξιακής Αρωγής
Το Τμήμα Ι Συνεργασίας με Φορείς Παροχής Ανθρωπιστικής και Αναπτυξιακής Αρωγής είναι αρμόδιο για:
α) την προετοιμασία των τεχνικών προδιαγραφών των συμβάσεων και των σχεδίων προσκλήσεων ενδιαφέροντος της Ζ1 Διεύθυνσης Ελέγχου, σε περίπτωση ανάθεσης εκτέλεσης έργων/δράσεων,
β) την κατάρτιση και τροποποίηση των σχεδίων συμβάσεων με τους φορείς υλοποίησης, για τα προγράμματα αναπτυξιακής και ανθρωπιστικής αρωγής.
Άρθρο 203
Αρμοδιότητες Τμήματος ΙΙ Ελέγχου
Το Τμήμα ΙΙ Ελέγχου είναι αρμόδιο για:
α) τον έλεγχο των έργων/δράσεων που υλοποιούνται από τη Ζ’ Γενική Διεύθυνση Αναπτυξιακής και Ανθρωπιστικής Αρωγής, τους φορείς υλοποίησης προγραμμάτων και τους διεθνείς οργανισμούς, παγκόσμιους και περιφερειακούς. Ο έλεγχος περιλαμβάνει την εξέταση των υποβαλλόμενων εκθέσεων και οικονομικών απολογισμών, την πληρότητα του φακέλου των υποβαλλόμενων παραστατικών δαπανών και την εξέταση αφενός της συνάφειας των τελευταίων με το αντικείμενο του έργου/δράσης και αφετέρου της εμπρόθεσμης πραγματοποίησης των σχετικών δαπανών. Στο πλαίσιο αυτό, το Τμήμα Ελέγχου ζητεί τη συνδρομή των Πρεσβευτικών και Προξενικών Αρχών της Ελλάδας στις χώρες όπου έχουν υλοποιηθεί οι δράσεις, ή των παράλληλα διαπιστευμένων σε αυτές. Με την ολοκλήρωση του ελέγχου, ο επικεφαλής του Τμήματος συντάσσει Εισήγηση Ολοκλήρωσης Δράσης/Έργου (Ε.Ο.Δ.Ε.), η οποία περιέχει θετική ή αρνητική κρίση ως προς την επιτυχή ολοκλήρωση της δράσης/έργου. Η Ε.Ο.Δ.Ε. παραδίδεται στον Διευθυντή της Ζ1 Διεύθυνσης, ο οποίος, εφόσον συμφωνεί με το περιεχόμενό της, την καταθέτει στον Γενικό Διευθυντή της Ζ’ Γενικής Διεύθυνσης Αναπτυξιακής και Ανθρωπιστικής Αρωγής. Σε περίπτωση που ο τελευταίος δεν κάνει αποδεκτή την Ε.Ο.Δ.Ε., διενεργείται δευτερογενής (ex post) έλεγχος, με τη συμμετοχή του Γραφείου Αξιολόγησης και Στατιστικών Δεδομένων. Κατά τη διενέργεια του ελέγχου, είναι δυνατό να ζητηθεί η συνδρομή εξωτερικών συμβούλων/φορέων, συμπεριλαμβανομένων ορκωτών ελεγκτών, τα πορίσματα των οποίων συνεκτιμώνται για την εκφορά τελικής κρίσης, ως προς την αποδοχή (πλήρη ή μερική) ή την απόρριψη της πραγματοποιηθείσας δράσης/έργου. Η εν λόγω διαδικασία δεν μεταβάλλει τις αρμοδιότητες των ελεγκτικών οργάνων του Δημοσίου.
Το αποτέλεσμα των ανωτέρω ελέγχων οδηγεί σε αποδοχή ή αναγνώριση μερικής ολοκλήρωσης ή απόρριψη της δράσης/έργου. Μετά το πέρας της διαδικασίας, το Τμήμα μεριμνά για την προώθηση των παραστατικών στις αρμόδιες υπηρεσίες για τον περαιτέρω έλεγχο, την εκκαθάριση και πληρωμή των δαπανών.
β) τη διενέργεια έκτακτων ελέγχων σε όλα τα στάδια των έργων/δράσεων που χρηματοδοτούνται από τη Ζ’ Γενική Διεύθυνση Αναπτυξιακής και Ανθρωπιστικής Αρωγής, κατόπιν εισήγησης του Διευθυντή της Ζ1 Διεύθυνσης και έγκρισης του Γενικού Διευθυντή της,
γ) τη σύνταξη σχεδίων καταγγελιών, αποφάσεων καταλογισμού και χρηματικών καταλόγων, σε περίπτωση πλημμελούς ή κακής εκτέλεσης της σύμβασης από τον φορέα υλοποίησης της δράσης/έργου,
δ) την ενημέρωση των φορέων υλοποίησης των δράσεων/έργων, αναφορικά με τον τρόπο υποβολής των οικονομικών απολογισμών στα διάφορα στάδια υλοποίησης των τελευταίων.
Άρθρο 204
Αρμοδιότητες Τμήματος ΙΙΙ Χρηματοδοτήσεων
Το Τμήμα ΙΙΙ Χρηματοδοτήσεων είναι αρμόδιο για:
α) τη σύνταξη σχεδίων υπουργικών αποφάσεων για αα) τη μεταφορά πιστώσεων σε υπουργεία, προς υλοποίηση αναπτυξιακών και ανθρωπιστικών δράσεων/έργων και αβ) τη χρηματοδότηση των λοιπών φορέων υλοποίησης της ελληνικής πολιτικής διεθνούς αναπτυξιακής συνεργασίας,
β) την παροχή στατιστικών στοιχείων προς το Αυτοτελές Γραφείο Αξιολόγησης και Στατιστικών Δεδομένων, σχετικά με τις χρηματοδοτήσεις των δράσεων/έργων του εκάστοτε τρέχοντος έτους.
Άρθρο 205
Διάρθρωση Ζ2 Διεύθυνσης
Αναπτυξιακών και Ανθρωπιστικών Δράσεων/Έργων
Η Ζ2 Διεύθυνση Αναπτυξιακών και Ανθρωπιστικών Δράσεων/Έργων διαρθρώνεται σε τέσσερα Τμήματα:
α) Τμήμα Ι Ανθρωπιστικής Βοήθειας
β) Τμήμα ΙΙ Υλοποίησης, Σχεδιασμού και Επιλογής Αναπτυξιακών Δράσεων/Έργων
γ) Τμήμα ΙΙΙ Παρακολούθησης, Συντονισμού και Τεχνικού Ελέγχου Αναπτυξιακών Δράσεων/Έργων
δ) Τμήμα ΙV Μητρώου Αναδόχων Δράσεων/Έργων.
Άρθρο 206
Αρμοδιότητες Τμήματος Ι
Ανθρωπιστικής Βοήθειας
Το Τμήμα Ι Ανθρωπιστικής Βοήθειας είναι αρμόδιο για:
α) όλες τις δράσεις και έργα ανθρωπιστικής και επισιτιστικής βοήθειας, σε περιπτώσεις επειγουσών ή μακροχρόνιων ανθρωπιστικών κρίσεων που προέρχονται από φυσική ή ανθρώπινη αιτία,
β) τη συνεργασία με αρμόδια υπουργεία, υπηρεσίες και δημόσιους ή ιδιωτικούς φορείς σε περίπτωση ανθρωπιστικής κρίσης, τον συντονισμό, την εποπτεία, τη συλλογή, αποστολή και διάθεση πάσης μορφής ανθρωπιστικής βοήθειας σε ενδεείς χώρες και περιοχές που αντιμετωπίζουν ανθρωπιστικές κρίσεις ή/και βίαιες μετακινήσεις πληθυσμών και την εποπτεία της υλοποίησης των αντίστοιχων δράσεων,
γ) τη συνεργασία με φορείς της κοινωνίας των πολιτών, οσάκις υφίσταται ανάγκη άμεσης υλοποίησης δράσεων για παροχή ανθρωπιστικής βοήθειας σε πληγείσες περιοχές,
δ) τη συνεργασία με τη Γενική Διεύθυνση Ανθρωπιστικής Βοήθειας και Πολιτικής Προστασίας της Ευρωπαϊκής Ένωσης (D.G. Humanitarian and Civil Protection/D.G. ECHO) και άλλους διεθνείς οργανισμούς, ιδίως δε την DAC Ο.Ο.Σ.Α., τον Οργανισμό για την Ασφάλεια και τη Συνεργασία στην Ευρώπη (Ο.Α.Σ.Ε.), και τις ειδικευμένες οργανώσεις του Οργανισμού Ηνωμένων Εθνών, σε ό,τι αφορά σε θέματα αρμοδιότητάς τους,
ε) την παρακολούθηση των εργασιών των σχετικών ομάδων εργασίας της Ευρωπαϊκής Ένωσης και λοιπών επί του αντικειμένου διαβουλεύσεων,
στ) την παρακολούθηση και εποπτεία της υλοποίησης των χρηματοδοτούμενων ανθρωπιστικών προγραμμάτων της Z’ Γενικής Διεύθυνσης Αναπτυξιακής και Ανθρωπιστικής Αρωγής.
Άρθρο 207
Αρμοδιότητες Τμήματος ΙΙ
Υλοποίησης, Σχεδιασμού
και Επιλογής Αναπτυξιακών Δράσεων/Έργων
Το Τμήμα ΙΙ Υλοποίησης, Σχεδιασμού και Επιλογής Αναπτυξιακών Δράσεων/Έργων είναι αρμόδιο για:
α) την εξέταση προτάσεων αναπτυξιακών δράσεων/έργων, που υποβάλλονται προς έγκριση και χρηματοδότηση και στοχεύουν στην ανασυγκρότηση και τη βιώσιμη οικονομική, κοινωνική και περιβαλλοντική ανάπτυξη των πληθυσμών στις αποδέκτριες χώρες,
β) την παρακολούθηση της υλοποίησης αναπτυξιακών δράσεων/έργων, τα οποία χρηματοδοτούνται από τη Ζ’ Γενική Διεύθυνση Αναπτυξιακής και Ανθρωπιστικής Αρωγής,
γ) την υλοποίηση δράσεων/έργων, σε περίπτωση που φορέας αυτής είναι η ίδια η Ζ’ Γενική Διεύθυνση Αναπτυξιακής και Ανθρωπιστικής Αρωγής,
δ) την πραγματοποίηση εθνικών παρεμβάσεων και την ανάληψη πρωτοβουλιών διεθνούς αναπτυξιακής συνεργασίας, υπό το καθεστώς έμμεσης διαχείρισης κονδυλίων της Ευρωπαϊκής Ένωσης.
Άρθρο 208
Αρμοδιότητες Τμήματος ΙΙΙ
Παρακολούθησης, Συντονισμού και Τεχνικού Ελέγχου Αναπτυξιακών Δράσεων/Έργων
Το Τμήμα ΙΙΙ Παρακολούθησης, Συντονισμού και Τεχνικού Ελέγχου Αναπτυξιακών Δράσεων/Έργων είναι αρμόδιο για:
α) την παρακολούθηση και τον συντονισμό έργων/δράσεων διεθνούς αναπτυξιακής συνεργασίας, που υλοποιούνται από τις κυβερνήσεις των χωρών προτεραιότητας, τους διεθνείς οργανισμούς, παγκόσμιους ή περιφερειακούς, αναπτυξιακές τράπεζες και διεθνή ταμεία, τους φορείς της Γενικής Κυβέρνησης, τους φορείς της κοινωνίας των πολιτών, τους φορείς του ιδιωτικού τομέα και επιχειρήσεις και τους μεμονωμένους δωρητές,
β) τον τεχνικό έλεγχο των έργων υποδομής που υλοποιούνται από τη Ζ’ Γενική Διεύθυνση Αναπτυξιακής και Ανθρωπιστικής Αρωγής, τους φορείς υλοποίησης προγραμμάτων και τους διεθνείς οργανισμούς, παγκόσμιους και περιφερειακούς. Ο τεχνικός έλεγχος περιλαμβάνει μεταβάσεις εμπειρογνωμόνων στον τομέα των κατασκευών και της υλοποίησης τεχνικών έργων στις χώρες όπου αυτά υλοποιούνται, έλεγχο της προόδου υλοποίησης των έργων και σύνταξη πορισμάτων, στα οποία απεικονίζονται η σύμφωνη με τις προδιαγραφές εκτέλεση των εργασιών και η προοπτική ολοκλήρωσής τους εντός του υφισταμένου χρονοδιαγράμματος,
γ) τη διενέργεια έκτακτων τεχνικών ελέγχων σε όλα τα στάδια υλοποίησης έργων της περ. β’, που χρηματοδοτούνται από τη Ζ’ Γενική Διεύθυνση Αναπτυξιακής και Ανθρωπιστικής Αρωγής, κατόπιν εισήγησης του Διευθυντή και έγκρισης του Γενικού Διευθυντή της.
Άρθρο 209
Αρμοδιότητες Τμήματος IV
Μητρώου Αναδόχων Δράσεων/Έργων
Το Τμήμα IV Μητρώου Αναδόχων Δράσεων/Έργων είναι αρμόδιο για την αξιολόγηση των αιτήσεων εγγραφής των φορέων της κοινωνίας των πολιτών και του ιδιωτικού τομέα και επιχειρήσεων στο Ειδικό Μητρώο της Ζ’ Γενικής Διεύθυνσης Αναπτυξιακής και Ανθρωπιστικής Αρωγής, ως επίσης και της διαγραφής τους από αυτό.
Άρθρο 210
Διάρθρωση Ζ3 Διεύθυνσης
Πολιτικής Αναπτυξιακής Συνεργασίας
Η Ζ3 Διεύθυνση Πολιτικής Αναπτυξιακής Συνεργασίας διαρθρώνεται σε δύο Τμήματα:
α) Τμήμα Ι Πολιτικής
β) Τμήμα ΙΙ Διεθνών Οργανισμών.
Άρθρο 211
Αρμοδιότητες Τμήματος Ι Πολιτικής
Το Τμήμα Ι Πολιτικής είναι αρμόδιο για τον στρατηγικό σχεδιασμό της πολιτικής αναπτυξιακής συνεργασίας της Χώρας και ειδικότερα για:
α) την κατάρτιση των τετραετών Εθνικών Προγραμμάτων Διεθνούς Αναπτυξιακής Συνεργασίας,
β) την κατάρτιση κειμένων στρατηγικής,
γ) τον συντονισμό και τη συνεργασία με άλλες Διευθύνσεις του Υπουργείου Εξωτερικών και τους φορείς της Γενικής Κυβέρνησης για θέματα αρμοδιότητας της Διεύθυνσης, συμπεριλαμβανομένων αυτών που άπτονται της συνοχής των εθνικών πολιτικών για τη βιώσιμη ανάπτυξη,
δ) τη σύνταξη της γενικής ετήσιας πρόσκλησης και των ειδικών προσκλήσεων εκδήλωσης ενδιαφέροντος της Ζ’ Γενικής Διεύθυνσης Αναπτυξιακής και Ανθρωπιστικής Αρωγής,
ε) τη συγκέντρωση στοιχείων από τις Διευθύνσεις της Ζ’ Γενικής Διεύθυνσης Αναπτυξιακής και Ανθρωπιστικής Αρωγής και άλλους φορείς και την επιμέλεια σύνταξης στην ελληνική και αγγλική γλώσσα της ετήσιας Έκθεσης της Ελληνικής Διεθνούς Αναπτυξιακής Συνεργασίας και Βοήθειας,
στ) τον σχεδιασμό και την προώθηση της συμμετοχής της χώρας σε διαδικασίες κοινού προγραμματισμού της Ευρωπαϊκής Ένωσης και των κρατών μελών της,
ζ) τον σχεδιασμό και συντονισμό των εθνικών παρεμβάσεων, δράσεων και πρωτοβουλιών διεθνούς αναπτυξιακής συνεργασίας, οι οποίες υλοποιούνται υπό το καθεστώς έμμεσης διαχείρισης κονδυλίων της Ευρωπαϊκής Ένωσης,
η) τον σχεδιασμό περιφερειακών και διακρατικών συμφωνιών αναπτυξιακής συνεργασίας στις χώρες και τους τομείς προτεραιότητας,
θ) την εισήγηση, προετοιμασία και κατάρτιση Συμφωνιών Συνεισφοράς και Μνημονίων Συνεργασίας, στο πλαίσιο της διεθνούς αναπτυξιακής συνεργασίας της χώρας,
ι) την παρακολούθηση υλοποίησης των αναπτυξιακών δράσεων που προβλέπονται στις Συμφωνίες και τα Μνημόνια της περ. θ’.
Άρθρο 212
Αρμοδιότητες Τμήματος ΙΙ
Διεθνών Οργανισμών
Το Τμήμα ΙΙ Διεθνών Οργανισμών είναι αρμόδιο για την προετοιμασία των θέσεων της Χώρας και την εκπροσώπησή της σε θέματα διεθνούς αναπτυξιακής συνεργασίας εντός του πλαισίου:
α) της Ευρωπαϊκής Ένωσης και συγκεκριμένα αα) όλων των σχετικών με την αναπτυξιακή συνεργασία Ομάδων Εργασίας του Συμβουλίου της Ευρωπαϊκής Ένωσης,
αβ) των Διαχειριστικών Επιτροπών της Ευρωπαϊκής Επιτροπής για την εξέταση και έγκριση κατανομών των κονδυλίων, των συναφών με τον τομέα της διεθνούς αναπτυξιακής συνεργασίας χρηματοδοτικών μηχανισμών και εργαλείων, σε συντονισμό, εφόσον απαιτείται, με τα συναρμόδια υπουργεία και φορείς, αγ) της συνόδου του Συμβουλίου Εξωτερικών Υποθέσεων με σύνθεση Υπουργών Αναπτυξιακής Συνεργασίας, αδ) των άτυπων συναντήσεων των Υπουργών Αναπτυξιακής Συνεργασίας της Ευρωπαϊκής Ένωσης, αε) των συναντήσεων και Συμβουλίων Υπουργών της Ευρωπαϊκής Ένωσης με ομολόγους τους από τις χώρες Αφρικής, Καραϊβικής και Ειρηνικού (Α.Κ.Ε.) και αστ) των συναντήσεων των Γενικών Διευθυντών Ανάπτυξης της Ευρωπαϊκής Ένωσης,
β) της Επιτροπής Αναπτυξιακής Βοήθειας (DAC) του Ο.Ο.Σ.Α. και ειδικότερα βα) της ετήσιας Συνόδου Υψηλού Επιπέδου, ββ) της ετήσιας Συνόδου Ανωτέρου Επιπέδου, βγ) των τακτικών συνόδων της Επιτροπής και βδ) των Ομάδων Εργασίας και Δικτύων της Επιτροπής,
γ) των διεθνών οργανισμών και διασκέψεων, ιδίως εκείνων του Ο.Η.Ε., ως προς την παρακολούθηση των εργασιών της 2ης Επιτροπής (αρμόδιας για οικονομικά και δημοσιονομικά θέματα) και λοιπών συναντήσεων και συνόδων που άπτονται αναπτυξιακών θεμάτων και ιδίως της επίτευξης των Στόχων Βιώσιμης Ανάπτυξης στο πλαίσιο της Ατζέντας 2030 ως και της χρηματοδότησης της ανάπτυξης στο πλαίσιο του Προγράμματος Δράσης της Αντίς Αμπέμπα.
Το Τμήμα Διεθνών Οργανισμών εισηγείται, επίσης, την καταβολή συνεισφορών και κάθε άλλης μορφής χρηματοδότησης στο πλαίσιο συμμετοχής της Χώρας σε διεθνείς οργανισμούς, παγκόσμιους και περιφερειακούς, αναπτυξιακές τράπεζες και διεθνή ταμεία, που έχουν ως αντικείμενο θέματα ανάπτυξης.
Άρθρο 213
Αρμοδιότητες Αυτοτελούς Γραφείου
Αξιολόγησης και Στατιστικών Δεδομένων
Το Αυτοτελές Γραφείο Αξιολόγησης και Στατιστικών Δεδομένων είναι αρμόδιο για:
α) τη συμμετοχή, με τη συνδρομή εξωτερικών συμβούλων, στη διενέργεια δευτερογενών (ex post) ελέγχων επί δράσεων/έργων, όταν η Εισήγηση Ολοκλήρωσης (Ε.Ο.Δ.Ε.) αυτών από την καθ’ ύλην αρμόδια Διεύθυνση δεν γίνεται δεκτή από τη Γενική Διεύθυνση Αναπτυξιακής και Ανθρωπιστικής Αρωγής. Το αποτέλεσμα του ελέγχου οδηγεί σε αποδοχή ή αναγνώριση μερικής ολοκλήρωσης ή απόρριψη των δράσεων/έργων,
β) τη σύνταξη του τμήματος της Ετήσιας έκθεσης της Ελληνικής Διεθνούς Αναπτυξιακής Συνεργασίας και Βοήθειας που αφορά στην ex post αποτίμηση των επιμέρους προγραμμάτων της κρατικής αναπτυξιακής συνεργασίας και βοήθειας. Τα αποτελέσματα της αξιολόγησης αυτής συνεκτιμώνται κατά τη διαμόρφωση του πολυετούς προγραμματισμού,
γ) τη συλλογή στατιστικών στοιχείων από τις Διευθύνσεις της Γενικής Διεύθυνσης Αναπτυξιακής και Ανθρωπιστικής Αρωγής και τους φορείς της Γενικής Κυβέρνησης, αναφορικά με την παρεχόμενη κατ’ έτος αναπτυξιακή βοήθεια από την Ελλάδα,
δ) την επεξεργασία των στοιχείων της περ. γ’, με βάση τις οδηγίες της DAC Ο.Ο.Σ.Α.,
ε) την τήρηση της επίσημης στατιστικής βάσης δεδομένων της παρεχόμενης αναπτυξιακής βοήθειας από τη Χώρα, στο σύνολό της,
στ) την παροχή στατιστικών στοιχείων στην DAC Ο.Ο.Σ.Α. και σε ενδιαφερόμενους αποδέκτες, εντός και εκτός της Ελληνικής Επικράτειας,
ζ) την εκπροσώπηση της Ελλάδας στην Ομάδα Εργασίας Στατιστικής της DAC Ο.Ο.Σ.Α.
Άρθρο 214
Εξουσιοδοτική διάταξη
Με διάταγμα, το οποίο εκδίδεται ύστερα από πρόταση του Υπουργού Εξωτερικών, καθορίζονται τα κριτήρια, καθώς και οι όροι και προϋποθέσεις για την αξιολόγηση των αιτήσεων εγγραφής των φορέων της κοινωνίας των πολιτών και του ιδιωτικού τομέα και των επιχειρήσεων στο Ειδικό Μητρώο της Ζ’ Γενικής Διεύθυνσης Αναπτυξιακής και Ανθρωπιστικής Αρωγής, σύμφωνα με όσα προβλέπονται στο άρθρο 469, καθώς και τη διαγραφή τους από αυτό.
ΚΕΦΑΛΑΙΟ Ε’ -
ΥΠΗΡΕΣΙΕΣ ΤΗΣ ΓΕΝΙΚΗΣ ΓΡΑΜΜΑΤΕΙΑΣ
ΑΠΟΔΗΜΟΥ ΕΛΛΗΝΙΣΜΟΥ
ΚΑΙ ΔΗΜΟΣΙΑΣ ΔΙΠΛΩΜΑΤΙΑΣ
Άρθρο 215
Γενική Γραμματεία Απόδημου Ελληνισμού
και Δημόσιας Διπλωματίας
1. Αποστολή της Γενικής Γραμματείας Απόδημου Ελληνισμού και Δημόσιας Διπλωματίας είναι ιδίως η διαμόρφωση της κυβερνητικής πολιτικής για την αποδημία και την παλιννόστηση, η σύσφιξη των δεσμών των απόδημων Ελλήνων με την Ελλάδα και η διαφύλαξη και διατήρηση της εθνικής, γλωσσικής και πολιτιστικής ταυτότητας της Χώρας, η επικοινωνιακή διαχείριση της εθνικής εικόνας της Χώρας, μέσω του σχεδιασμού και της υλοποίησης προγραμμάτων και δράσεων δημόσιας διπλωματίας και της ανάπτυξης και λειτουργίας ενιαίας διαδικτυακής πύλης για τη διαχείριση της εθνικής εικόνας στο εξωτερικό, δράσεις στους τομείς του πολιτισμού και των μορφωτικών ανταλλαγών, ο συντονισμός των υπηρεσιών των υπουργείων σε θέματα σχεδιασμού, προγραμματισμού και εφαρμογής δράσεων διεθνούς επικοινωνίας, η εισήγηση για την επίλυση θεμάτων που αναφέρεται στις εκτός της Χώρας Ορθόδοξες και άλλες Χριστιανικές και μη Εκκλησίες, καθώς και τα ξένα Δόγματα στην Ελλάδα, η γενική πολιτιστική προβολή της Ελλάδας στο εξωτερικό και η προβολή του ελληνικού πνεύματος και πολιτισμού σε διεθνές επίπεδο, καθώς και η παρακολούθηση και ρύθμιση θεμάτων που άπτονται της αρμοδιότητας των προξενικών Αρχών της Ελλάδας στο εξωτερικό.
2. Η Γενική Γραμματεία συνεργάζεται με την Υπηρεσία Συντονισμού και τη Διεύθυνση Στρατηγικού και Επιχειρησιακού Σχεδιασμού του Υπουργείου Εξωτερικών για την έγκριση των σχεδίων και προγραμμάτων δράσης, και καταρτίζει μηνιαίες αναφορές προς τις Υπηρεσίες αρμοδιότητάς της και τους προϊσταμένους των Γενικών Διευθύνσεων για τον βαθμό υλοποίησης των Στρατηγικού και Επιχειρησιακού Σχεδίου και του Σχεδίου Δράσης. Προς τούτο, δύναται να λαμβάνει στοιχεία από τις διπλωματικές Αρχές της Ελλάδας στο εξωτερικό και από φορείς που εποπτεύει το Υπουργείο Εξωτερικών.
Άρθρο 216
Εποπτευόμενοι από τη Γενική Γραμματεία Απόδημου Ελληνισμού και Δημόσιας Διπλωματίας φορείς
Στην εποπτεία της Γενικής Γραμματείας Απόδημου Ελληνισμού και Δημόσιας Διπλωματίας υπάγονται:
α) Η Ελληνική Εθνική Επιτροπή UNESCO.
β) Το Ελληνικό Ινστιτούτο Βυζαντινών και Μεταβυζαντινών Σπουδών Βενετίας και
γ) Η Διοίκηση του Αγίου Όρους.
Άρθρο 217
Γενικός Γραμματέας Απόδημου Ελληνισμού 
και Δημόσιας Διπλωματίας
Στη Γενική Γραμματεία Απόδημου Ελληνισμού και Δημόσιας Διπλωματίας προΐσταται μόνιμος υπάλληλος του Διπλωματικού Κλάδου, που φέρει πρεσβευτικό βαθμό, ή μετακλητός Γενικός Γραμματέας, με βαθμό 1ο (πρώτο) των ειδικών θέσεων, οριζόμενος με κοινή απόφαση του Πρωθυπουργού και του Υπουργού Εξωτερικών.
Άρθρο 218
Εξουσιοδοτική διάταξη
Με απόφαση του Υπουργού Εξωτερικών καθορίζονται οι αρμοδιότητες του Γενικού Γραμματέα Απόδημου Ελληνισμού και Δημόσιας Διπλωματίας.
ΥΠΟΚΕΦΑΛΑΙΟ Α’
Ε’ ΓΕΝΙΚΗ ΔΙΕΥΘΥΝΣΗ
ΔΗΜΟΣΙΑΣ ΔΙΠΛΩΜΑΤΙΑΣ
Άρθρο 219
Αρμοδιότητες Ε’ Γενικής Διεύθυνσης
Δημόσιας Διπλωματίας
1. Η Ε’ Γενική Διεύθυνση Δημόσιας Διπλωματίας είναι αρμόδια για:
α) τον σχεδιασμό και την υλοποίηση προγραμμάτων και δράσεων δημόσιας διπλωματίας για την προβολή του ελληνικού πολιτισμού και τον γενικό συντονισμό όλων των Διευθύνσεων αρμοδιότητάς της για το σύνολο των πολιτιστικών, μορφωτικών, θρησκευτικών υποθέσεων, καθώς και των δράσεων επικοινωνίας της Χώρας,
β) την προάσπιση και προαγωγή των συμφερόντων της Χώρας στους τομείς πολιτισμού και μορφωτικών ανταλλαγών σε συνεργασία με τα άλλα συναρμόδια υπουργεία, υπηρεσίες και οργανισμούς και την εξασφάλιση της τουριστικής προβολής της Χώρας μέσα από διεθνείς συνεργασίες,
γ) την υποβολή προτάσεων προς τη Διεύθυνση Στρατηγικού και Επιχειρησιακού Σχεδιασμού σε θέματα αρμοδιότητάς της για τη σύνταξη του ετήσιου Στρατηγικού και Επιχειρησιακού Σχεδίου του Υπουργείου Εξωτερικών και την υλοποίησή του,
δ) τον σχεδιασμό, την κατάρτιση, τη μέριμνα για την προώθηση και την αξιολόγηση του Στρατηγικού Σχεδίου Δημόσιας Διπλωματίας, καθώς και την υποβολή προτάσεων αναθεώρησής του προς έγκριση στην πολιτική ηγεσία του Υπουργείου Εξωτερικών,
ε) τον συντονισμό των υπηρεσιών των υπουργείων σε θέματα σχεδιασμού, προγραμματισμού, εφαρμογής, αναθεώρησης και επικαιροποίησης δράσεων δημόσιας διπλωματίας και προβολής των ιδίων και των εποπτευόμενων φορέων τους, την παρακολούθηση, μελέτη και έρευνα των επικοινωνιακών θεμάτων, που έχουν σχέση με τις ξένες χώρες,
στ) τον συντονισμό, την παρακολούθηση και την αξιολόγηση των Γραφείων Δημόσιας Διπλωματίας ως προς την προώθηση της διεθνούς εικόνας της Χώρας,
ζ) την εισήγηση και προώθηση των θέσεων της Χώρας σε θέματα δημόσιας διπλωματίας και πολιτιστικών υποθέσεων, στο πλαίσιο της Ευρωπαϊκής Ένωσης, σε συνεργασία με τα αρμόδια υπουργεία, υπηρεσίες και την πολιτιστική προβολή της Χώρας,
η) την παροχή των απαραίτητων στοιχείων και πληροφοριών της αρμοδιότητάς της σε άλλα υπουργεία, υπηρεσίες και οργανισμούς,
θ) την παρακολούθηση, μελέτη και έρευνα των πολιτιστικών και επικοινωνιακών θεμάτων, που έχουν σχέση με τις ξένες χώρες,
ι) τη μελέτη της γενικής κατάστασης στα θέματα της αρμοδιότητάς της και την παρακολούθηση των εξελίξεων στα θέματα αυτά στις ξένες χώρες, των τάσεων και προτιμήσεων, των ενδεχομένων συνεπειών από τα ανωτέρω θέματα στην Ελλάδα και γενικότερα στην ελληνική πολιτική,
ια) την παρακολούθηση, μελέτη και εισήγηση για την επίλυση κάθε θέματος και υπόθεσης που αναφέρεται στις εκτός της Χώρας Ορθόδοξες και άλλες Χριστιανικές και μη Εκκλησίες καθώς και τα ξένα Δόγματα στην Ελλάδα,
ιβ) την παρακολούθηση, μελέτη και εισήγηση για την επίλυση κάθε θέματος που αναφέρεται στο Άγιο Όρος,
ιγ) την προετοιμασία των διαπραγματεύσεων για τη σύναψη διμερών συμφωνιών και συμβάσεων, μεταξύ Ελλάδος και ξένων χωρών, οι οποίες εμπίπτουν στις αρμοδιότητές της,
ιδ) τον συντονισμό της προώθησης των θεμάτων πολιτιστικής και μορφωτικής συνεργασίας σε διμερές και πολυμερές επίπεδο, την προπαρασκευή των εργασιών των σχετικών διακρατικών επιτροπών, την ευθύνη των διαπραγματεύσεων και τη διαμόρφωση του κατάλληλου θεσμικού πλαισίου για τη σύναψη συναφών συμφωνιών,
ιε) την παρακολούθηση, μελέτη και εισήγηση για τη λήψη των αναγκαίων μέτρων για την ανάπτυξη και καλλιέργεια των πολιτιστικών και μορφωτικών σχέσεων μεταξύ Ελλάδας και ξένων χωρών,
ιστ) την ανάπτυξη των σχέσεων της Ελλάδος με την UNESCO,
ιζ) την παρακολούθηση της δραστηριότητας και τη συνεργασία με πολιτιστικά και επιστημονικά ιδρύματα και επιτροπές,
ιη) σε συνεργασία με τη B’ Γενική Διεύθυνση Διεθνών Οικονομικών Σχέσεων του Υπουργείου Εξωτερικών, τα αρμόδια υπουργεία, υπηρεσίες και οργανισμούς, τη μέριμνα για τον σχεδιασμό και την υλοποίηση προγραμμάτων και δράσεων δημόσιας διπλωματίας που άπτονται δράσεων προώθησης των εξαγωγών των ελληνικών επιχειρήσεων και προσέλκυσης ξένων επενδύσεων στη Ελλάδα.
Άρθρο 220
Διάρθρωση και στελέχωση
Ε’ Γενικής Διεύθυνσης Δημόσιας Διπλωματίας
1. Η Ε’ Γενική Διεύθυνση Δημόσιας Διπλωματίας περιλαμβάνει:
α) την Ε1 Διεύθυνση Διεθνών Δημόσιων Σχέσεων,
β) την Ε2 Διεύθυνση Διεθνούς Επικοινωνίας,
γ) την Ε3 Διεύθυνση Μορφωτικών, Πολιτιστικών και Αθλητικών Υποθέσεων και
δ) την Ε4 Διεύθυνση Θρησκευτικών και Εκκλησιαστικών Υποθέσεων.
2. Οι Διευθύνσεις Ε1 και Ε2 στελεχώνονται ιδίως από υπαλλήλους του Κλάδου Συμβούλων και Γραμματέων Επικοινωνίας.
Άρθρο 221
Αρμοδιότητες Ε1 Διεύθυνσης
Διεθνών Δημόσιων Σχέσεων
1. Η Ε1 Διεύθυνση Διεθνών Δημόσιων Σχέσεων είναι αρμόδια για:
α) την υποστήριξη των ξένων ανταποκριτών και δημοσιογράφων στην Ελλάδα και την ανάπτυξη και καλλιέργεια επαφών με εκπροσώπους των διεθνών ΜΜΕ,
β) τον σχεδιασμό, την εποπτεία υλοποίησης και την αξιολόγηση των αποτελεσμάτων των προγραμμάτων και δράσεων διεθνών δημοσίων σχέσεων στο εσωτερικό και το εξωτερικό, σε συνεργασία με άλλα υπουργεία, υπηρεσίες και οργανισμούς,
γ) την αναζήτηση και την εισήγηση προγραμμάτων χρηματοδότησης από την Ευρωπαϊκή Ένωση ή διεθνείς οργανισμούς, καθώς και την αναζήτηση χορηγικών πόρων ή οικονομικών ενισχύσεων από τρίτους, δημόσιους ή ιδιωτικούς, φορείς στην Ελλάδα και το εξωτερικό για την υλοποίηση δράσεων στο πλαίσιο των αρμοδιοτήτων της Διεύθυνσης,
δ) την υποστήριξη πρωτοβουλιών και την ανάπτυξη συνεργειών για δράσεις διεθνών δημοσίων σχέσεων με φορείς του δημοσίου και του ιδιωτικού τομέα, στην Ελλάδα και το εξωτερικό.
Άρθρο 222
Διάρθρωση Ε1 Διεύθυνσης
Διεθνών Δημόσιων Σχέσεων
Η Ε1 Διεύθυνση Διεθνών Δημοσίων Σχέσεων διαρθρώνεται σε τρία (3) Τμήματα:
α) Τμήμα Ι Υποστήριξης Ξένων Ανταποκριτών και Διεθνών Μέσων Ενημέρωσης
β) Τμήμα ΙΙ Δημόσιων Σχέσεων
γ) Τμήμα ΙΙΙ Ψηφιακής Προβολής.
Άρθρο 223
Αρμοδιότητες Τμήματος Ι
Υποστήριξης Ξένων Ανταποκριτών
και Διεθνών Μέσων Ενημέρωσης
Το Τμήμα Ι Υποστήριξης Ξένων Ανταποκριτών και Διεθνών Μέσων Ενημέρωσης είναι αρμόδιο για:
α) τη διαπίστευση των ξένων ανταποκριτών και απεσταλμένων διεθνών ΜΜΕ στη Χώρα και την παροχή ενημερωτικού υλικού, διοικητικών διευκολύνσεων και τεχνικής υποστήριξης για την άσκηση του έργου τους,
β) την παροχή διευκολύνσεων στους ανταποκριτές του ελληνικού Τύπου της αλλοδαπής,
γ) τον συντονισμό όλων των υπηρεσιών του δημοσίου και του ιδιωτικού τομέα για την επίσπευση των διαδικασιών χορήγησης πάσης φύσεως αδειών και διευκολύνσεων στους ξένους ανταποκριτές, τους απεσταλμένους διεθνών ΜΜΕ και των τεχνικών συνεργείων που τους συνοδεύουν για την παραγωγή οπτικοακουστικού υλικού,
δ) την υλοποίηση δράσεων ενημερωτικού χαρακτήρα για τους ξένους ανταποκριτές και τους απεσταλμένους των διεθνών ΜΜΕ στην Ελλάδα,
ε) τη διατήρηση και καλλιέργεια επαφών με τους επισκεπτόμενους τη Χώρα ξένους δημοσιογράφους και μετά την αναχώρησή τους, σε συνεργασία με τα Γραφεία Δημόσιας Διπλωματίας στο εξωτερικό,
στ) τη διοργάνωση των τακτικών ή εκτάκτων συνεντεύξεων του Προέδρου της Δημοκρατίας, του Πρωθυπουργού, του αρχηγού της Αξιωματικής Αντιπολίτευσης και του Κυβερνητικού Εκπροσώπου προς τους ανταποκριτές και απεσταλμένους διεθνών ΜΜΕ, στο σκέλος που αφορά στα διεθνή ΜΜΕ,
ζ) την καλλιέργεια επαφών και την προώθηση της συνεργασίας με τα διεθνή ειδησεογραφικά πρακτορεία, τις ξένες υπηρεσίες Τύπου και τις επαγγελματικές οργανώσεις των ξένων ανταποκριτών στην Ελλάδα,
η) την τήρηση αρχείου αλληλογραφίας, δημοσιευμάτων, καθώς και μητρώου και ευρετηρίου των διαπιστευμένων ξένων ανταποκριτών ή δημοσιογράφων,
θ) την ανάλυση, αξιολόγηση και παραγωγή συμπερασμάτων σε σχέση με το Στρατηγικό Σχέδιο Δημόσιας Διπλωματίας ως προς τις δράσεις που υλοποιήθηκαν από την υπηρεσία και τις σχετικές δράσεις που περιέχονται στο Στρατηγικό και Επιχειρησιακό Σχέδιο.
Άρθρο 224
Αρμοδιότητες Τμήματος ΙΙ Δημόσιων Σχέσεων
Το Τμήμα ΙΙ Δημόσιων Σχέσεων είναι αρμόδιο για:
α) τη διοργάνωση εκδηλώσεων, συνεδρίων, ημερίδων, ενημερωτικών συναντήσεων, συνεντεύξεων τύπου, εκδηλώσεων προβολής, την οργάνωση Κέντρων Τύπου για την παρακολούθηση από τους εκπροσώπους των ΜΜΕ εκδηλώσεων ή σημαντικών γεγονότων διεθνούς ενδιαφέροντος,
β) τη μέριμνα για τη διάθεση των πρόσφορων για τις εν λόγω εκδηλώσεις χώρων και εγκαταστάσεων, την παροχή υπηρεσιών διοικητικής μέριμνας στους διοργανωτές και συμμετέχοντες, καθώς και την παροχή της αιγίδας της Γενικής Γραμματείας Απόδημου Ελληνισμού και Δημόσιας Διπλωματίας, στις ανωτέρω εκδηλώσεις,
γ) την κατάρτιση των όρων, των τεχνικών και ποιοτικών προδιαγραφών που αφορούν στη σύναψη δημόσιων συμβάσεων με τρίτους φορείς για την υλοποίηση προγραμμάτων και δράσεων δημόσιων σχέσεων, στο πλαίσιο της αποστολής και των αρμοδιοτήτων της Ε1 Διεύθυνσης Διεθνών Δημοσίων Σχέσεων,
δ) την οργάνωση, διευκόλυνση και εξυπηρέτηση δημοσιογραφικών αποστολών που συνοδεύουν τον Πρόεδρο της Δημοκρατίας ή τον Πρωθυπουργό ή μέλη της Κυβέρνησης σε επίσημες επισκέψεις στο εξωτερικό, σε συνεργασία με τη Γενική Γραμματεία Επικοινωνίας και Ενημέρωσης, τα Γραφεία Δημόσιας Διπλωματίας ή τις αρμόδιες Διπλωματικές/Προξενικές Αρχές,
ε) την οργάνωση ή συνδιοργάνωση ταξιδιών εξοικείωσης, καθώς και τη μέριμνα για τη φιλοξενία εκπροσώπων διεθνών ΜΜΕ, πολιτιστικών και επιστημονικών ιδρυμάτων και δεξαμενών σκέψης, ξένων επισήμων και προσωπικοτήτων, σε συνεργασία με άλλα υπουργεία, υπηρεσίες και οργανισμούς του δημόσιου και ιδιωτικού τομέα,
στ) τη διαπίστευση, υποδοχή, ενημέρωση και παροχή διευκολύνσεων σε δημοσιογραφικές αποστολές που συνοδεύουν Αρχηγούς Ξένων Κρατών ή Κυβερνήσεων κατά τις επισκέψεις τους στην Ελλάδα,
ζ) τη διαπίστευση Ελλήνων και ξένων εκπροσώπων ΜΜΕ σε πολιτικά γεγονότα μείζονος σημασίας ή εκδηλώσεις διεθνούς ενδιαφέροντος που πραγματοποιούνται στην Ελλάδα,
η) την καλλιέργεια και ανάπτυξη δημοσίων σχέσεων, με ενέργειες και δράσεις για την προώθηση και προβολή των θεμάτων αρμοδιότητας του Υπουργείου Εξωτερικών.
Άρθρο 225
Αρμοδιότητες Τμήματος ΙΙΙ
Ψηφιακής Προβολής
Το Τμήμα ΙΙΙ Ψηφιακής Προβολής, είναι αρμόδιο για:
α) την επικοινωνιακή διαχείριση ειδικών θεμάτων και κρίσεων μέσω οχημάτων ειδικού σκοπού στο διαδίκτυο, καθώς και με την επεξεργασία και επιμέλεια παραγωγής έκτακτων θεματικών εκδόσεων, έντυπων ή ηλεκτρονικών, σε συνεργασία με το Τμήμα Διαχείρισης Εθνικής Εικόνας της Ε2 Διεύθυνσης και τα Γραφεία Δημόσιας Διπλωματίας,
β) την ανάπτυξη και λειτουργία ενιαίας διαδικτυακής πύλης για τη διαχείριση της εθνικής εικόνας στο εξωτερικό, καθώς και την υποστήριξη, τον συντονισμό και την παροχή κατευθυντήριων οδηγιών για την αξιοποίηση των μέσων εξωστρέφειας που ανήκουν στο ψηφιακό οικοσύστημα του Υπουργείου Εξωτερικών, στο πλαίσιο του Στρατηγικού και Επιχειρησιακού Σχεδίου Δημόσιας Διπλωματίας,
γ) τη συνεργασία με τις υπηρεσίες διαχείρισης ιστοτόπων και μέσων κοινωνικής δικτύωσης άλλων υπουργείων και φορέων του δημόσιου τομέα για τον συντονισμό της επικοινωνιακής δράσης στο πλαίσιο του Στρατηγικού Σχεδίου Δημόσιας Διπλωματίας,
δ) την αγορά χώρου/χρόνου σε διεθνή ΜΜΕ, σε μέσα κοινωνικής δικτύωσης και σε διαδικτυακές πλατφόρμες και την από κοινού υλοποίηση προγραμμάτων διαχείρισης της εθνικής εικόνας σε συνεργασία με άλλους φορείς του δημόσιου και ιδιωτικού τομέα,
ε) τον σχεδιασμό, τη σύνταξη, την επιμέλεια παραγωγής και την τήρηση σχετικού ψηφιακού αρχείου - ταινιοθήκης έντυπου ή οπτικοακουστικού υλικού, καθώς και ψηφιακού περιεχομένου για την προώθηση των στόχων και την προβολή της Χώρας στη διεθνή κοινή γνώμη.
Άρθρο 226
Αρμοδιότητες Ε2 Διεύθυνσης
Διεθνούς Επικοινωνίας
Η Ε2 Διεύθυνση Διεθνούς Επικοινωνίας είναι αρμόδια για:
α) τη χαρτογράφηση και ανάλυση του περιφερειακού και διεθνούς επικοινωνιακού περιβάλλοντος και της θέσης της Χώρας σε αυτό,
β) την παρακολούθηση του αντίκτυπου των ελληνικών πολιτικών, οικονομικών και κοινωνικών εξελίξεων στη διεθνή κοινή γνώμη και τα διεθνή ΜΜΕ,
γ) την παρουσίαση, σε συνεργασία με συναρμόδιους φορείς, των επίσημων ελληνικών θέσεων στη διεθνή κοινή γνώμη με την αξιοποίηση κάθε πρόσφορου μέσου και διαύλου επικοινωνίας,
δ) την υποστήριξη δημόσιων και ιδιωτικών πρωτοβουλιών και την ανάπτυξη συνεργειών για δράσεις προβολής και επικοινωνίας, με φορείς του δημοσίου και του ιδιωτικού τομέα στην Ελλάδα και το εξωτερικό,
ε) την αξιολόγηση προγραμμάτων και δράσεων διαχείρισης της εθνικής εικόνας και επικοινωνιακής διαχείρισης κρίσεων που υλοποιούνται από τα Γραφεία Δημόσιας Διπλωματίας ανά χώρα ή γεωγραφική περιοχή,
στ) την παροχή κατευθύνσεων προς τα Γραφεία Δημόσιας Διπλωματίας για τη διαχείριση της εθνικής εικόνας στο εξωτερικό,
ζ) τον συντονισμό και την παροχή κατευθύνσεων και οδηγιών προς τα Γραφεία Δημόσιας Διπλωματίας για τη διαχείριση κρίσεων και την ανασκευή ψευδών, ανακριβών ή δυσμενών δημοσιευμάτων και πληροφοριών που αναπαράγονται στα διεθνή ΜΜΕ, σε συνεργασία με το Γραφείο του Κυβερνητικού Εκπροσώπου.
Άρθρο 227
Διάρθρωση Ε2 Διεύθυνσης
Διεθνούς Επικοινωνίας
Η Ε2 Διεύθυνση Διεθνούς Επικοινωνίας διαρθρώνεται σε τρία (3) Τμήματα:
α) Τμήμα Ι Διαχείρισης Εθνικής Εικόνας
β) Τμήμα ΙΙ Επικοινωνιακής Διαχείρισης Ειδικών Θεμάτων
γ) Τμήμα ΙΙΙ Ανάλυσης και Ερευνών.
Άρθρο 228
Αρμοδιότητες Τμήματος Ι
Διαχείρισης Εθνικής Εικόνας
Το Τμήμα Ι Διαχείρισης Εθνικής Εικόνας είναι αρμόδιο για:
α) την υλοποίηση του Ετήσιου Επιχειρησιακού Σχεδίου Δημόσιας Διπλωματίας που αφορά στη διαχείριση της εθνικής εικόνας, σε συνεργασία με τα Γραφεία Δημόσιας Διπλωματίας, την Υπηρεσία Συντονισμού, τις συναρμόδιες υπηρεσίες του Υπουργείου Εξωτερικών, με το Γραφείο του Κυβερνητικού Εκπροσώπου, τα λοιπά υπουργεία και τους κατά περίπτωση αρμόδιους φορείς,
β) την υλοποίηση προγραμμάτων και δράσεων επικοινωνίας και προβολής, είτε με ιδία μέσα είτε σε συνεργασία με άλλους ιδιωτικούς και δημόσιους φορείς,
γ) την παροχή κατευθύνσεων και οδηγιών προς τα Γραφεία Δημόσιας Διπλωματίας για την ορθή και αποτελεσματική υλοποίηση των δράσεων του Επιχειρησιακού Σχεδίου Δημόσιας Διπλωματίας που αφορούν στη διαχείριση της εθνικής εικόνας,
δ) την αξιοποίηση στοιχείων και πληροφοριών που συγκεντρώνει από τις Υπηρεσίες της Ε2 Διεύθυνσης Διεθνούς Επικοινωνίας, τα Γραφεία Δημόσιας Διπλωματίας, καθώς και τις λοιπές Διευθύνσεις και Υπηρεσίες του Υπουργείου Εξωτερικών,
ε) την κατάρτιση των όρων, των τεχνικών και ποιοτικών προδιαγραφών που αφορούν στη σύναψη δημόσιων συμβάσεων με τρίτους, δημόσιους ή ιδιωτικούς, φορείς για την υλοποίηση προγραμμάτων και δράσεων στο πλαίσιο της αποστολής και των αρμοδιοτήτων της Ε2 Διεύθυνσης Διεθνούς Επικοινωνίας,
στ) την εκτέλεση του ετήσιου Επιχειρησιακού Σχεδίου Δημόσιας Διπλωματίας που αφορά τις διεθνείς δημόσιες σχέσεις σύμφωνα με το Στρατηγικό Σχέδιο Δημόσιας Διπλωματίας, σε συνεργασία με τα Γραφεία Δημόσιας Διπλωματίας, τις λοιπές Διευθύνσεις του Υπουργείου Εξωτερικών, τα λοιπά υπουργεία, υπηρεσίες και φορείς του δημόσιου και ιδιωτικού τομέα,
ζ) την υποδοχή και αξιολόγηση προτάσεων δράσεων δημοσίων σχέσεων και επικοινωνίας που έχουν υποβληθεί από τα Γραφεία Δημόσιας Διπλωματίας, καθώς και από άλλα υπουργεία, υπηρεσίες και φορείς του δημοσίου και ιδιωτικού τομέα,
η) την παρακολούθηση προγραμμάτων διαχείρισης της εθνικής εικόνας ξένων κρατών, την αναζήτηση βέλτιστων πρακτικών καθώς και καινοτόμων, σχεδιαστικών προσεγγίσεων προωθητικού υλικού και την ανάπτυξη συνεργασιών με εξειδικευμένους παρόχους του δημοσίου ή ιδιωτικού τομέα.
Άρθρο 229
Αρμοδιότητες Τμήματος ΙΙ
Επικοινωνιακής Διαχείρισης Ειδικών Θεμάτων
Το Τμήμα ΙΙ Επικοινωνιακής Διαχείρισης Ειδικών Θεμάτων είναι αρμόδιο για:
α) τη συλλογή και επεξεργασία στοιχείων και πληροφοριών από ποικίλες πηγές (ενδεικτικά ξένος Τύπος και διεθνή ΜΜΕ, Γραφεία Δημόσιας Διπλωματίας, δεξαμενές σκέψης) για διεθνή ή ειδικά θέματα που αφορούν σε διακρατικές και διεθνείς σχέσεις, ευρωπαϊκά θέματα και εν γένει θέματα ελληνικού ενδιαφέροντος,
β) την αρχειοθέτηση των ως άνω πληροφοριών σε ηλεκτρονικές βάσεις δεδομένων της Υπηρεσίας, ώστε να εξασφαλίζονται η ταχεία ανεύρεση και η πρόσβαση στις ζητούμενες πληροφορίες και η μεταξύ τους συσχέτιση,
γ) την αξιοποίηση των ανωτέρω για την έκδοση δελτίων προς ενημέρωση των υπηρεσιών του Υπουργείου, των οργάνων του κράτους και των καθ’ ύλην αρμόδιων φορέων του δημόσιου τομέα,
δ) την προετοιμασία κατάλληλου υλικού για την προληπτική επικοινωνιακή διαχείριση ειδικών θεμάτων ελληνικού ενδιαφέροντος στο εξωτερικό, καθώς και κρίσεων που προκύπτουν, ιδίως από προσφυγικές και μεταναστευτικές ροές, φυσικές καταστροφές, καθώς και πάσης φύσεως έκτακτα γεγονότα σε συνεργασία με τις λοιπές αρμόδιες υπηρεσίες και φορείς,
ε) την προετοιμασία υποστηρικτικού υλικού και την ενημέρωση των εκπροσώπων των διεθνών μέσων μαζικής ενημέρωσης για την έγκαιρη αντιμετώπιση των συνεπειών από τις κρίσεις πάσης φύσεως, τη λήψη μέτρων, καθώς και την αποκατάσταση σε περίπτωση πρόκλησης ζημιών,
στ) τη μέριμνα, σε συνεργασία με το Τμήμα Διαχείρισης Εθνικής Εικόνας, για την προετοιμασία υλικού για την ανασκευή, μέσω των Γραφείων Δημόσιας Διπλωματίας, ψευδών, ανακριβών ή δυσμενών δημοσιευμάτων και πληροφοριών που αναπαράγονται στα διεθνή ΜΜΕ,
ζ) την έκδοση ειδικών οδηγιών και την προετοιμασία και προώθηση υλικού επικοινωνιακής διαχείρισης κρίσεων προς τα Γραφεία Δημόσιας Διπλωματίας για χρήση από τα διεθνή ΜΜΕ,
η) τη συνεργασία με τις συναρμόδιες υπηρεσίες και φορείς, ιδίως την Υπηρεσία Συντονισμού, τον Εκπρόσωπο Τύπου του Υπουργείου Εξωτερικών και τη Μονάδα Διαχείρισης Κρίσεων, ανάλογα με το θέμα, για τη συλλογή και εκπόνηση του κατάλληλου υλικού προς αντίκρουση ψευδών ειδήσεων και της οποιασδήποτε επικοινωνιακής επίθεσης κατά της Ελλάδας σε διεθνές επίπεδο.
Άρθρο 230
Αρμοδιότητες Τμήματος ΙΙΙ
Ανάλυσης και Ερευνών
Το Τμήμα ΙΙΙ Ανάλυσης και Ερευνών είναι αρμόδιο για:
α) την παραγωγή αναλύσεων και ερευνών κοινής γνώμης, με ίδια μέσα ή μέσω εξωτερικής ανάθεσης, για την οριοθέτηση αναγκών, τον εντοπισμό αδυναμιών, κινδύνων και την επισήμανση ζητημάτων κρίσιμων για την κατανόηση του διεθνούς επικοινωνιακού περιβάλλοντος στο οποίο εντάσσεται η Χώρα ή συγκεκριμένοι κρατικοί φορείς και υπηρεσίες,
β) την παρακολούθηση των επισκοπήσεων, αναλύσεων και εισηγήσεων των Γραφείων Δημόσιας Διπλωματίας, της ειδησεογραφίας των διεθνών ΜΜΕ, των αναλύσεων δεξαμενών σκέψης, επιστημονικών ιδρυμάτων και διαμορφωτών της διεθνούς κοινής γνώμης, που αφορούν στη χώρα, προς ενημέρωση της πολιτικής ηγεσίας,
γ) την παραγωγή και διάθεση υλικού τεκμηρίωσης για την προβολή των στόχων και των επιτευγμάτων της εξωστρέφειας, τη διαχείριση της εθνικής εικόνας και την υποστήριξη των εθνικών συμφερόντων στη διεθνή κοινή γνώμη, σε συνεργασία με τις συναρμόδιες υπηρεσίες του Υπουργείου Εξωτερικών, των λοιπών υπουργείων και των κατά περίπτωση αρμόδιων φορέων,
δ) τη σύνταξη ενημερωτικών σημειωμάτων, αναλύσεων και ειδικών θεματικών δελτίων για ζητήματα που απασχολούν το περιφερειακό, ευρωπαϊκό ή διεθνές επικοινωνιακό περιβάλλον με σκοπό την πλήρη, άμεση και έγκυρη ενημέρωση των Αρχών της Ελλάδας στο εξωτερικό,
ε) την παρακολούθηση του ομογενειακού Τύπου και των ομογενειακών ραδιοτηλεοπτικών εκπομπών με σκοπό την ενημέρωση για τα ζητήματα που απασχολούν τον Απόδημο Ελληνισμό,
στ) τη συγκέντρωση, ταξινόμηση και αρχειοθέτηση των ως άνω πληροφοριών σε ψηφιακή τράπεζα δεδομένων, κατά τρόπο που να διασφαλίζονται η ταχεία ανεύρεση και η μεταξύ τους συσχέτιση.
Άρθρο 231
Αρμοδιότητες Ε3 Διεύθυνσης
Μορφωτικών, Πολιτιστικών
και Αθλητικών Υποθέσεων
Η Ε3 Διεύθυνση Μορφωτικών, Πολιτιστικών και Αθλητικών Υποθέσεων είναι αρμόδια, σε συνεργασία με τα άλλα υπουργεία, υπηρεσίες και οργανισμούς, για τη γενική πολιτιστική προβολή της Ελλάδος στο εξωτερικό και την προβολή του ελληνικού πνεύματος και πολιτισμού στο διεθνές πεδίο. Ειδικότερα, είναι αρμόδια για:
α) τη διαπραγμάτευση και υπογραφή των Μορφωτικών Συμφωνιών και συμφωνιών πολιτιστικής συνεργασίας με τα ξένα κράτη,
β) την παρακολούθηση της εκτέλεσης των Μορφωτικών Προγραμμάτων και πολιτιστικής συνεργασίας, την πραγματοποίηση πολιτιστικών ανταλλαγών εκτός Προγραμμάτων και την παρακολούθηση της δραστηριότητας των πολιτιστικών και επιστημονικών ιδρυμάτων και επιτροπών,
γ) τις υποτροφίες,
δ) τις σχέσεις της Ελλάδος με την UNESCO,
ε) την παρακολούθηση σχέσεων της Ελλάδας με τις άλλες χώρες στον τομέα της επιστημονικής έρευνας και τεχνολογίας,
στ) τον χειρισμό, τη ρύθμιση και παρακολούθηση των θεμάτων που ανάγονται στις διεθνείς αθλητικές σχέσεις και εκδηλώσεις, καθώς και την προετοιμασία για τη σύναψη και εκτέλεση διεθνών συμφωνιών αθλητικών διοργανώσεων.
Άρθρο 232
Διάρθρωση Ε3 Διεύθυνσης
Μορφωτικών, Πολιτιστικών
και Αθλητικών Υποθέσεων
Η Ε3 Διεύθυνση Μορφωτικών, Πολιτιστικών και Αθλητικών Υποθέσεων διαρθρώνεται σε έξι (6) Τμήματα:
α) Τμήμα Ι Μορφωτικών Συμφωνιών και Προγραμμάτων,
β) Τμήμα ΙΙ Διμερούς και Διεθνούς Πολιτιστικής Συνεργασίας,
γ) Τμήμα ΙΙΙ UNESCO,
δ) Τμήμα ΙV Πολιτιστικών και Επιστημονικών Ιδρυμάτων και Επιτροπών,
ε) Τμήμα V Αθλητικών Υποθέσεων,
στ) Τμήμα VI Πολιτιστικής και Μορφωτικής Συνεργασίας.
Άρθρο 233
Αρμοδιότητες Τμήματος Ι
Μορφωτικών Συμφωνιών και Προγραμμάτων
Το Τμήμα Ι Μορφωτικών Συμφωνιών και Προγραμμάτων είναι αρμόδιο για:
α) τη μελέτη, επεξεργασία, διαπραγμάτευση, υπογραφή και εφαρμογή Μορφωτικών Συμφωνιών και Μορφωτικών Προγραμμάτων,
β) τη χάραξη της τηρητέας πολιτικής όσον αφορά στη σύναψη πολιτιστικών και μορφωτικών σχέσεων.
Άρθρο 234
Αρμοδιότητες Τμήματος ΙΙ
Διμερούς και Διεθνούς
Πολιτιστικής Συνεργασίας
Το Τμήμα ΙΙ Διμερούς και Διεθνούς Πολιτιστικής Συνεργασίας είναι αρμόδιο για:
α) την παρακολούθηση της εκτέλεσης των προγραμμάτων πολιτιστικής συνεργασίας, σε συνεργασία με τα άλλα αρμόδια υπουργεία, υπηρεσίες και οργανισμούς και την παρακολούθηση των μορφωτικών σχέσεων και δραστηριοτήτων της Ελλάδας με τους Διεθνείς Μορφωτικούς Οργανισμούς πλην UNESCO,
β) την παρακολούθηση, σε συνεργασία με τη Γενική Γραμματεία Έρευνας και Καινοτομίας, της εφαρμογής των ανταλλαγών μεταξύ Ελλάδας και άλλων χωρών στον τομέα της επιστημονικής έρευνας και τεχνολογίας,
γ) τη ρύθμιση κάθε θέματος το οποίο ανάγεται στη σύμπραξη της Χώρας σε διεθνές επίπεδο για τη σύγκληση διεθνών συνεδρίων ή την οργάνωση διεθνών καλλιτεχνικών γεγονότων στην Ελλάδα,
δ) την υποβοήθηση της Διοίκησης για την πραγματοποίηση των υποχρεώσεων που καθορίζονται από τις συναφθείσες Μορφωτικές Συμφωνίες και Προγράμματα,
ε) τη σύνταξη των προγραμμάτων υποτροφιών που χορηγούνται στους αλλοδαπούς και στους αποδήμους και την παρακολούθηση της εφαρμογής τους,
στ) τη χορήγηση υποτροφιών σε ομογενείς του εξωτερικού και αλλοδαπούς και την παρακολούθηση της εφαρμογής τους,
ζ) τη συνεργασία με τις ξένες Κυβερνήσεις ή Οργανισμούς για την επιλογή Ελλήνων σπουδαστών και αποφοίτων Ανωτάτων Εκπαιδευτικών Ιδρυμάτων, στους οποίους χορηγούνται υποτροφίες από τις ανωτέρω Κυβερνήσεις ή τους Οργανισμούς.
Άρθρο 235
Αρμοδιότητες Τμήματος ΙΙΙ UNESCO
Το Τμήμα ΙΙΙ UNESCO είναι αρμόδιο για την παρακολούθηση, σε συνεργασία με τα άλλα αρμόδια υπουργεία, υπηρεσίες και οργανισμούς, των σχέσεων της Ελλάδας με την UNESCO, καθώς και των δραστηριοτήτων του Οργανισμού αυτού.
Άρθρο 236
Αρμοδιότητες Τμήματος ΙV
Πολιτιστικών και Επιστημονικών
Ιδρυμάτων και Επιτροπών
Το Τμήμα ΙV Πολιτιστικών και Επιστημονικών Ιδρυμάτων και Επιτροπών είναι αρμόδιο για:
α) την ενίσχυση και πραγματοποίηση πολιτιστικών, καλλιτεχνικών και γενικά κάθε φύσης ανταλλαγών και εκδηλώσεων για την πολιτιστική προβολή της Ελλάδας,
β) την εποπτεία και τον έλεγχο των ελληνικών πνευματικών ιδρυμάτων του εξωτερικού, των παραρτημάτων των ελληνικών πνευματικών ιδρυμάτων στο εξωτερικό και των εδρών Ελληνικών Σπουδών, καθώς και την ενθάρρυνση ίδρυσης νέων εδρών Ελληνικών Σπουδών,
γ) την παρακολούθηση και ενίσχυση των σπουδών ελληνικού ενδιαφέροντος σε Ανώτατα Εκπαιδευτικά Ιδρύματα του εξωτερικού,
δ) την παρακολούθηση, σε συνεργασία με τη Γενική Γραμματεία Έρευνας και Καινοτομίας, των δραστηριοτήτων άλλων χωρών στον τομέα της επιστημονικής έρευνας και τεχνολογίας.
Άρθρο 237
Αρμοδιότητες Τμήματος V
Αθλητικών Υποθέσεων
Το Τμήμα V Αθλητικών Υποθέσεων είναι αρμόδιο για τα θέματα που ανάγονται στις διεθνείς αθλητικές σχέσεις και εκδηλώσεις και στην προετοιμασία για τη σύναψη και εκτέλεση διεθνών συμφωνιών αθλητικών διοργανώσεων.
Άρθρο 238
Αρμοδιότητες Τμήματος VI
Πολιτιστικής και Μορφωτικής Συνεργασίας
Το Τμήμα VI Πολιτιστικής και Μορφωτικής Συνεργασίας είναι αρμόδιο για:
α) την επικοινωνία και καλλιέργεια σχέσεων με ξένους φορείς που λειτουργούν στην Ελλάδα, με στόχο την καλλιέργεια σχέσεων και την προώθηση πρωτοβουλιών για την ανάδειξη θεμάτων πολιτιστικού και μορφωτικού ενδιαφέροντος,
β) την προώθηση θεμάτων πολιτιστικής και μορφωτικής συνεργασίας σε διμερές και πολυμερές επίπεδο, την προπαρασκευή των εργασιών των σχετικών διακρατικών επιτροπών, την προετοιμασία και διαμόρφωση του κατάλληλου θεσμικού πλαισίου για τη σύναψη των σχετικών συμφωνιών,
γ) την επικοινωνιακή υποστήριξη της εξωστρέφειας των ελληνικών πανεπιστημιακών ιδρυμάτων και πολιτιστικών οργανισμών.
Άρθρο 239
Αρμοδιότητες Ε4 Διεύθυνσης Θρησκευτικών και Εκκλησιαστικών Υποθέσεων
Η Ε4 Διεύθυνση Θρησκευτικών και Εκκλησιαστικών Υποθέσεων είναι αρμόδια, σε συνεργασία με τις άλλες συναρμόδιες δημόσιες υπηρεσίες και θρησκευτικές αρχές, για την παρακολούθηση, μελέτη και εισήγηση για την επίλυση των θεμάτων που αναφέρονται στις εκτός της Χώρας Ορθόδοξες Θεολογικές Σχολές και Εκκλησιαστικά Κέντρα, τον Απόδημο Κλήρο και τη Διοίκηση του Αγίου Όρους. Ειδικότερα, η Ε4 Διεύθυνση είναι αρμόδια για:
α) την τήρηση των σχέσεων και της επικοινωνίας της Ελλάδας με τον Οικουμενικό Θρόνο, τα λοιπά Πρεσβυγενή και άλλα Πατριαρχεία, τις ανά τον κόσμο Αυτοκέφαλες Ορθόδοξες Εκκλησίες, τις άλλες Χριστιανικές Εκκλησίες, το Παγκόσμιο Συμβούλιο Εκκλησιών, τα ξένα Δόγματα και τις αλλόδοξες Εκκλησίες γενικά, καθώς και τη ρύθμιση κάθε θέματος το οποίο ανακύπτει από την επικοινωνία αυτή,
β) την παρακολούθηση, σε συνεργασία με το Υπουργείο Παιδείας και Θρησκευμάτων, των σχέσεων μεταξύ των Ορθόδοξων Εκκλησιών,
γ) την παρακολούθηση των σχέσεων της Ορθοδοξίας με τις άλλες Χριστιανικές Εκκλησίες, το Παγκόσμιο Συμβούλιο Εκκλησιών, τα ξένα Δόγματα και τις αλλόδοξες Εκκλησίες και τις θρησκευτικές οργανώσεις γενικά,
δ) την παρακολούθηση, σε συνεργασία με το Υπουργείο Παιδείας και Θρησκευμάτων, των ζητημάτων του Οικουμενικού Πατριαρχείου με τις υπαγόμενες σ’ αυτό Μητροπόλεις της Δωδεκανήσου, της Ημιαυτόνομης Εκκλησίας της Κρήτης, καθώς και τις Πατριαρχικές και Σταυροπηγιακές Ιερές Μονές και Ιδρύματα στην Ελλάδα,
ε) την παροχή κάθε δυνατής συνδρομής στα Ορθόδοξα Πρεσβυγενή Πατριαρχεία και την Ιερά Μονή του Όρους Σινά,
στ) τη συνεργασία με τη Διοίκηση του Αγίου Όρους σε θέματα αναγόμενα στην αρμοδιότητά της, στο πλαίσιο της άσκησής της κατά το άρθρο 105 του Συντάγματος κρατικής εποπτείας,
ζ) τη μέριμνα για τα εκκλησιαστικά θέματα των Ελλήνων στο εξωτερικό και τη λήψη κάθε ενδεδειγμένου μέτρου για την ανάπτυξη μεταξύ των Αποδήμων των δεσμών της Ορθοδοξίας, ως εθνικού και πνευματικού παράγοντα,
η) την παροχή βοήθειας στους Έλληνες κληρικούς και λαϊκούς για τη σπουδή της Ορθοδόξου Θεολογίας στις Πανεπιστημιακές ή Εκκλησιαστικές Σχολές και κάθε αρωγής για την ενίσχυση του θρησκευτικού αισθήματος μεταξύ των Αποδήμων,
θ) τη διατήρηση, ανάπτυξη και επέκταση της δραστηριότητας του απόδημου Κλήρου, των Ορθόδοξων Θεολογικών Σχολών, των εκκλησιαστικών Κέντρων και Σχολών, Ιδρυμάτων και Σωματείων που βρίσκονται στο εξωτερικό,
ι) την προώθηση της συνεργασίας μεταξύ της Ελληνικής Εκκλησίας και των Ελληνορθόδοξων Εκκλησιών στο εξωτερικό και μεταξύ των τελευταίων και των Ανωτάτων Θεολογικών Σχολών στην Ελλάδα,
ια) την παρακολούθηση, σε συνεργασία με το Υπουργείο Παιδείας και Θρησκευμάτων, των υποθέσεων οι οποίες αφορούν στα θέματα των ετερόδοξων Εκκλησιών, Θρησκευμάτων και ξένων Εκκλησιαστικών Εκπαιδευτηρίων, Ιδρυμάτων και Σωματείων στην Ελλάδα,
ιβ) την παρακολούθηση, σε συνεργασία με το Υπουργείο Παιδείας και Θρησκευμάτων και κάθε άλλο συναρμόδιο Υπουργείο, των υποθέσεων που ανάγονται στην άσκηση κρατικής εποπτείας επί των ιδρυμάτων και σωματείων των αλλοδαπών θρησκευτικών κοινοτήτων στην Ελλάδα,
ιγ) την παρακολούθηση, σε συνεργασία με το Υπουργείο Παιδείας και Θρησκευμάτων, των υποθέσεων οι οποίες αφορούν στα θέματα των ετερόδοξων Εκκλησιών, αλλοδαπών Θρησκευμάτων και ξένων εκκλησιαστικών εκπαιδευτηρίων, ιδρυμάτων και σωματείων στην Ελλάδα.
Άρθρο 240
Εξουσιοδοτική διάταξη
Με απόφαση του Υπουργού Εξωτερικών καθορίζονται ο τρόπος, οι προϋποθέσεις χορήγησης και παράτασης χορήγησης, καθώς και κάθε άλλο θέμα που σχετίζεται με τις υποτροφίες που παρέχονται από την Ε3 Διεύθυνση Μορφωτικών, Πολιτιστικών και Αθλητικών Υποθέσεων ή το Υπουργείο Εξωτερικών εν γένει.
ΥΠΟΚΕΦΑΛΑΙΟ Β’
Η’ ΓΕΝΙΚΗ ΔΙΕΥΘΥΝΣΗ
ΑΠΟΔΗΜΟΥ ΕΛΛΗΝΙΣΜΟΥ
Άρθρο 241
Αποστολή και αρμοδιότητες
Η’ Γενικής Διεύθυνσης Απόδημου Ελληνισμού
1. Στο Υπουργείο Εξωτερικών συστήνεται Γενική Διεύθυνση Απόδημου Ελληνισμού, η αποστολή της οποίας συνίσταται στη μέριμνα για τη λήψη μέτρων και την υλοποίηση προγραμμάτων για τη σύσφιξη των δεσμών των απόδημων Ελλήνων με την Ελλάδα, στη διαφύλαξη της εθνικής συνείδησης και στη διατήρηση της ελληνικής γλώσσας και πολιτιστικής ταυτότητας, καθώς επίσης στη διαμόρφωση της κυβερνητικής πολιτικής για την αποδημία και την παλιννόστηση και στη στήριξη του απόδημου Ελληνισμού σε όλο τον κόσμο και στην ομαλή επανένταξη των παλιννοστούντων. Επίσης, η Γενική Διεύθυνση είναι αρμόδια για την παρακολούθηση και ρύθμιση θεμάτων που σχετίζονται με ανακύπτουσες στο εξωτερικό διοικητικές διαφορές ή δικαστικές υποθέσεις οι οποίες ενδιαφέρουν το Ελληνικό Κράτος ή Έλληνες υπηκόους.
2. Η Η’ Γενική Διεύθυνση Απόδημου Ελληνισμού είναι αρμόδια για:
α) την προστασία των δικαιωμάτων και συμφερόντων του απόδημου Ελληνισμού τόσο στη Χώρα μας όσο και στο εξωτερικό και την παροχή της ανάλογης συνδρομής προς αυτούς,
β) τη μελέτη και εισήγηση μέτρων συμπαράστασης στους απόδημους Έλληνες για την κοινωνική, πολιτιστική και οικονομική τους ανάπτυξη,
γ) την παρακολούθηση των κοινοτικών, εκπαιδευτικών, εργασιακών και εκκλησιαστικών υποθέσεων του απόδημου Ελληνισμού,
δ) τη μελέτη, εισήγηση και παρακολούθηση εφαρμογής των όρων των διεθνών και διμερών συμβάσεων που αφορούν στους απόδημους Έλληνες,
ε) τη ρύθμιση θεμάτων που σχετίζονται με ανακύπτουσες στο εξωτερικό διοικητικές διαφορές ή δικαστικές υποθέσεις, οι οποίες ενδιαφέρουν το ελληνικό Κράτος ή Έλληνες υπηκόους,
στ) την προσωπική κατάσταση των Ελλήνων στο εξωτερικό και των αλλοδαπών στην Ελλάδα για τα θέματα διεθνούς αστυνομικής συνεργασίας,
ζ) τη μελέτη και εισήγηση μέτρων για την εκπαίδευση των παιδιών των απόδημων Ελλήνων, καθώς και τη μέριμνα, σε συνεργασία με τα συναρμόδια υπουργεία, υπηρεσίες και οργανισμούς, για τη σύσταση, διατήρηση, ενίσχυση και ανάπτυξη ελληνικών εκπαιδευτικών και πνευματικών ιδρυμάτων του εξωτερικού,
η) την εισήγηση μέτρων για την εισαγωγή των απόδημων Ελλήνων στα πανεπιστήμια της Χώρας και τη χορήγηση εκπαιδευτικών υποτροφιών στους απόδημους και τη φιλοξενία των παιδιών των απόδημων στην Ελλάδα,
θ) την εισήγηση μέτρων για τη στήριξη των οργανώσεων των αποδήμων και την ενίσχυση των δραστηριοτήτων των ελληνικών κοινοτήτων και οργανώσεων στο εξωτερικό,
ι) την υποβολή προτάσεων προς τη Διεύθυνση Στρατηγικού και Επιχειρησιακού Σχεδιασμού σε θέματα αρμοδιότητάς της για τη σύνταξη του Ετήσιου Στρατηγικού και Επιχειρησιακού Σχεδίου του Υπουργείου Εξωτερικών και την υλοποίησή του.
Άρθρο 242
Διάρθρωση Η’ Γενικής Διεύθυνσης
Απόδημου Ελληνισμού
Η Η’ Γενική Διεύθυνση Απόδημου Ελληνισμού διαρθρώνεται ως εξής:
α) Η1 Διεύθυνση Απόδημου Ελληνισμού και Προγραμμάτων,
β) Η2 Διεύθυνση Προξενικών Υποθέσεων,
γ) Κέντρο Εξυπηρέτησης και Πληροφόρησης Πολιτών και Αποδήμων Ελλήνων (Κ.Ε.Π.Π.Α.Ε.).
Άρθρο 243
Αρμοδιότητες Η1 Διεύθυνσης
Απόδημου Ελληνισμού και Προγραμμάτων
Η Η1 Διεύθυνση Απόδημου Ελληνισμού και Προγραμμάτων είναι αρμόδια για:
α) την εισήγηση μέτρων για την καλύτερη οργάνωση των απόδημων Ελλήνων και την υποβοήθηση της κοινοτικής και διακοινοτικής οργάνωσης των απόδημων Ελλήνων και την ηθική και υλική ενίσχυση των δραστηριοτήτων των κάθε είδους ελληνικών οργανώσεων στο εξωτερικό,
β) την ηθική και υλική συμπαράσταση των συλλόγων, εταιρειών, σωματείων, ιδρυμάτων και άλλων κοινοτικών και διακοινοτικών οργανώσεων των απόδημων παλιννοστούντων και επαναπατρισθέντων Ελλήνων, που αποσκοπούν στη διατήρηση των εθνικών παραδόσεων και την τόνωση του ελληνικού στοιχείου,
γ) την κατάρτιση μητρώου και την τήρηση αρχείων ως προς τον αριθμό των απόδημων Ελλήνων, ελληνικών κοινοτήτων, συλλόγων, ιδρυμάτων και άλλων οργανώσεων των απόδημων Ελλήνων και τη συγκέντρωση, τήρηση και ανάλυση στατιστικών στοιχείων που αφορούν στην κοινωνική, πνευματική, πολιτιστική και οικονομική κατάσταση των απόδημων Ελλήνων, καθώς και στατιστικών στοιχείων αποδημίας και παλιννόστησης,
δ) την οργάνωση συνεδρίων, συναντήσεων και συσκέψεων για θέματα που ενδιαφέρουν τους απόδημους και τους παλιννοστούντες Έλληνες στο εξωτερικό και στο εσωτερικό, καθώς και τη συμμετοχή σε ανάλογες δραστηριότητες που οργανώνουν άλλοι φορείς,
ε) τη διεξαγωγή και ανάθεση μελετών, καθώς και την πρόταση για χρηματοδότηση μελετών και ερευνών, που υποβάλλονται στη Γενική Διεύθυνση σε θέματα αρμοδιότητας της Διεύθυνσης,
στ) τη συνεργασία με τους αρμόδιους φορείς και τις κάθε είδους οργανώσεις των απόδημων Ελλήνων και φιλελλήνων για την προώθηση των ελληνικών προϊόντων και του τουρισμού στο εξωτερικό,
ζ) την εισήγηση μέτρων προς τους αρμόδιους φορείς για τη σύναψη διμερών και πολυμερών συμβάσεων και την ορθή εφαρμογή των υφιστάμενων για τα εργασιακά θέματα και την απασχόληση των απόδημων Ελλήνων,
η) την υλοποίηση προγραμμάτων φιλοξενίας, επιμόρφωσης, προκατάρτισης και επαγγελματικής κατάρτισης απόδημων και παλιννοστούντων Ελλήνων στο εξωτερικό και εσωτερικό, την υλοποίηση διακρατικών προγραμμάτων για θέματα αποδημίας- παλιννόστησης, καθώς και την επιχορήγηση ή χρηματοδότηση νομικών προσώπων δημοσίου και Ιδιωτικού Δικαίου και επιχορηγούμενων από το κράτος κοινωφελών ιδρυμάτων που υλοποιούν προγράμματα για τον απόδημο Ελληνισμό,
θ) τη λήψη μέτρων σε συνεργασία με τους αρμόδιους φορείς, για θέματα κοινωνικής ασφάλισης, υγείας και πρόνοιας των απόδημων και παλιννοστούντων Ελλήνων, καθώς και για τη σύναψη των σχετικών διακρατικών συμφωνιών,
ι) σε συνεργασία με το Υπουργείο Παιδείας και Θρησκευμάτων, την ίδρυση, αναγνώριση, συγχώνευση, κατάργηση, οργάνωση, λειτουργία, οικονομική ενίσχυση, εποπτεία και στελέχωση των εκπαιδευτικών μονάδων για την εκπαίδευση των παιδιών των απόδημων και παλιννοστούντων Ελλήνων, λοιπών εκπαιδευτικών ιδρυμάτων στο εξωτερικό και εσωτερικό, καθώς και σχολείων διαπολιτισμικής εκπαίδευσης και την επιμόρφωση των εκπαιδευτικών λειτουργών που διορίζονται ή αποσπώνται σε εκπαιδευτικές μονάδες του εξωτερικού και εσωτερικού, για την εκπαίδευση των παιδιών των απόδημων και παλιννοστούντων Ελλήνων, καθώς και την κατάρτιση και εφαρμογή προγραμμάτων σπουδών για την εκπαίδευση των παιδιών των απόδημων και παλιννοστούντων Ελλήνων,
ια) την εισήγηση μέτρων προς το Υπουργείο Παιδείας και Θρησκευμάτων, για την εισαγωγή στην τριτοβάθμια εκπαίδευση της ημεδαπής των παιδιών των απόδημων και παλιννοστούντων Ελλήνων,
ιβ) την ηθική και υλική ενίσχυση των πολιτιστικών πρωτοβουλιών των απόδημων Ελλήνων και των οργανώσεών τους στο εξωτερικό και εσωτερικό,
ιγ) τη μέριμνα για την παροχή υποτροφιών και επιχορηγήσεων στους απόδημους Έλληνες για την ανάπτυξη και καλλιέργεια των καλλιτεχνικών τους κλίσεων και την προβολή του έργου τους,
ιδ) την υποβολή, σε συνεργασία με τις επί μέρους υπηρεσιακές Μονάδες, προτάσεων στη ΣΤ-Β’ Γενική Διεύθυνση Οικονομικών Υπηρεσιών κατά την κατάρτιση του ετήσιου τακτικού προϋπολογισμού,
ιε) τη μέριμνα για τη λειτουργία και τον εμπλουτισμό βιβλιοθήκης για τον απόδημο Ελληνισμό με βιβλία ή άλλα προϊόντα πνευματικής δημιουργίας των απόδημων και παλιννοστούντων Ελλήνων,
ιστ) τη μελέτη της ιστορίας και εξέλιξης της ελληνικής διασποράς, καθώς και τη συγκέντρωση και την παρακολούθηση της σχετικής βιβλιογραφίας.
Άρθρο 244
Διάρθρωση Η1 Διεύθυνσης
Απόδημου Ελληνισμού και Προγραμμάτων
Η Η1 Διεύθυνση Απόδημου Ελληνισμού και Προγραμμάτων διαρθρώνεται σε τρία Τμήματα:
α) Τμήμα Ι Πολιτικής για τον Απόδημο Ελληνισμό
β) Τμήμα ΙΙ Προγραμμάτων και
γ) Τμήμα ΙΙΙ Υποστήριξης Δικτύων του Απόδημου Ελληνισμού.
Άρθρο 245
Αρμοδιότητες Τμήματος Ι
Πολιτικής για τον Απόδημο Ελληνισμό
Το Τμήμα Ι Πολιτικής για τον Απόδημο Ελληνισμό είναι αρμόδιο για:
α) την εισήγηση μέτρων για τη σύσφιξη των δεσμών των απόδημων Ελλήνων με την Ελλάδα, τη διαφύλαξη της εθνικής συνείδησης και τη διατήρηση της ελληνικής γλώσσας και πολιτιστικής ταυτότητας,
β) την εισήγηση μέτρων για την καλύτερη οργάνωση των απόδημων Ελλήνων και την υποβοήθηση της κοινοτικής και διακοινοτικής οργάνωσης των απόδημων Ελλήνων και την ηθική και υλική ενίσχυση των δραστηριοτήτων των κάθε είδους ελληνικών οργανώσεων στο εξωτερικό,
γ) την ηθική και υλική συμπαράσταση των συλλόγων, εταιρειών, σωματείων, ιδρυμάτων και άλλων κοινοτικών και διακοινοτικών οργανώσεων των απόδημων Ελλήνων, παλιννοστούντων και επαναπατρισθέντων, που αποσκοπούν στη διατήρηση των εθνικών παραδόσεων και την τόνωση του ελληνικού στοιχείου,
δ) την εισήγηση μέτρων προς τους αρμόδιους φορείς για τη σύναψη διμερών και πολυμερών συμβάσεων και την ορθή εφαρμογή των υφιστάμενων για τα εργασιακά θέματα και την απασχόληση των αποδήμων Ελλήνων,
ε) την επιχορήγηση ή χρηματοδότηση ν.π.δ.δ. ή ν.π.ι.δ. και επιχορηγούμενων από το κράτος κοινωφελών ιδρυμάτων που υλοποιούν προγράμματα για τον απόδημο Ελληνισμό,
στ) τη μέριμνα για τη λήψη μέτρων σε συνεργασία με τους αρμόδιους φορείς, για θέματα κοινωνικής ασφάλισης, υγείας και πρόνοιας των απόδημων και παλιννοστούντων Ελλήνων, καθώς και για τη σύναψη των σχετικών διακρατικών συμφωνιών,
ζ) σε συνεργασία με το Υπουργείο Παιδείας και Θρησκευμάτων, την ίδρυση, αναγνώριση, συγχώνευση, κατάργηση, οργάνωση, λειτουργία, οικονομική ενίσχυση, εποπτεία και στελέχωση των εκπαιδευτικών μονάδων για την εκπαίδευση των παιδιών των απόδημων και παλιννοστούντων Ελλήνων, λοιπών εκπαιδευτικών ιδρυμάτων στο εξωτερικό και εσωτερικό, καθώς και σχολείων διαπολιτισμικής εκπαίδευσης και την επιμόρφωση των εκπαιδευτικών λειτουργών που διορίζονται ή αποσπώνται σε εκπαιδευτικές μονάδες του εξωτερικού και εσωτερικού, για την εκπαίδευση των παιδιών των απόδημων και παλιννοστούντων Ελλήνων, καθώς και την κατάρτιση και εφαρμογή προγραμμάτων σπουδών για την εκπαίδευση των παιδιών των απόδημων και παλιννοστούντων Ελλήνων,
η) την εισήγηση μέτρων προς το Υπουργείο Παιδείας και Θρησκευμάτων, για την εισαγωγή στην τριτοβάθμια εκπαίδευση της ημεδαπής των παιδιών των απόδημων και παλιννοστούντων Ελλήνων,
θ) την ηθική και υλική ενίσχυση των πολιτιστικών πρωτοβουλιών των απόδημων Ελλήνων και των οργανώσεών τους, στο εξωτερικό και το εσωτερικό,
ι) τη μέριμνα για την παροχή υποτροφιών και επιχορηγήσεων στους απόδημους Έλληνες για την ανάπτυξη και καλλιέργεια των καλλιτεχνικών κλίσεών τους και την προβολή του έργου τους.
Άρθρο 246
Αρμοδιότητες Τμήματος ΙΙ Προγραμμάτων
Το Τμήμα ΙΙ Προγραμμάτων είναι αρμόδιο για:
α) την υλοποίηση δράσεων για τη σύσφιξη των δεσμών των απόδημων Ελλήνων με την Ελλάδα, τη διαφύλαξη της εθνικής συνείδησης και τη διατήρηση της ελληνικής γλώσσας και πολιτιστικής ταυτότητας,
β) την οργάνωση συνεδρίων, συναντήσεων και συσκέψεων για θέματα που ενδιαφέρουν τους απόδημους και τους παλιννοστούντες Έλληνες στο εξωτερικό και στο εσωτερικό, καθώς και τη συμμετοχή σε ανάλογες δραστηριότητες που οργανώνουν άλλοι φορείς,
γ) τη διεξαγωγή και ανάθεση μελετών, καθώς και την πρόταση για χρηματοδότηση μελετών και ερευνών, που υποβάλλονται σε θέματα αρμοδιότητας της Διεύθυνσης,
δ) την υλοποίηση προγραμμάτων φιλοξενίας, επιμόρφωσης, προκατάρτισης και επαγγελματικής κατάρτισης απόδημων και παλιννοστούντων Ελλήνων στο εξωτερικό και εσωτερικό,
ε) την υλοποίηση διακρατικών προγραμμάτων για θέματα αποδημίας και παλιννόστησης.
Άρθρο 247
Αρμοδιότητες Τμήματος ΙΙΙ
Υποστήριξης Δικτύων
του Απόδημου Ελληνισμού
Το Τμήμα ΙΙΙ Υποστήριξης δικτύων του Απόδημου Ελληνισμού είναι αρμόδιο για:
α) την κατάρτιση μητρώου και την τήρηση αρχείων που αναφέρονται στον αριθμό των απόδημων Ελλήνων, ελληνικών κοινοτήτων, συλλόγων, ιδρυμάτων και άλλων οργανώσεων των απόδημων Ελλήνων και τη συγκέντρωση, τήρηση και ανάλυση στατιστικών στοιχείων που αφορούν στην κοινωνική, πνευματική, πολιτιστική και οικονομική κατάσταση των απόδημων Ελλήνων, καθώς και στατιστικών στοιχείων αποδημίας και παλιννόστησης,
β) τη συνέργεια με υφιστάμενα δίκτυα ομογενών και φιλελλήνων και την ενθάρρυνση δημιουργίας νέων θεματικών,
γ) την ανάδειξη και βράβευση διακεκριμένων προσωπικοτήτων της ομογένειας, καθώς και διακεκριμένων φιλελλήνων,
δ) τη συνεργασία με τους αρμόδιους φορείς και τις κάθε είδους οργανώσεις των απόδημων Ελλήνων για την προώθηση των ελληνικών προϊόντων και του τουρισμού στο εξωτερικό,
ε) τη μέριμνα για τη λειτουργία και τον εμπλουτισμό βιβλιοθήκης για τον απόδημο Ελληνισμό με βιβλία ή άλλα προϊόντα πνευματικής δημιουργίας των απόδημων και παλιννοστούντων Ελλήνων,
στ) τη μελέτη της ιστορίας και εξέλιξης της ελληνικής διασποράς, καθώς και τη συγκέντρωση και την παρακολούθηση της σχετικής βιβλιογραφίας.
Άρθρο 248
Αποστολή και αρμοδιότητες
της Η2 Διεύθυνσης Προξενικών Υποθέσεων
1. Η Η2 Διεύθυνση Προξενικών Υποθέσεων έχει αποστολή την παρακολούθηση και ρύθμιση θεμάτων που σχετίζονται με ανακύπτουσες στο εξωτερικό διοικητικές διαφορές ή δικαστικές υποθέσεις οι οποίες ενδιαφέρουν το Ελληνικό Κράτος ή Έλληνες υπηκόους, για τα θέματα προσωπικής κατάστασης των Ελλήνων στο εξωτερικό και των αλλοδαπών στην Ελλάδα, καθώς και για τα θέματα διεθνούς αστυνομικής συνεργασίας, σε εφαρμογή των σχετικών διατάξεων οι οποίες απορρέουν από τις διεθνείς συνθήκες, σε συνεργασία με τα συναρμόδια υπουργεία, υπηρεσίες και οργανισμούς.
2. Ειδικότερα, η Η2 Διεύθυνση Προξενικών Υποθέσεων είναι αρμόδια για κάθε θέμα που ανάγεται:
α) στην προσωπική κατάσταση των Ελλήνων στο εξωτερικό,
β) στην κτήση της ιθαγένειας ξένου κράτους από τους Έλληνες που διαμένουν στο εξωτερικό,
γ) στη χορήγηση διαβατηρίων σε Έλληνες υπηκόους που διαμένουν στο εξωτερικό από τις διπλωματικές Αρχές της Ελλάδας,
δ) στη στρατολογία των Ελλήνων του εξωτερικού,
ε) στην τακτοποίηση των υποθέσεων των Ελλήνων οι οποίοι ζουν στο εξωτερικό και των αλλοδαπών στην Ελλάδα (γεννήσεις, γάμοι, θάνατοι, εγγραφές σε Δημοτολόγια, Προξενικά Μητρώα κ.λπ.),
στ) στην αναζήτηση εξαφανισθέντων προσώπων και απολεσθέντων αντικειμένων στο εξωτερικό,
ζ) στην παλιννόστηση Ελλήνων και στον επαναπατρισμό, σε συνεργασία με τη ΣΤ5 Διεύθυνση Προμηθειών και Λειτουργικών Δαπανών,
η) σε ρυθμίσεις νηολογίου, στην εξυπηρέτηση ναυτικών και έκδοση ναυτικού φυλλαδίου, στον επαναπατρισμό ναυτικών, σε ναυάγια ελληνικών πλοίων και τον επαναπατρισμό των Ελλήνων ναυαγών, σε συνεργασία με το κατά περίπτωση αρμόδιο Υπουργείο,
θ) στην κληρονομία των Ελλήνων που ζουν στο εξωτερικό, στην κληρονομία των αλλοδαπών που ζουν στην Ελλάδα, στην άσκηση κληρονομικών δικαιωμάτων Ελλήνων υπηκόων σε περιουσιακά στοιχεία που βρίσκονται στο εξωτερικό, καθώς και στην αναζήτηση και ανεύρεση στην Ελλάδα ευρισκομένων ημεδαπών δικαιούχων κληρονομιών από το εξωτερικό,
ι) στην εισήγηση επί θεμάτων φορολογίας Ελλήνων του εξωτερικού και ξένων αλλοδαπών στην Ελλάδα, καθώς και στην υποβοήθηση για την αναζήτηση και τον εντοπισμό των οφειλετών του Δημοσίου από φόρους οι οποίοι διαμένουν στο εξωτερικό, σε συνεργασία με τις αρμόδιες Αρχές,
ια) στην επίδοση στο εξωτερικό αστικών και ποινικών δικογράφων, καθώς και στην προώθηση μέσω της διπλωματικής οδού των διαβιβαζομένων αλλοδαπών δικογράφων, καθώς και στις πάσης φύσης δικαστικές υποθέσεις του κράτους στο εξωτερικό καθώς και εκείνων των ιδιωτών, συμπεριλαμβανομένων όσων προβλέπονται στο άρθρο 458 του Κώδικα Ποινικής Δικονομίας,
ιβ) στην έκδοση εγκληματιών, Ελλήνων από την αλλοδαπή και αλλοδαπών από την Ελλάδα, καθώς και στην εφαρμογή των Συμβάσεων για έκδοση, αμοιβαία δικαστική συνδρομή, στη δίωξη αλλοδαπών για λαθρεμπόριο στην Ελλάδα, στην ετεροδικία των αλλοδαπών στην Ελλάδα,
ιγ) στην υιοθεσία και αναγνώριση τέκνων γεννηθέντων εκτός γάμου στην αλλοδαπή,
ιδ) στις προξενικές συμβάσεις και στις συμφωνίες για τη διαμονή, εγκατάσταση, εργασία και διακίνηση Ελλήνων στο εξωτερικό και αλλοδαπών στην Ελλάδα,
ιε) στην παρακολούθηση και εφαρμογή διεθνών Συμφωνιών σχετικών με το πολιτικό άσυλο, την ελεύθερη διακίνηση προσώπων, ιδεών και πραγμάτων, τη δικαστική αρωγή και τα προξενικά θέματα γενικά,
ιστ) στην παρακολούθηση, συντονισμό και εφαρμογή της προξενικής συνεργασίας στο πλαίσιο της Ευρωπαϊκής Ένωσης,
ιζ) στην παρακολούθηση, τη μελέτη και τον χειρισμό θεμάτων μεταναστεύσεων, δημόσιας τάξης, ναρκωτικών, νομιμοποίησης εσόδων από εγκληματική δραστηριότητα, λαθρεμπορίας, ναυτιλιακών υποθέσεων και εγκληματικότητας γενικά.
Άρθρο 249
Αρμοδιότητες Κέντρου Εξυπηρέτησης
και Πληροφόρησης Πολιτών
και Αποδήμων Ελλήνων (Κ.Ε.Π.Π.Α.Ε.)
Στο Υπουργείο Εξωτερικών λειτουργεί Κέντρο Εξυπηρέτησης και Πληροφόρησης Πολιτών και Αποδήμων Ελλήνων (Κ.Ε.Π.Π.Α.Ε.), επιπέδου Τμήματος, υπαγόμενο στη Γενική Διεύθυνση Απόδημου Ελληνισμού, το οποίο είναι αρμόδιο για:
α) Την εξυπηρέτηση των ομογενών και των αποδήμων που διαμένουν προσωρινά στο έδαφος της Ελληνικής Επικράτειας, για αιτήματα που αφορούν σε παροχή υπηρεσιών και πληροφοριών από ελληνικές Αρχές, ελληνικές προξενικές Αρχές ή Αρχές της αλλοδαπής, μέσω των κατά τόπο αρμόδιων ελληνικών προξενικών Αρχών, την εξυπηρέτηση των ομογενών, αποδήμων και Ελλήνων πολιτών που διαμένουν προσωρινά στην αλλοδαπή, για τα αιτήματά τους που απευθύνονται προς ελληνικές Αρχές, καθώς και την εξυπηρέτηση κάθε πολίτη ημεδαπού ή αλλοδαπού που προσέρχεται σε αυτό. Η υπηρεσία αυτή λειτουργεί και ως κέντρο συλλογής και διεκπεραίωσης αιτημάτων που υποβάλλονται στα Κέντρα Εξυπηρέτησης Πολιτών (ΚΕΠ) από τις αναφερόμενες στο προηγούμενο εδάφιο κατηγορίες πολιτών και απευθύνονται στις ελληνικές προξενικές Αρχές, και
β) την επικύρωση:
βα) του γνησίου της υπογραφής των αρμόδιων οργάνων του Ελληνικού Κράτους επί εγγράφων ελληνικών δημόσιων υπηρεσιών του εσωτερικού και του εξωτερικού, σε περιπτώσεις μη εφαρμογής της Σύμβασης της Χάγης. Προς τούτο τηρείται ειδικό αρχείο με δείγματα υπογραφών,
ββ) αντιγράφων από πρωτότυπα εγγράφων που έχουν εκδοθεί από ελληνικές δημόσιες υπηρεσίες του εσωτερικού και του εξωτερικού, όπου αυτή απαιτείται. Για την επικύρωση του γνησίου της υπογραφής των διαπιστευμένων υπαλλήλων όλων των ξένων διπλωματικών και προξενικών Αρχών στην Ελλάδα εισπράττονται τα τέλη επικύρωσης υπογραφής αλλοδαπής Αρχής που προβλέπει η προξενική διατίμηση με τη μορφή ηλεκτρονικού παραβόλου (e-παράβολο),
βγ) της υπογραφής Ελλήνων και ξένων υπηκόων επί παντός κειμένου στην ελληνική γλώσσα πλην πληρεξουσίων, εφόσον αυτοί υπογράφουν ενώπιον του αρμόδιου υπαλλήλου,
βδ) του γνησίου της υπογραφής των διαπιστευμένων υπαλλήλων όλων των ξένων διπλωματικών και προξενικών Αρχών στην Ελλάδα επί των εγγράφων που εκδίδονται ή επικυρώνονται από αυτές. Προς τούτο τηρείται ενημερωμένο ειδικό αρχείο,
γ) την ενημέρωση του κοινού, των οργανισμών τοπικής αυτοδιοίκησης και κάθε μη-κυβερνητικής οργάνωσης σχετικά με θέματα λειτουργίας του Υπουργείου Εξωτερικών.
Άρθρο 250
Στελέχωση Κ.Ε.Π.Π.Α.Ε.
Του Κ.Ε.Π.Π.Α.Ε. προΐσταται υπάλληλος του Υπουργείου Εξωτερικών, τοποθετούμενος με απόφαση του Υπουργού Εξωτερικών. Το Κ.Ε.Π.Π.Α.Ε. στελεχώνεται από υπαλλήλους προερχόμενους από όλους τους Κλάδους του Υπουργείου Εξωτερικών.
Άρθρο 251
Εξουσιοδοτικές διατάξεις
1. Με απόφαση του Υπουργού Εξωτερικών ρυθμίζονται τα ειδικότερα θέματα οργάνωσης και λειτουργίας του Κ.Ε.Π.Π.Α.Ε., καθώς και κάθε άλλο σχετικό θέμα.
2. Με κοινή απόφαση των Υπουργών Εξωτερικών και Οικονομικών, ρυθμίζεται ο τρόπος καταβολής και είσπραξης τελών για τις προξενικές πράξεις, οι οποίες διεκπεραιώνονται μέσω του Κ.Ε.Π.Π.Α.Ε., εφόσον εισπράττονται για αυτές τέλη για την Προξενική Διατίμηση, καθώς και, κατά περίπτωση, για τη διεκπεραίωση αιτημάτων Ελλήνων πολιτών που αφορούν σε υπηρεσίες Αρχών της αλλοδαπής, εφόσον για τις συγκεκριμένες υπηρεσίες εισπράττονται τέλη από τις Αρχές της αλλοδαπής.
ΚΕΦΑΛΑΙΟ ΣΤ’ - ΣΥΛΛΟΓΙΚΑ ΟΡΓΑΝΑ
ΚΕΝΤΡΙΚΗΣ ΥΠΗΡΕΣΙΑΣ
Άρθρο 252
Συμβούλια και Επιτροπές
της Κεντρικής Υπηρεσίας
Στην Κεντρική Υπηρεσία του Υπουργείου Εξωτερικών λειτουργούν τα εξής Συμβούλια και Επιτροπές:
α) Συμβούλιο Πολιτικών Υποθέσεων
β) Ανώτατο Υπηρεσιακό Συμβούλιο
γ) Ανώτατο Πειθαρχικό Υπηρεσιακό Συμβούλιο
δ) Υπηρεσιακό Συμβούλιο
ε) Πειθαρχικό Υπηρεσιακό Συμβούλιο
στ) Δευτεροβάθμιο Πειθαρχικό Υπηρεσιακό Συμβούλιο
ζ) Εκπαιδευτικό Συμβούλιο της Διπλωματικής Ακαδημίας
η) Τεχνικό Συμβούλιο
θ) Συμβούλιο Ταγμάτων Αριστείας
ι) Επιτροπή Ειδικών Δαπανών
ια) Συμβούλια Συντονισμού Περιφερειακής Πολιτικής
ιβ) Επιτροπή Αποχαρακτηρισμού
ιγ) Εποπτικό Συμβούλιο Πιστοποιημένων Μεταφραστών
ιδ) Νομοπαρασκευαστικές Επιτροπές, Επιτροπές και Ομάδες Εργασίας.
ΥΠΟΚΕΦΑΛΑΙΟ Α’
ΣΥΜΒΟΥΛΙΟ ΠΟΛΙΤΙΚΩΝ ΥΠΟΘΕΣΕΩΝ
Άρθρο 253
Συμβούλιο Πολιτικών Υποθέσεων
1. Το Συμβούλιο Πολιτικών Υποθέσεων απαρτίζεται από τον Υπουργό Εξωτερικών, ως Πρόεδρο, τον Αναπληρωτή Υπουργό Εξωτερικών και τους Υφυπουργούς Εξωτερικών, εφόσον υφίστανται, καθώς και τους Γενικούς Γραμματείς του Υπουργείου Εξωτερικών. Μπορούν, επίσης, να κληθούν, κατά περίπτωση, από τον Πρόεδρο, για να συμμετάσχουν στο Συμβούλιο, οι Γενικοί Διευθυντές, ο Ειδικός Νομικός Σύμβουλος, ο προϊστάμενος της Υπηρεσίας Ενημέρωσης, καθώς και Διευθυντές και στελέχη άλλων Διευθύνσεων του Υπουργείου Εξωτερικών ή άλλων υπουργείων και υπηρεσιών. Ως γραμματέας μετέχει υπάλληλος του Διπλωματικού Κλάδου, οριζόμενος από τον Υπουργό Εξωτερικών. Απόντος του Υπουργού, στο Συμβούλιο προεδρεύει ο Αναπληρωτής Υπουργός Εξωτερικών ή ένας εκ των Υφυπουργών Εξωτερικών.
2. Το Συμβούλιο συγκαλείται από τον Πρόεδρο, όποτε κρίνεται τούτο αναγκαίο.
3. Στο Συμβούλιο εισάγονται από τον Πρόεδρο ή τα μέλη του Συμβουλίου γενικότερα θέματα αρμοδιότητας του Υπουργείου Εξωτερικών, για την παρακολούθηση και τον καθορισμό της πολιτικής.
ΥΠΟΚΕΦΑΛΑΙΟ Β’
ΑΝΩΤΑΤΟ ΥΠΗΡΕΣΙΑΚΟ ΣΥΜΒΟΥΛΙΟ
Άρθρο 254
Συγκρότηση του Ανώτατου
Υπηρεσιακού Συμβουλίου
1. Το Ανώτατο Υπηρεσιακό Συμβούλιο (Α.Υ.Σ.) αποτελείται από πέντε (5) μέλη με δικαίωμα ψήφου, τα οποία ορίζονται με τους αναπληρωτές τους, με απόφαση του Υπουργού Εξωτερικών, με διετή θητεία ως εξής:
α) ένας (1) Πρέσβης επί τιμή, ως Πρόεδρος,
β) ο Νομικός Σύμβουλος του Κράτους στο Υπουργείο Εξωτερικών,
γ) ο ΣΤ-Α’ Γενικός Διευθυντής Προσωπικού και Διοικητικής Οργάνωσης του Υπουργείου Εξωτερικών,
δ) ένας (1) υπάλληλος του Διπλωματικού Κλάδου με βαθμό Πρέσβη ή Πληρεξούσιου Υπουργού Α’,
ε) ένας (1) υπάλληλος:
εα) του Διπλωματικού Κλάδου με βαθμό Πρέσβη ή Πληρεξούσιου Υπουργού Α’, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του εν λόγω Κλάδου,
εβ) του Κλάδου Επιστημονικού Προσωπικού της Ε.Ν.Υ. με βαθμό Νομικού Συμβούλου Α’, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του εν λόγω Κλάδου,
εγ) του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’, όταν το ζήτημα του οποίου επιλαμβάνεται το Α.Υ.Σ., αφορά σε υπαλλήλους του εν λόγω Κλάδου,
εδ) του Κλάδου Οικονομικών και Εμπορικών Υποθέσεων με βαθμό Γενικού Συμβούλου Οικονομικών και Εμπορικών Υποθέσεων Α’ή Β’, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του εν λόγω Κλάδου,
εστ) του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’ ή Β’, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του εν λόγω Κλάδου.
2. Μέλος του Α.Υ.Σ., χωρίς ψήφο, είναι και ένας εκπρόσωπος της συνδικαλιστικής οργάνωσης:
α) των διπλωματικών υπαλλήλων, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του Διπλωματικού Κλάδου,
β) του επιστημονικού προσωπικού της Ε.Ν.Υ., όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του Κλάδου του Επιστημονικού Προσωπικού της Ε.Ν.Υ.,
γ) των Εμπειρογνωμόνων, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του Κλάδου Εμπειρογνωμόνων,
δ) των υπαλλήλων Οικονομικών και Εμπορικών Υποθέσεων, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του Κλάδου Οικονομικών και Εμπορικών Υποθέσεων,
ε) των υπαλλήλων Συμβούλων και Γραμματέων Επικοινωνίας, όταν το ζήτημα του οποίου επιλαμβάνεται το Α.Υ.Σ. αφορά σε υπαλλήλους του Κλάδου Συμβούλων και Γραμματέων Επικοινωνίας.
Ο εκπρόσωπος κάθε συνδικαλιστικής οργάνωσης υποδεικνύεται από το Διοικητικό Συμβούλιο του οικείου Συλλόγου και ορίζεται μέλος του Α.Υ.Σ. με απόφαση του Υπουργού Εξωτερικών.
3. Για τη συγκρότηση του Α.Υ.Σ. εφαρμόζεται η περ. α’ της παρ. 1 του άρθρου 6 του ν. 2839/2000 (Α’ 196).
Άρθρο 255
Αρμοδιότητες Ανώτατου
Υπηρεσιακού Συμβουλίου
Το Ανώτατο Υπηρεσιακό Συμβούλιο είναι αρμόδιο για:
α) Τη γνωμοδότηση επί θεμάτων προαγωγής των διπλωματικών υπαλλήλων στον βαθμό του Πληρεξούσιου Υπουργού Α’ και Β’, των υπαλλήλων του επιστημονικού προσωπικού της Ε.Ν.Υ. στους βαθμούς του Νομικού Συμβούλου Α’ και Β’, των Εμπειρογνωμόνων στους βαθμούς των Εμπειρογνωμόνων Πρεσβευτών - Συμβούλων Α’ και Β’, των υπαλλήλων Οικονομικών και Εμπορικών Υποθέσεων στους βαθμούς του Γενικού Συμβούλου Οικονομικών και Εμπορικών Υποθέσεων Α’ και Β’ και των υπαλλήλων Συμβούλων και Γραμματέων Επικοινωνίας στους βαθμούς του Γενικού Συμβούλου Επικοινωνίας Α’ και Β’.
β) Την οριστική παύση διπλωματικού υπαλλήλου, υπαλλήλου του Κλάδου Επιστημονικού Προσωπικού της Ε.Ν.Υ. με τον βαθμό του Νομικού Συμβούλου Α’ και Β’, υπαλλήλου του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’ και Β’, του Κλάδου Οικονομικών και Εμπορικών Υποθέσεων με βαθμό Γενικού Συμβούλου Οικονομικών και Εμπορικών Υποθέσεων Α’ και Β’ και του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’ και Β’, ο οποίος κρίνεται ανίκανος για την εκτέλεση των καθηκόντων του. Η απόφαση του Α.Υ.Σ. αιτιολογείται πλήρως και είναι υποχρεωτική για τον Υπουργό, ο οποίος οφείλει να προκαλέσει την έκδοση του σχετικού διατάγματος εντός δύο (2) μηνών από την έκδοσή της.
γ) Τη γνωμοδότηση για τις μεταθέσεις των υπαλλήλων του Διπλωματικού Κλάδου με βαθμό Πρέσβη, Πληρεξούσιου Υπουργού Α’ και Β’, των υπαλλήλων του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’ και Β’, των υπαλλήλων του Κλάδου Οικονομικών και Εμπορικών Υποθέσεων με βαθμό Γενικού Συμβούλου Οικονομικών και Εμπορικών Υποθέσεων Α’ και Β’, των υπαλλήλων του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’ και Β’, καθώς και για κάθε συναφές ερώτημα που του απευθύνει ο Υπουργός Εξωτερικών.
δ) Τη γνωμοδότηση για τον ορισμό του Ειδικού Νομικού Συμβούλου που προΐσταται της Ε.Ν.Υ. και αποφασίζει για τον ορισμό προϊσταμένων των Τμημάτων της Ε.Ν.Υ.
ε) Τη γνωμοδότηση για κάθε άλλο θέμα που αναφέρεται στο προσωπικό των ανωτέρω περιπτώσεων και παραπέμπεται σε αυτό από τον Υπουργό.
Άρθρο 256
Εισηγητής στο Ανώτατο
Υπηρεσιακό Συμβούλιο
1. Στο Συμβούλιο εισηγείται, χωρίς δικαίωμα ψήφου, ένας Πρέσβης ή Πληρεξούσιος Υπουργός Α’ ή Β’, αναπληρούμενος από άλλον ομοιόβαθμό του διπλωματικό υπάλληλο, οι οποίοι ορίζονται από τον Υπουργό Εξωτερικών, με διετή θητεία. Στην περίπτωση εξέτασης θεμάτων της Ειδικής Νομικής Υπηρεσίας, καθήκοντα εισηγητή εκτελεί ο Ειδικός Νομικός Σύμβουλος. Στην περίπτωση διορισμού Ειδικού Νομικού Συμβούλου, στο Συμβούλιο εισηγείται Πρέσβης ή Πληρεξούσιος Υπουργός Α’ ή Β’. Καθήκοντα γραμματέα εκτελεί υπάλληλος του Διπλωματικού Κλάδου.
2. Εάν ο κρινόμενος υπάλληλος είναι ανώτερος κατά βαθμό ή αρχαιότερος στην επετηρίδα παριστάμενου τακτικού ή αναπληρωματικού μέλους του Α.Υ.Σ. του ίδιου Κλάδου, τότε αυτό συνεδριάζει νομίμως με τα λοιπά, πλην των κατωτέρων ή νεωτέρων του κρινόμενου, παριστάμενα μέλη του, εφόσον ο αριθμός αυτών δεν είναι κατώτερος των τριών (3). Το κώλυμα συμμετοχής δεν ισχύει για τον ΣΤ-Α’ Γενικό Διευθυντή Προσωπικού και Διοικητικής Οργάνωσης του Υπουργείου Εξωτερικών.
Άρθρο 257
Λειτουργία του Ανώτατου
Υπηρεσιακού Συμβουλίου
1. Το Συμβούλιο συγκαλείται από τον Πρόεδρό του και επιλαμβάνεται των θεμάτων της αρμοδιότητάς του, μετά από ερώτημα του Υπουργού Εξωτερικών. Η ημερήσια διάταξη, ο χρόνος και ο τόπος πραγματοποίησης των συνεδριάσεων και κάθε άλλο σχετικό ζήτημα ορίζονται από τον Πρόεδρο.
2. Το Α.Υ.Σ. βρίσκεται σε απαρτία, όταν είναι παρόντα τέσσερα (4) από τα πέντε (5) μέλη του με δικαίωμα ψήφου, στα οποία συμπεριλαμβάνεται ο Πρόεδρος ή ο αναπληρωτής του. Για τη λήψη αποφάσεων ή τη διατύπωση γνωμοδοτήσεων απαιτείται πλειοψηφία των παρόντων, σε περίπτωση δε ισοψηφίας υπερισχύει η ψήφος του Προέδρου. Εάν υπάρχουν περισσότερες από δύο γνώμες, αυτοί που ακολουθούν την ασθενέστερη οφείλουν να προσχωρήσουν σε μία από τις δύο επικρατέστερες.
3. Η γνώμη της μειοψηφίας καταχωρείται στο οικείο πρακτικό του Α.Υ.Σ.
4. Το Συμβούλιο, όταν πρόκειται να αποφασίσει για την απόλυση για λόγους υγείας, οφείλει να καλέσει τον κρινόμενο υπάλληλο να εμφανισθεί, αυτοπροσώπως, ενώπιόν του. Ο παραπεμπόμενος δικαιούται να λάβει, εγκαίρως, γνώση των στοιχείων του οικείου φακέλου και να παραστεί αυτοπροσώπως ή μετά ή δια δικηγόρου.
5. Οι αποφάσεις του Α.Υ.Σ. αιτιολογούνται και είναι υποχρεωτικές για τον Υπουργό. Όταν προβλέπεται η έκδοση διατάγματος, ο Υπουργός οφείλει να προκαλέσει την έκδοσή του εντός δύο (2) μηνών από την απόφαση του Α.Υ.Σ.
6. Κατά τη διάρκεια της διετούς θητείας, δεν επιτρέπεται η αντικατάσταση των μελών του Συμβουλίου, εκτός εάν συντρέχουν σοβαροί υπηρεσιακοί λόγοι που βεβαιώνονται με απόφαση του Υπουργού Εξωτερικών.
ΥΠΟΚΕΦΑΛΑΙΟ Γ’
ΑΝΩΤΑΤΟ ΠΕΙΘΑΡΧΙΚΟ
ΥΠΗΡΕΣΙΑΚΟ ΣΥΜΒΟΥΛΙΟ
Άρθρο 258
Συγκρότηση Ανώτατου Πειθαρχικού
Υπηρεσιακού Συμβουλίου
1. Το Ανώτατο Πειθαρχικό Υπηρεσιακό Συμβούλιο (Α.Π.Υ.Σ.) αποτελείται από πέντε (5) μέλη, με δικαίωμα ψήφου, τα οποία ορίζονται με τους αναπληρωτές τους, με απόφαση του Υπουργού Εξωτερικών, με διετή θητεία, ως εξής:
α) ένας (1) Αντιπρόεδρος του Συμβουλίου της Επικρατείας, ως Πρόεδρος,
β) ένας (1) Σύμβουλος της Επικρατείας,
γ) ο ΣΤ - Α’ Γενικός Διευθυντής του Υπουργείου Εξωτερικών,
δ) ένας (1) υπάλληλος του Διπλωματικού Κλάδου με βαθμό Πρέσβη ή Πληρεξούσιου Υπουργού Α’,
ε) ένας (1) υπάλληλος του Διπλωματικού Κλάδου με βαθμό Πρέσβη ή Πληρεξούσιου Υπουργού Α’ και Β’, που υποδεικνύεται από τη συνδικαλιστική οργάνωση του Διπλωματικού Κλάδου.
2. Όταν το Α.Π.Υ.Σ. επιλαμβάνεται πειθαρχικής υπόθεσης υπαλλήλου του Κλάδου του Επιστημονικού Προσωπικού της Ε.Ν.Υ., του Κλάδου Εμπειρογνωμόνων, του Κλάδου Οικονομικών και Εμπορικών Υποθέσεων ή του Κλάδου Συμβούλων και Γραμματέων Επικοινωνίας, ως μέλος του ορίζεται υπάλληλος του οικείου κλάδου με βαθμό Νομικού Συμβούλου Α’ ή Β’, Εμπειρογνώμονα Πρεσβευτή - Συμβούλου Α’ ή Β’, Γενικού Συμβούλου Οικονομικών και Εμπορικών υποθέσεων Α’ ή Β’, Γενικού Συμβούλου Επικοινωνίας Α’ ή Β’, αντίστοιχα, που υποδεικνύεται από το Διοικητικό Συμβούλιο της οικείας συνδικαλιστικής οργάνωσης.
3. Στο Συμβούλιο εισηγείται, χωρίς δικαίωμα ψήφου, ένας Πρέσβης ή Πληρεξούσιος Υπουργός Α’ ή Β’, αναπληρούμενος από άλλον ομοιόβαθμό του διπλωματικό υπάλληλο, οι οποίοι ορίζονται από τον Υπουργό Εξωτερικών, με διετή θητεία. Στην περίπτωση εξέτασης θεμάτων της Ειδικής Νομικής Υπηρεσίας, καθήκοντα εισηγητή εκτελεί ο Ειδικός Νομικός Σύμβουλος. Στην περίπτωση του Ειδικού Νομικού Συμβούλου, στο Συμβούλιο εισηγείται Πρέσβης ή Πληρεξούσιος Υπουργός Α’ ή Β’. Καθήκοντα γραμματέα εκτελεί υπάλληλος του Διπλωματικού Κλάδου.
4. Με την απόφαση της παρ. 1 ορίζονται, επίσης, πέντε (5) Πρέσβεις επί τιμή, με διετή θητεία, οι οποίοι καλούνται, κατά τη σειρά του διορισμού τους, προς αναπλήρωση εκείνου του μέλους του Α.Π.Υ.Σ. που είναι κατώτερο σε βαθμό ή νεότερο στην επετηρίδα του κρινόμενου διπλωματικού υπαλλήλου, διατηρούμενης πάντοτε της σύνθεσης του Α.Π.Υ.Σ. κατά τα δύο τρίτα από μονίμους δημοσίους υπαλλήλους. Εάν, λόγω του βαθμού του κρινόμενου διπλωματικού υπαλλήλου, δεν είναι δυνατή η ανωτέρω αναπλήρωση και η τήρηση της υποχρεώσεως της σύνθεσης του Α.Π.Υ.Σ. κατά τα δύο τρίτα από μονίμους δημοσίους υπαλλήλους, τότε αυτό συνεδριάζει νομίμως με τα λοιπά, πλην των κατωτέρων ή νεοτέρων του κρινόμενου, μέλη του, εφόσον ο αριθμός αυτών δεν είναι κατώτερος των τριών (3). Η ανωτέρω ρύθμιση περί αναπλήρωσης δεν ισχύει για τα μέλη του Συμβουλίου ΣΤ-Α’ Γενικό Διευθυντή του Υπουργείου Εξωτερικών και εκείνο που υποδεικνύεται από τις συνδικαλιστικές οργανώσεις των οικείων Συλλόγων.
Άρθρο 259
Αρμοδιότητες Ανώτατου Πειθαρχικού
Υπηρεσιακού Συμβουλίου
Το Ανώτατο Πειθαρχικό Υπηρεσιακό Συμβούλιο είναι αρμόδιο για:
α) Την έκδοση αποφάσεων επί ενστάσεων διπλωματικών υπαλλήλων με βαθμό Πρέσβη, Πληρεξούσιου Υπουργού Α’ και Β’ υπαλλήλων του Κλάδου Επιστημονικού Προσωπικού της Ε.Ν.Υ. με βαθμό Νομικού Συμβούλου Α’ και Β’, υπαλλήλων του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’ και Β’, υπαλλήλων του Κλάδου Οικονομικών και Εμπορικών Υποθέσεων με βαθμό Γενικού Συμβούλου Οικονομικών και Εμπορικών Υποθέσεων Α’ και Β’ και υπαλλήλων του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’ και Β’, κατά των αποφάσεων των πειθαρχικών προϊσταμένων, πλην του Υπουργού, με τις οποίες τους επιβάλλονται πειθαρχικές ποινές.
β) Την επιβολή, με αιτιολογημένη απόφαση, των πειθαρχικών ποινών που προβλέπονται από τον παρόντα στους διπλωματικούς υπαλλήλους με βαθμό Πρέσβη και Πληρεξούσιου Υπουργού Α’ και Β’, στους υπαλλήλους του Κλάδου Επιστημονικού Προσωπικού της Ε.Ν.Υ. με βαθμό Νομικού Συμβούλου Α’ και Β’, στους υπαλλήλους του Κλάδου Οικονομικών και Εμπορικών Υποθέσεων με βαθμό Γενικού Συμβούλου Οικονομικών και Εμπορικών Υποθέσεων Α’ και Β’, στους υπαλλήλους του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’ και Β’ και στους υπαλλήλους του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’ και Β’.
γ) Τη γνωμοδότηση για κάθε άλλο θέμα που αναφέρεται σε πειθαρχικό ζήτημα του προσωπικού των ανωτέρω περιπτώσεων και παραπέμπεται σε αυτό από τον Υπουργό.
Άρθρο 260
Λειτουργία Ανώτατου Πειθαρχικού
Υπηρεσιακού Συμβουλίου
1. Το Συμβούλιο συγκαλείται από τον Πρόεδρό του και επιλαμβάνεται των θεμάτων της αρμοδιότητάς του, μετά από ερώτημα του Υπουργού Εξωτερικών. Η ημερήσια διάταξη, ο χρόνος και ο τόπος πραγματοποίησης των συνεδριάσεων και κάθε άλλο σχετικό ζήτημα ορίζονται από τον Πρόεδρο.
2. Το Α.Π.Υ.Σ. βρίσκεται σε απαρτία, όταν είναι παρόντα τέσσερα (4) από τα πέντε (5) μέλη του, στα οποία συμπεριλαμβάνεται ο Πρόεδρος ή ο αναπληρωτής του. Για τη λήψη αποφάσεων ή τη διατύπωση γνωμοδοτήσεων απαιτείται πλειοψηφία των παρόντων, σε περίπτωση δε ισοψηφίας υπερισχύει η ψήφος του Προέδρου. Εάν υπάρχουν περισσότερες από δύο γνώμες, αυτοί που ακολουθούν την ασθενέστερη οφείλουν να προσχωρήσουν σε μία από τις δύο επικρατέστερες.
3. Η γνώμη της μειοψηφίας καταχωρείται στο οικείο πρακτικό του Α.Π.Υ.Σ.
4. Το Συμβούλιο οφείλει να καλεί τον κρινόμενο υπάλληλο να εμφανισθεί, αυτοπροσώπως, ενώπιόν του και να αναπτύξει και προφορικά τα στοιχεία που εκτίθενται στην απολογία του ή να προσκομίσει νέα, προς υπεράσπισή του, στοιχεία. Ο παραπεμπόμενος στο Συμβούλιο δικαιούται να λάβει, εγκαίρως, γνώση των στοιχείων του οικείου φακέλου και να παραστεί αυτοπροσώπως ή μετά ή δια δικηγόρου.
5. Οι αποφάσεις του Α.Π.Υ.Σ. αιτιολογούνται και είναι υποχρεωτικές για τον Υπουργό.
6. Κατά τη διάρκεια της διετούς θητείας δεν επιτρέπεται η αντικατάσταση των μελών του Συμβουλίου, εκτός εάν συντρέχουν σοβαροί υπηρεσιακοί λόγοι, που βεβαιώνονται με απόφαση του Υπουργού Εξωτερικών.
ΥΠΟΚΕΦΑΛΑΙΟ Δ’
ΥΠΗΡΕΣΙΑΚΟ ΣΥΜΒΟΥΛΙΟ
Άρθρο 261
Συγκρότηση Υπηρεσιακού Συμβουλίου
1. Το Υπηρεσιακό Συμβούλιο αποτελείται από πέντε (5) μέλη, τα οποία ορίζονται με τους αναπληρωτές τους, με απόφαση του Υπουργού Εξωτερικών, με διετή θητεία, ως εξής:
α) ένας (1) υπάλληλος του Διπλωματικού κλάδου με βαθμό Πρέσβη ή Πληρεξούσιου Υπουργού Α’ ή Β’, ως Πρόεδρος,
β) ένας (1) Πάρεδρος του Νομικού Συμβουλίου του Κράτους στο Υπουργείο Εξωτερικών,
γ) δύο (2) υπάλληλοι του Διπλωματικού Κλάδου με βαθμό Πρέσβη ή Πληρεξούσιου Υπουργού Α’ ή Β’, που να είναι νεότεροι στην επετηρίδα του Προέδρου και
δ) ένας (1) υπάλληλος, εκπρόσωπος του αντίστοιχου κλάδου, που υποδεικνύεται στον Υπουργό από το Διοικητικό Συμβούλιο της οικείας συνδικαλιστικής οργάνωσης, ως μέλη.
Στο Συμβούλιο εισηγείται, χωρίς δικαίωμα ψήφου,
ο Διευθυντής της Διεύθυνσης Προσωπικού και Διοικητικής Οργάνωσης, αναπληρούμενος, σε περίπτωση κωλύματος, από Πληρεξούσιο Υπουργό Α’ ή Β’, οριζόμενο από τον Υπουργό Εξωτερικών.
2. Καθήκοντα γραμματέα εκτελεί υπάλληλος του Διπλωματικού Κλάδου, που υπηρετεί στη Διεύθυνση Προσωπικού.
3. Για τη συγκρότηση του Υπηρεσιακού Συμβουλίου εφαρμόζεται η περ. α’ της παρ. 1 του άρθρου 6 του
ν. 2839/2000 (Α’ 196).
Άρθρο 262
Αρμοδιότητες Υπηρεσιακού Συμβουλίου
Το Υπηρεσιακό Συμβούλιο είναι αρμόδιο για:
α) Τη γνωμοδότηση επί θεμάτων τοποθέτησης και μετάθεσης όλων των υπαλλήλων του Υπουργείου, πλην των υπαλλήλων του Διπλωματικού Κλάδου με βαθμό Πρέσβη, Πληρεξούσιου Υπουργού Α’ και Β’, των υπαλλήλων του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’ και Β’, των υπαλλήλων του Κλάδου Οικονομικών και Εμπορικών Υποθέσεων με βαθμό Γενικού Συμβούλου Οικονομικών και Εμπορικών Υποθέσεων Α’ και Β’, και των υπαλλήλων του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’ και Β’.
β) Τη γνωμοδότηση επί θεμάτων προαγωγής υπαλλήλων όλων των κλάδων του Υπουργείου Εξωτερικών και, όσον αφορά στους υπαλλήλους του Διπλωματικού Κλάδου, μέχρι και της προαγωγής από τον βαθμό του Συμβούλου Πρεσβείας Β’ στον βαθμό του Συμβούλου Πρεσβείας Α’, τους υπαλλήλους του Επιστημονικού Προσωπικού της Ε.Ν.Υ. για την προαγωγή από τον βαθμό του Εισηγητή στον βαθμό του Αναπληρωτή Νομικού Συμβούλου, τους υπαλλήλους του Κλάδου Εμπειρογνωμόνων για την προαγωγή από τον βαθμό του Εμπειρογνώμονα - Συμβούλου Β’ στον βαθμό του Εμπειρογνώμονα - Συμβούλου Α’, τους υπαλλήλους του Κλάδου Οικονομικών και Εμπορικών Υποθέσεων μέχρι και της προαγωγής από τον βαθμό του Συμβούλου Οικονομικών και Εμπορικών Υποθέσεων Β’ στον βαθμό του Συμβούλου Οικονομικών και Εμπορικών Υποθέσεων Α’, και τους υπαλλήλους του Κλάδου Συμβούλων και Γραμματέων Επικοινωνίας μέχρι και της προαγωγής από τον βαθμό του Συμβούλου Επικοινωνίας Β’ στον βαθμό του Συμβούλου Επικοινωνίας Α’. Το Υπηρεσιακό Συμβούλιο, προκειμένου να γνωμοδοτήσει για προαγωγές υπαλλήλων, συνέρχεται εντός τριών (3) μηνών από τη συμπλήρωση των τυπικών προς προαγωγή προσόντων των υπαλλήλων, εφόσον υπάρχουν κενές οργανικές θέσεις προς κάλυψη.
γ) Την προσωρινή απαλλαγή υπαλλήλου από τα καθήκοντά του.
δ) Τη γνωμοδότηση για κάθε άλλο θέμα που αναφέρεται στο προσωπικό και παραπέμπεται σε αυτό από τον Υπουργό.
Άρθρο 263
Λειτουργία Υπηρεσιακού Συμβουλίου
1. Το Υπηρεσιακό Συμβούλιο συγκαλείται από τον Πρόεδρό του, ο οποίος ορίζει και τα θέματα προς συζήτηση.
2. Το Υπηρεσιακό Συμβούλιο βρίσκεται σε απαρτία όταν είναι παρόντα τέσσερα (4) από τα πέντε (5) μέλη του, στα οποία συμπεριλαμβάνεται ο Πρόεδρος ή ο αναπληρωτής του. Για τη λήψη αποφάσεων ή τη διατύπωση γνωμοδοτήσεων απαιτείται πλειοψηφία των παρόντων και, σε περίπτωση ισοψηφίας, υπερισχύει η ψήφος του Προέδρου. Εάν υπάρχουν περισσότερες από δύο γνώμες, αυτοί που ακολουθούν την ασθενέστερη οφείλουν να προσχωρήσουν σε μία από τις δύο επικρατέστερες.
3. Το Συμβούλιο, όταν πρόκειται να αποφασίσει για την απόλυση για λόγους υγείας, οφείλει να καλέσει τον κρινόμενο υπάλληλο να εμφανισθεί, αυτοπροσώπως, ενώπιόν του. Ο παραπεμπόμενος δικαιούται να λάβει, εγκαίρως, γνώση των στοιχείων του οικείου φακέλου και να παραστεί αυτοπροσώπως ή μετά ή δια δικηγόρου.
4. Κατά τη διάρκεια της διετούς θητείας δεν επιτρέπεται η αντικατάσταση των μελών του Συμβουλίου, εκτός εάν συντρέχουν σοβαροί υπηρεσιακοί λόγοι που βεβαιώνονται με απόφαση του Υπουργού Εξωτερικών.
ΥΠΟΚΕΦΑΛΑΙΟ Ε’
ΠΕΙΘΑΡΧΙΚΟ ΥΠΗΡΕΣΙΑΚΟ ΣΥΜΒΟΥΛΙΟ
Άρθρο 264
Συγκρότηση Πειθαρχικού
Υπηρεσιακού Συμβουλίου
1. Το Πειθαρχικό Υπηρεσιακό Συμβούλιο αποτελείται από πέντε (5) μέλη, τα οποία ορίζονται με τους αναπληρωτές τους, με απόφαση του Υπουργού Εξωτερικών, με διετή θητεία, ως εξής:
α) δύο (2) Σύμβουλοι της Επικρατείας, εκ των οποίων ο αρχαιότερος ως Πρόεδρος,
β) δύο (2) υπάλληλοι του Διπλωματικού Κλάδου με βαθμό Πρέσβη ή Πληρεξούσιου Υπουργού Α’ ή Β’ και
γ) ένας (1) υπάλληλος, εκπρόσωπος του αντίστοιχου κλάδου, που υποδεικνύεται στον Υπουργό από το Διοικητικό Συμβούλιο της οικείας συνδικαλιστικής οργάνωσης, ως μέλη.
Στο Συμβούλιο εισηγείται, χωρίς δικαίωμα ψήφου, ο Διευθυντής της Διεύθυνσης Προσωπικού και Διοικητικής Οργάνωσης, αναπληρούμενος σε περίπτωση κωλύματος από Πληρεξούσιο Υπουργό Α’ ή Β’ οριζόμενο από τον Υπουργό Εξωτερικών.
2. Καθήκοντα γραμματέα εκτελεί υπάλληλος του Διπλωματικού Κλάδου που υπηρετεί στη Διεύθυνση Προσωπικού.
Άρθρο 265
Αρμοδιότητες Πειθαρχικού
Υπηρεσιακού Συμβουλίου
Το Πειθαρχικό Υπηρεσιακό Συμβούλιο είναι αρμόδιο για:
α) την επιβολή, με αιτιολογημένη απόφαση, των πειθαρχικών ποινών που προβλέπονται από τον παρόντα σε όλους τους υπαλλήλους, εκτός από αυτούς που είναι υπάλληλοι του Διπλωματικού Κλάδου με βαθμό Πρέσβη και Πληρεξούσιου Υπουργού Α’ και Β’, υπάλληλοι του Κλάδου Επιστημονικού Προσωπικού της Ε.Ν.Υ. με βαθμό Νομικού Συμβούλου Α’ και Β’, υπάλληλοι του Κλάδου Εμπειρογνωμόνων με βαθμό Εμπειρογνωμόνων Πρεσβευτών - Συμβούλων Α’ και Β’, υπάλληλοι του Κλάδου Οικονομικών και Εμπορικών Υποθέσεων με βαθμό Γενικού Συμβούλου Οικονομικών και Εμπορικών Υποθέσεων Α’ και Β’ και υπάλληλοι του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’ και Β,
β) την έκδοση απόφασης επί ενστάσεων υπαλλήλων που υπάγονται στην αρμοδιότητά του, κατά των αποφάσεων των πειθαρχικών προϊσταμένων, πλην του Υπουργού, με τις οποίες τους επιβάλλονται πειθαρχικές ποινές,
γ) τη γνωμοδότηση για κάθε άλλο ζήτημα, το οποίο αναφέρεται σε πειθαρχικό θέμα υπαλλήλων, που υπάγονται στην αρμοδιότητά του και παραπέμπεται σε αυτό από τον Υπουργό,
δ) κάθε άλλο θέμα που υπάγεται στην αρμοδιότητά του, σύμφωνα με τις κείμενες διατάξεις.
Άρθρο 266
Λειτουργία Πειθαρχικού
Υπηρεσιακού Συμβουλίου
1. Το Πειθαρχικό Υπηρεσιακό Συμβούλιο συγκαλείται από τον Πρόεδρό του, ο οποίος ορίζει και τα θέματα προς συζήτηση.
2. Το Πειθαρχικό Υπηρεσιακό Συμβούλιο βρίσκεται σε απαρτία, όταν είναι παρόντα τέσσερα (4) από τα πέντε (5) μέλη του, στα οποία συμπεριλαμβάνεται ο Πρόεδρος ή ο αναπληρωτής του. Για τη λήψη αποφάσεων ή τη διατύπωση γνωμοδοτήσεων, απαιτείται πλειοψηφία των παρόντων, σε περίπτωση δε ισοψηφίας υπερισχύει η ψήφος του Προέδρου. Εάν υπάρχουν περισσότερες από δύο γνώμες, αυτοί που ακολουθούν την ασθενέστερη οφείλουν να προσχωρήσουν σε μία από τις δύο επικρατέστερες.
3. Το Συμβούλιο οφείλει να καλεί τον κρινόμενο υπάλληλο να εμφανισθεί, αυτοπροσώπως, ενώπιόν του και να αναπτύξει και προφορικά τα στοιχεία που εκτίθενται στην απολογία του ή να προσκομίσει νέα, προς υπεράσπισή του, στοιχεία. Ο παραπεμπόμενος στο Συμβούλιο δικαιούται να λάβει, εγκαίρως, γνώση των στοιχείων του οικείου φακέλου και να παραστεί αυτοπροσώπως ή μετά ή δια δικηγόρου.
4. Κατά τη διάρκεια της διετούς θητείας δεν επιτρέπεται η αντικατάσταση των μελών του Συμβουλίου, εκτός εάν συντρέχουν σοβαροί υπηρεσιακοί λόγοι που βεβαιώνονται με απόφαση του Υπουργού Εξωτερικών.
5. Το Πειθαρχικό Συμβούλιο συγκαλείται υποχρεωτικώς εντός έξι (6) μηνών από την κλήση του υπαλλήλου σε απολογία ή την απευθείας παραπομπή του σε αυτό και οφείλει εντός προθεσμίας έξι (6) μηνών από τη σύγκλησή του να εκδώσει απόφαση, η οποία γνωστοποιείται στον υπάλληλο αμελλητί. Τα πρακτικά του Πειθαρχικού Συμβουλίου δημοσιεύονται εντός προθεσμίας δύο (2) μηνών από την έκδοση της απόφασης.
ΥΠΟΚΕΦΑΛΑΙΟ ΣΤ’
ΔΕΥΤΕΡΟΒΑΘΜΙΟ ΠΕΙΘΑΡΧΙΚΟ
ΥΠΗΡΕΣΙΑΚΟ ΣΥΜΒΟΥΛΙΟ
Άρθρο 267
Συγκρότηση Δευτεροβάθμιου Πειθαρχικού Υπηρεσιακού Συμβουλίου
1. Το Δευτεροβάθμιο Πειθαρχικό Υπηρεσιακό Συμβούλιο (Δ.Π.Υ.Σ.) συγκροτείται με απόφαση του Υπουργού Εξωτερικών και αποτελείται από οκτώ (8) μέλη με δικαίωμα ψήφου, τα οποία ορίζονται με τους αναπληρωτές τους ως εξής:
α) ένας (1) Αντιπρόεδρος του Συμβουλίου Επικρατείας, ως Πρόεδρος,
β) τρεις (3) δικαστικοί λειτουργοί, προερχόμενοι δύο (2) από το Συμβούλιο της Επικρατείας, αρχαιότεροι αυτού που ορίζεται μέλος του Π.Υ.Σ., και ένας (1) από τον Άρειο Πάγο,
γ) ο ΣΤ - Α’ Γενικός Διευθυντής Προσωπικού και Διοικητικής Οργάνωσης και
δ) δύο (2) υπάλληλοι του Διπλωματικού Κλάδου με βαθμό Πρέσβη ή Πληρεξούσιου Υπουργού Α’.
2. Καθήκοντα γραμματέα εκτελεί διπλωματικός υπάλληλος με βαθμό Συμβούλου Πρεσβείας Α’ ή Β’ που υπηρετεί στη Διεύθυνση Προσωπικού και Διοικητικής Οργάνωσης.
3. Στο Δ.Π.Υ.Σ. συμμετέχει, με δικαίωμα ψήφου, και ένας (1) εκπρόσωπος της συνδικαλιστικής οργάνωσης:
α) του Διπλωματικού Κλάδου, όταν το ζήτημα του οποίου επιλαμβάνεται το Δ.Π.Υ.Σ. αφορά υπαλλήλους του Διπλωματικού Κλάδου,
β) του Κλάδου Επιστημονικού Προσωπικού της Ε.Ν.Υ., όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του Κλάδου του Επιστημονικού Προσωπικού της Ε.Ν.Υ.,
γ) του Κλάδου Εμπειρογνωμόνων, όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του Κλάδου Εμπειρογνωμόνων,
δ) του Κλάδου Οικονομικών και Εμπορικών Υποθέσεων, όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του Κλάδου Οικονομικών και Εμπορικών Υποθέσεων,
ε) του Κλάδου Συμβούλων και Γραμματέων Επικοινωνίας, όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του Κλάδου Συμβούλων και Γραμματέων Επικοινωνίας,
στ) του Κλάδου Διοικητικού Προξενικού, όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του εν λόγω Κλάδου,
ζ) του Κλάδου Επικοινωνιών και Πληροφορικής όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του εν λόγω Κλάδου,
η) του Κλάδου ΠΕ Διοικητικού Οικονομικού όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του εν λόγω Κλάδου,
θ) του Κλάδου Διοικητικής και Λογιστικής Υποστήριξης, όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του εν λόγω Κλάδου,
ι) του Κλάδου Επιμελητών, όταν το ζήτημα του οποίου επιλαμβάνεται το Δ.Π.Υ.Σ. αφορά σε υπαλλήλους του εν λόγω Κλάδου.
4. Ο εκπρόσωπος κάθε συνδικαλιστικής οργάνωσης υποδεικνύεται από το Διοικητικό Συμβούλιο του οικείου Συλλόγου και ορίζεται με την απόφαση του Υπουργού Εξωτερικών.
Άρθρο 268
Αρμοδιότητες Δ.Π.Υ.Σ.
Το Δ.Π.Υ.Σ. είναι αρμόδιο για:
α) την έκδοση απόφασης επί ενστάσεων υπαλλήλων, που υπάγονται στην αρμοδιότητά του, κατά των αποφάσεων του Π.Υ.Σ. και του Α.Π.Υ.Σ. με τις οποίες τους επιβάλλονται πειθαρχικές ποινές του προστίμου αποδοχών τεσσάρων (4) μηνών και άνω, της στέρησης του δικαιώματος για προαγωγή από ένα (1) έως πέντε (5) έτη, του υποβιβασμού, της προσωρινής παύσης τριών (3) έως δώδεκα (12) μηνών με πλήρη στέρηση των αποδοχών και της οριστικής παύσης,
β) την έκδοση απόφασης επί ενστάσεων που ασκεί κατά αποφάσεων του Π.Υ.Σ. και του Α.Π.Υ.Σ., υπέρ της Διοίκησης ή υπέρ του υπαλλήλου, ο Υπουργός ή κάθε πειθαρχικός προϊστάμενος. Στην περίπτωση αυτή, δεν μπορεί να επιβάλει ελαφρότερη ποινή από αυτήν που επιβλήθηκε από το Π.Υ.Σ. ή το Α.Π.Υ.Σ..
Άρθρο 269
Λειτουργία Δ.Π.Υ.Σ.
1. Στο Συμβούλιο εισηγείται, χωρίς δικαίωμα ψήφου, ένας Πρέσβης ή Πληρεξούσιος Υπουργός Α’, αναπληρούμενος από άλλον ομοιόβαθμό του διπλωματικό υπάλληλο, οι οποίοι ορίζονται από τον Υπουργό Εξωτερικών, με διετή θητεία. Στην περίπτωση εξέτασης θεμάτων της Ειδικής Νομικής Υπηρεσίας, καθήκοντα εισηγητή εκτελεί ο Ειδικός Νομικός Σύμβουλος. Στην περίπτωση του Ειδικού Νομικού Συμβούλου, στο Συμβούλιο εισηγείται Πρέσβης ή Πληρεξούσιος Υπουργός Α’.
2. Με την απόφαση της παρ. 1 ορίζονται, επίσης, πέντε (5) Πρέσβεις επί τιμή, με διετή θητεία, οι οποίοι καλούνται, κατά τη σειρά του διορισμού τους, προς αναπλήρωση εκείνου του μέλους του Δ.Π.Υ.Σ. που είναι κατώτερο σε βαθμό ή νεότερο στην επετηρίδα του κρινόμενου διπλωματικού υπαλλήλου.
3. Αν τα μέλη του Δ.Π.Υ.Σ. περιλαμβάνονται μεταξύ αυτών που κρίνονται, δεν συμμετέχουν στη συνεδρίαση για την κρίση που τους αφορά. Αν τα αναπληρωματικά μέλη έχουν το ίδιο κώλυμα, το Δ.Π.Υ.Σ. συνεδριάζει με τα υπόλοιπα μέλη.
4. Το Δ.Π.Υ.Σ. συγκαλείται από τον Πρόεδρό του εάν υπάρχουν ενστάσεις κατά αποφάσεων των Πειθαρχικών Συμβουλίων. Η Διεύθυνση Προσωπικού και Διοικητικής Οργάνωσης αποστέλλει αμελλητί όλες τις ενστάσεις στον Πρόεδρο, ο οποίος ορίζει εν συνεχεία την ημερήσια διάταξη, τον χρόνο και τον τόπο πραγματοποίησης των συνεδριάσεων, καθώς και κάθε άλλο σχετικό ζήτημα. Η πρόσκληση, η οποία περιλαμβάνει την ημερήσια διάταξη, γνωστοποιείται, από τον γραμματέα, στα μέλη του συλλογικού οργάνου πέντε (5) τουλάχιστον ημέρες πριν από τη συνεδρίαση.
5. Το Δ.Π.Υ.Σ. βρίσκεται σε απαρτία, όταν είναι παρόντα πέντε (5) από τα οκτώ (8) μέλη του, στα οποία συμπεριλαμβάνεται ο Πρόεδρος ή ο αναπληρωτής του. Για τη λήψη αποφάσεων απαιτείται πλειοψηφία των παρόντων, σε περίπτωση δε ισοψηφίας υπερισχύει η ψήφος του Προέδρου. Εάν υπάρχουν περισσότερες από δύο γνώμες, αυτοί που ακολουθούν την ασθενέστερη οφείλουν να προσχωρήσουν σε μία από τις δύο επικρατέστερες.
6. Η ένσταση ενώπιον του Δ.Π.Υ.Σ. κατά των αποφάσεων του Π.Υ.Σ. ασκείται μέσα σε προθεσμία τριάντα (30) ημερών από την κοινοποίηση της απόφασης ή την πλήρη γνώση αυτής από τον υπάλληλο ή από την περιέλευσή της στα όργανα που δικαιούνται να ασκήσουν ένσταση. Η προθεσμία αυτή παρατείνεται κατά τριάντα (30) ημέρες για εκείνους που διαμένουν στο εξωτερικό.
7. Η προθεσμία για την άσκηση ένστασης ενώπιον του Δ.Π.Υ.Σ. και η άσκησή της αναστέλλουν την εκτέλεση της πειθαρχικής απόφασης του οικείου Πειθαρχικού Συμβουλίου.
8. Το Δ.Π.Υ.Σ. δύναται να αναβάλει την κρίση του αιτιολογημένα μέχρι δύο (2) φορές. Σε κάθε περίπτωση, το Δ.Π.Υ.Σ. συγκαλείται υποχρεωτικώς εντός τεσσάρων (4) μηνών από την περιέλευση σε αυτό της υπόθεσης και οφείλει εντός προθεσμίας τεσσάρων (4) μηνών από τη σύγκλησή του να εκδώσει απόφαση, η οποία γνωστοποιείται στον υπάλληλο αμελλητί. Τα πρακτικά του Δ.Π.Υ.Σ. δημοσιεύονται εντός προθεσμίας δύο (2) μηνών από την έκδοση της απόφασης.
9. Το Συμβούλιο οφείλει να καλεί τον κρινόμενο υπάλληλο να εμφανισθεί, αυτοπροσώπως, ενώπιον του και να αναπτύξει και προφορικά τα στοιχεία που εκτίθενται στην απολογία του ή να προσκομίσει νέα, προς υπεράσπισή του, στοιχεία. Ο κρινόμενος υπάλληλος δικαιούται να λάβει, εγκαίρως, γνώση των στοιχείων του οικείου φακέλου και να παραστεί αυτοπροσώπως ή μετά ή δια δικηγόρου.
10. Κατά τη διάρκεια της διετούς θητείας δεν επιτρέπεται η αντικατάσταση των μελών του Συμβουλίου, εκτός εάν συντρέχουν σοβαροί υπηρεσιακοί λόγοι που βεβαιώνονται με απόφαση του Υπουργού Εξωτερικών.
ΥΠΟΚΕΦΑΛΑΙΟ Ζ’
ΕΚΠΑΙΔΕΥΤΙΚΟ ΣΥΜΒΟΥΛΙΟ
ΤΗΣ ΔΙΠΛΩΜΑΤΙΚΗΣ ΑΚΑΔΗΜΙΑΣ
Άρθρο 270
Εκπαιδευτικό Συμβούλιο
της Διπλωματικής Ακαδημίας
Στη Διπλωματική Ακαδημία συγκροτείται με απόφαση του Υπουργού Εξωτερικών Εκπαιδευτικό Συμβούλιο, σύμφωνα με όσα προβλέπονται στα άρθρα 46 και 47.
ΥΠΟΚΕΦΑΛΑΙΟ Η’
ΤΕΧΝΙΚΟ ΣΥΜΒΟΥΛΙΟ
Άρθρο 271
Συγκρότηση Τεχνικού Συμβουλίου
1. Για την εκπλήρωση των σκοπών της Τεχνικής Υπηρεσίας του Υπουργείου Εξωτερικών λειτουργεί πενταμελές Τεχνικό Συμβούλιο, το οποίο απαρτίζεται από τα κάτωθι μέλη, που ορίζονται, με διετή θητεία, με απόφαση του Υπουργού Εξωτερικών:
α) τον ΣΤ - Β’ Γενικό Διευθυντή Οικονομικών Υπηρεσιών, ως Πρόεδρο, αναπληρούμενο, σε περίπτωση κωλύματος, από τον Διευθυντή Προσωπικού,
β) τον αρχαιότερο Πάρεδρο του Γραφείου Ν.Σ.Κ. στο Υπουργείο Εξωτερικών, αναπληρούμενο σε περίπτωση κωλύματος από τον νόμιμο αναπληρωτή του,
γ) έναν (1) εκπρόσωπο του Τεχνικού Επιμελητηρίου Ελλάδος (Τ.Ε.Ε.), που ορίζεται, με τον αναπληρωτή του, από τη Διοικούσα Επιτροπή του Τ.Ε.Ε., με διετή θητεία,
δ) έναν (1) διπλωματούχο μηχανικό, υπάλληλο της Γενικής Γραμματείας Υποδομών του Υπουργείου Υποδομών και Μεταφορών, που ορίζεται, με τον αναπληρωτή του, από τον αρμόδιο Υπουργό με διετή θητεία,
ε) έναν (1) διπλωματούχο μηχανικό, υπάλληλο του Υπουργείου Ανάπτυξης και Επενδύσεων, που ορίζεται, με τον αναπληρωτή του, από τον αρμόδιο Υπουργό, με διετή θητεία.
2. Καθήκοντα εισηγητή, χωρίς ψήφο, εκτελεί είτε ο προϊστάμενος της Τεχνικής Υπηρεσίας είτε ο προϊστάμενος της Διεύθυνσης Προμηθειών και Λειτουργικών Δαπανών.
3. Ως Γραμματέας, χωρίς ψήφο, ορίζεται από τον Πρόεδρο υπάλληλος ο οποίος τηρεί, με ίδια ευθύνη, βιβλίο πρωτοκόλλου, στο οποίο καταχωρίζονται, κατ’ αύξοντα αριθμό, οι εισηγήσεις, ως και βιβλίο πρακτικών, στο οποίο καταχωρίζονται, κατά συνεδρία, οι γνωμοδοτήσεις του Τεχνικού Συμβουλίου.
4. Ο Πρόεδρος του Τεχνικού Συμβουλίου μπορεί να καλεί στις συνεδριάσεις οποιονδήποτε υπάλληλο του Υπουργείου Εξωτερικών ή ιδιώτη, για παροχή πληροφοριών σχετικά με τα θέματα που συζητούνται σε αυτό. Το Τεχνικό Συμβούλιο συγκαλείται από τον Πρόεδρό του, ο οποίος ορίζει και τα προς συζήτηση θέματα.
Άρθρο 272
Αρμοδιότητες Τεχνικού Συμβουλίου
Το Τεχνικό Συμβούλιο γνωμοδοτεί για θέματα που:
α) εισηγείται ο προϊστάμενος της Τεχνικής Υπηρεσίας και αφορούν:
αα) στη συντήρηση κτηρίων της Κεντρικής Υπηρεσίας του Υπουργείου Εξωτερικών και των κτηρίων, στα οποία στεγάζονται οι Αρχές της Εξωτερικής Υπηρεσίας,
αβ) στην αγορά κατάλληλων ακινήτων για τη στέγαση υπηρεσιών του Υπουργείου Εξωτερικών στην Ελλάδα ή την εγκατάσταση των διπλωματικών και προξενικών Αρχών ως και για την κατοικία των προϊσταμένων των Αρχών αυτών,
αγ) στην ανέγερση και ανακαίνιση κτηρίων προς εξυπηρέτηση των σκοπών που αναφέρονται στην υποπερ. αβ’,
αδ) στην επίπλωση - εξοπλισμό και διακόσμηση των ως άνω κτηρίων και οικημάτων,
β) εισηγείται ο Διευθυντής της Διεύθυνσης Προμηθειών και Λειτουργικών Δαπανών και ανάγονται σε προμήθειες,
γ) προβλέπονται στον ν. 3669/2008 (Α’ 116) και τα εκτελεστικά αυτού διατάγματα,
δ) παραπέμπει σε αυτό ο Υπουργός Εξωτερικών ή ο Υπηρεσιακός Γενικός Γραμματέας ή ο ΣΤ - Β’ Γενικός Διευθυντής Οικονομικών Υπηρεσιών.
Άρθρο 273
Λειτουργία Τεχνικού Συμβουλίου
Το Τεχνικό Συμβούλιο είναι σε απαρτία, όταν είναι παρόντα τέσσερα (4) μέλη του, στα οποία περιλαμβάνεται ο Πρόεδρος ή ο αναπληρωτής του. Οι αποφάσεις και γνωμοδοτήσεις λαμβάνονται με απόλυτη πλειοψηφία των παρόντων μελών. Σε περίπτωση ισοψηφίας υπερισχύει η ψήφος του Προέδρου.
ΥΠΟΚΕΦΑΛΑΙΟ Θ’
ΣΥΜΒΟΥΛΙΟ ΤΑΓΜΑΤΩΝ ΑΡΙΣΤΕΙΑΣ
Άρθρο 274
Συγκρότηση Συμβουλίου Ταγμάτων Αριστείας
1. Το Συμβούλιο Ταγμάτων Αριστείας είναι πενταμελές και αποτελείται από τα παρακάτω μέλη, τα οποία, με τους αναπληρωτές τους, ορίζονται με απόφαση του Υπουργού Εξωτερικών, με τριετή θητεία:
α) τον Υπηρεσιακό Γενικό Γραμματέα του Υπουργείου Εξωτερικών, ως Πρόεδρο, με αναπληρωτή του τον Προϊστάμενο της ΣΤ-Α’ Γενικής Διεύθυνσης,
β) τον Προϊστάμενο του Διπλωματικού Γραφείου της Προεδρίας της Δημοκρατίας, με τον νόμιμο αναπληρωτή του,
γ) τον Προϊστάμενο του Διπλωματικού Γραφείου του Υπουργού Εξωτερικών, με τον νόμιμο αναπληρωτή του,
δ) τον Προϊστάμενο της Διεύθυνσης Εθιμοτυπίας, με τον νόμιμο αναπληρωτή του, και
ε) έναν Πρέσβη επί τιμή, που ορίζεται με τον αναπληρωτή του, από τον Υπουργό Εξωτερικών.
2. Στις συνεδριάσεις του Συμβουλίου μετέχει, ως εισηγητής, χωρίς ψήφο, υπάλληλος του Διπλωματικού Κλάδου της Διεύθυνσης Εθιμοτυπίας, που ορίζεται από τον Προϊστάμενό της. Καθήκοντα γραμματέα εκτελεί υπάλληλος της Διεύθυνσης Εθιμοτυπίας, που ορίζεται από τον Προϊστάμενό της.
Άρθρο 275
Αρμοδιότητες Συμβουλίου
Ταγμάτων Αριστείας
Το Συμβούλιο Ταγμάτων Αριστείας γνωμοδοτεί επί προτάσεων για την απονομή τιμητικών διακρίσεων και ειδικότερα:
α) γνωμοδοτεί επί προτάσεων του Υπουργού Εξωτερικών για την ένταξη Ελλήνων πολιτών σε Τάγμα Αριστείας και την απονομή των οικείων διασήμων έως και τον βαθμό του Ανωτέρου Ταξιάρχη εκάστου Τάγματος. Πρόταση για αναβάθμιση της διακρίσεως εισάγεται μόνο μετά από την πάροδο τριετίας από την τελευταία απονομή, εκτός εάν ο προτεινόμενος παρουσίασε στο μεταξύ εξαιρετική προσφορά που δικαιολογεί την προαγωγή του,
β) γνωμοδοτεί επί προτάσεων του Υπουργού Εξωτερικών για την ένταξη θανόντων προσώπων σε Τάγμα Αριστείας και την απονομή σε αυτά των οικείων διασήμων, τα οποία παραλαμβάνουν οι κληρονόμοι τους,
γ) αποφασίζει την έκπτωση και στέρηση του δικαιώματος να φέρει μέλος Τάγματος Αριστείας τα απονεμηθέντα διάσημα στις περ. της παρ. 2 του άρθρου 5 του ν. 106/1975 (Α’ 171),
δ) εποπτεύει την τήρηση των μητρώων των Ταγμάτων Αριστείας και τα επιθεωρεί, μία φορά κατ’ έτος.
Άρθρο 276
Λειτουργία Συμβουλίου Ταγμάτων Αριστείας
Το Συμβούλιο συνέρχεται μία (1) τουλάχιστον φορά κατ’ έτος, συγκαλούμενο από τον Υπουργό Εξωτερικών. Το Συμβούλιο έχει απαρτία όταν παρίστανται τρία (3) τουλάχιστον από τα μέλη του, μεταξύ των οποίων περιλαμβάνεται απαραίτητα και ο Πρόεδρος. Για τη λήψη αποφάσεων ή τη διατύπωση γνωμοδοτήσεων απαιτείται η πλειοψηφία των παρόντων, σε περίπτωση δε ισοψηφίας υπερισχύει η ψήφος του Προέδρου.
ΥΠΟΚΕΦΑΛΑΙΟ Ι’
ΕΠΙΤΡΟΠΗ ΕΙΔΙΚΩΝ ΔΑΠΑΝΩΝ
Άρθρο 277
Συγκρότηση Επιτροπής Ειδικών Δαπανών
1. Στο Υπουργείο Εξωτερικών λειτουργεί τριμελής Επιτροπή Ειδικών Δαπανών, αποτελούμενη από:
α) τον Υπηρεσιακό Γενικό Γραμματέα του Υπουργείου Εξωτερικών, ως Πρόεδρο, τον οποίο αναπληρώνει, σε περίπτωση απουσίας ή κωλύματος, ο Προϊστάμενος της Διεύθυνσης Προμηθειών και Λειτουργικών Δαπανών,
β) δύο (2) υπαλλήλους με πρεσβευτικό βαθμό, που υπηρετούν στην Κεντρική Υπηρεσία και ορίζονται από τον Υπουργό Εξωτερικών.
2. Στην Επιτροπή μετέχει ως γραμματέας, χωρίς ψήφο, υπάλληλος του Υπουργείου, που ορίζεται από τον Υπουργό Εξωτερικών. Αυτός τηρεί, με δική του ευθύνη και απόλυτη εχεμύθεια, βιβλίο πρωτοκόλλου στο οποίο καταχωρίζονται, κατ’ αύξοντα αριθμό, οι προτάσεις δαπανών, καθώς και βιβλίο πρακτικών στο οποίο καταχωρίζονται, κατά συνεδρίαση, οι γνωμοδοτήσεις της Επιτροπής, το περιεχόμενο των οποίων απαγορεύεται να ανακοινώνεται.
Άρθρο 278
Αρμοδιότητες Επιτροπής Ειδικών Δαπανών
1. Η Επιτροπή γνωμοδοτεί, με αιτιολογημένο πρακτικό, για προτάσεις που διαβιβάζονται σε αυτήν από τον Υπουργό Εξωτερικών. Με τη γνωμοδότηση η Επιτροπή αποφαίνεται τόσο για το αν οι προτεινόμενες προς διάθεση δαπάνες από τις πιστώσεις απόρρητων εθνικών αναγκών πληρούν τους όρους του άρθρου 439, όσο και για το ύψος αυτών. Απόσπασμα του πρακτικού, που αναγράφει τον αριθμό της γνωμοδότησης, τη χρονολογία της συνεδρίασης, το όνομα του δικαιούχου, το ύψος της δαπάνης και τον χαρακτηρισμό της δαπάνης ως απορρήτου, διαβιβάζεται προς τη Διεύθυνση Οικονομικών Υπηρεσιών του Υπουργείου, η οποία προκαλεί σχετική απόφαση του Υπουργού Εξωτερικών, που αποτελεί το μόνο δικαιολογητικό της δαπάνης.
2. Ο έλεγχος της πραγματοποίησης της δαπάνης για απόρρητη εθνική ανάγκη διενεργείται από την υπηρεσία που την προκάλεσε.
3. α) Όλα τα παραστατικά έγγραφα της δαπάνης και κάθε άλλο στοιχείο που κατέχει η Επιτροπή ή οποιαδήποτε άλλη υπηρεσία του Υπουργείου, και αναφέρεται στην αναγνώριση και εκτέλεση της δαπάνης, καταστρέφονται από τους προϊσταμένους των οικείων Διευθύνσεων έναν (1) χρόνο, το αργότερο, μετά από την έκδοση της σχετικής υπουργικής απόφασης. Η μη τήρηση της υποχρέωσης αυτής συνιστά πειθαρχικό παράπτωμα για τους προϊσταμένους των οικείων Διευθύνσεων.
β) Για δαπάνη που υπερβαίνει το ποσό των είκοσι πέντε χιλιάδων (25.000) ευρώ, τα δικαιολογητικά έγγραφα της δαπάνης και κάθε άλλο στοιχείο που κατέχει η Επιτροπή Ειδικών Δαπανών ή οποιαδήποτε άλλη υπηρεσία του Υπουργείου και αναφέρεται στην αναγνώριση και εκτέλεση της δαπάνης διαβιβάζονται με συνοδευτική έκθεση μέσω του Υπουργού Εξωτερικών προς τη Βουλή, κατόπιν συνεννόησης με τον Πρόεδρο της Βουλής, προκειμένου να ενημερωθεί αυθημερόν. Για τα ανωτέρω έγγραφα και τη διαχείριση αυτών εφαρμόζονται οι διατάξεις περί απορρήτων, απαγορευόμενης της αναπαραγωγής, διατήρησης ή δημοσιοποίησης αυτών. Ο σχετικός φάκελος επιστρέφεται εν συνεχεία στο Υπουργείο Εξωτερικών, όπου ο Υπηρεσιακός Γενικός Γραμματέας βεβαιώνει την ορθή διάθεση του ποσού και τηρείται η διαδικασία της περ. α’ περί καταστροφής.
Άρθρο 279
Λειτουργία Επιτροπής Ειδικών Δαπανών
1. Οι γνωμοδοτήσεις της Επιτροπής λαμβάνονται κατά πλειοψηφία. Η γνώμη της μειοψηφίας καταχωρίζεται, υποχρεωτικώς, στα πρακτικά.
2. Η Επιτροπή μπορεί να προσκαλεί τους προϊσταμένους των αρμόδιων υπηρεσιών του Υπουργείου, για την παροχή από αυτούς των αναγκαίων διευκρινίσεων ή να ζητεί κάθε άλλο στοιχείο για την προτεινόμενη δαπάνη.
ΥΠΟΚΕΦΑΛΑΙΟ ΙΑ’
ΣΥΜΒΟΥΛΙΑ ΣΥΝΤΟΝΙΣΜΟΥ
ΠΕΡΙΦΕΡΕΙΑΚΗΣ ΠΟΛΙΤΙΚΗΣ
Άρθρο 280
Συμβούλια Συντονισμού
Περιφερειακής Πολιτικής
1. Στην Κεντρική Υπηρεσία λειτουργούν Συμβούλια Συντονισμού γεωγραφικών περιοχών ως εξής:
α) Ευρωπαϊκών Χωρών,
β) Χωρών Νοτιοανατολικής Ευρώπης,
γ) Ρωσίας, Λευκορωσίας, Χωρών Καυκάσου και λοιπών χωρών Ευξείνου Πόντου,
δ) Αραβικών Χωρών και Μέσης Ανατολής,
ε) Βορείου Αμερικής,
στ) Λατινικής Αμερικής και Καραϊβικής,
ζ) Χωρών Υποσαχάριας Αφρικής,
η) Ασίας και Ωκεανίας.
2. Στο κάθε Συμβούλιο Συντονισμού συμμετέχουν οι αρμόδιοι Διευθυντές και Τμηματάρχες της Α’ Γενικής Διεύθυνσης Πολιτικών Υποθέσεων, οι αρμόδιοι Διευθυντές και Τμηματάρχες των Διευθύνσεων Διμερών και Πολυμερών Οικονομικών Σχέσεων, ο Διευθυντής και οι αρμόδιοι Τμηματάρχες της Διεύθυνσης Διεθνούς Επικοινωνίας, ο Διευθυντής και οι αρμόδιοι Τμηματάρχες της Διεύθυνσης Απόδημου Ελληνισμού και Προγραμμάτων, ο προϊστάμενος της Διεύθυνσης Στρατηγικού και Επιχειρησιακού Σχεδιασμού του Υπουργείου Εξωτερικών, καθώς και ο προϊστάμενος της Υπηρεσίας Συντονισμού του Υπουργείου Εξωτερικών.
3. Στο κάθε Συμβούλιο προεδρεύει ο προϊστάμενος της Α’ Γενικής Διεύθυνσης Πολιτικών Υποθέσεων, ο οποίος και το συγκαλεί και μπορούν να καλούνται να συμμετέχουν και οι αντίστοιχοι επικεφαλής των Πρεσβειών στις χώρες αυτές.
4. Αρμοδιότητα των Συμβουλίων Συντονισμού είναι ο συντονισμός και η ευθυγράμμιση των δράσεων των Γενικών Γραμματειών και των Διευθύνσεων του Υπουργείου σε μία γεωγραφική περιοχή.
ΥΠΟΚΕΦΑΛΑΙΟ ΙΒ’
ΕΠΙΤΡΟΠΗ ΑΠΟΧΑΡΑΚΤΗΡΙΣΜΟΥ
Άρθρο 281
Συγκρότηση Επιτροπής Αποχαρακτηρισμού
Με απόφαση του Υπουργού Εξωτερικών συγκροτείται Επιτροπή Αποχαρακτηρισμού, η οποία απαρτίζεται από τον Διευθυντή του Διπλωματικού Γραφείου του Υπουργού, τον Α’ Γενικό Διευθυντή Πολιτικών Υποθέσεων, τον ΣΤ-Α’ Γενικό Διευθυντή Προσωπικού και Διοικητικής Οργάνωσης και τον Προϊστάμενο της Υπηρεσίας Διπλωματικού και Ιστορικού Αρχείου, ενώ σε αυτή συμμετέχουν, ανάλογα με το υπό εξέταση αρχειακό υλικό, επικεφαλής Διευθύνσεων ή Υπηρεσιών του Υπουργείου. Της Επιτροπής Αποχαρακτηρισμού προεδρεύει ο ανώτερος σε βαθμό υπάλληλος του Διπλωματικού Κλάδου και, σε περίπτωση ομοιοβάθμων, ο αρχαιότερος.
Άρθρο 282
Αρμοδιότητες Επιτροπής Αποχαρακτηρισμού
Αρμοδιότητες της Επιτροπής Αποχαρακτηρισμού αρχείων είναι:
α) Σε ό,τι αφορά στα διαβαθμισμένα ιστορικά αρχεία, ο μετά από την πάροδο της τριακονταετίας από την παραγωγή τους αποχαρακτηρισμός και η αποδέσμευση εκείνων των διαβαθμισμένων αρχείων που η Υπηρεσία Διπλωματικού και Ιστορικού Αρχείου θέτει υπόψη της Επιτροπής προς αποχαρακτηρισμό και αποδέσμευση. Αρνητική εισήγηση της Επιτροπής Αποχαρακτηρισμού υποβάλλεται στον Υπουργό Εξωτερικών, ο οποίος αποφασίζει για τον αποχαρακτηρισμό και την αποδέσμευση ή μη του αρχείου. Σε περίπτωση αποδοχής από τον Υπουργό της ανωτέρω εισήγησης περί μη αποχαρακτηρισμού και αποδέσμευσης, η Επιτροπή επανεξετάζει την ανάγκη αποχαρακτηρισμού και αποδέσμευσης εντός διαστήματος που ορίζεται στην απόφαση μη αποχαρακτηρισμού και αποδέσμευσης και δεν μπορεί να είναι μεγαλύτερο των δέκα (10) ετών. Διαβαθμισμένο υλικό που δεν εμπίπτει στις εξαιρέσεις του πρώτου εδαφίου αποχαρακτηρίζεται και αποδεσμεύεται χωρίς εξέταση από την Επιτροπή Αποχαρακτηρισμού.
β) Σε ό,τι αφορά στα αδιαβάθμητα ιστορικά αρχεία, η γνωμοδότηση, με αιτιολογημένη εισήγηση, για την εξαίρεση αρχειακού υλικού από την αποδέσμευση με βάση τις εξαιρέσεις του πρώτου εδαφίου. Το υπόλοιπο αδιαβάθμητο αρχείο αποδεσμεύεται αυτοδικαίως μόλις ταξινομηθεί. Ακολουθείται η διαδικασία που ορίζεται στην περ. α’.
γ) Ο αποχαρακτηρισμός, εάν απαιτείται, και η αποδέσμευση αρχειακού υλικού, σύμφωνα με τις περ. α’ και β’, που δεν είχε αποχαρακτηρισθεί και αποδεσμευθεί κατά τη συμπλήρωση της τριακονταετίας από την παραγωγή του λόγω μη έγκαιρης ταξινόμησης. Το συγκεκριμένο αρχειακό υλικό μπορεί να τεθεί υπόψη της Επιτροπής Αποχαρακτηρισμού και να αποχαρακτηρισθεί και αποδεσμευθεί αμέσως μετά από την ολοκλήρωση της ταξινόμησης.
δ) Ο αποχαρακτηρισμός, εάν απαιτείται, και η αποδέσμευση υπηρεσιακού αρχείου νεώτερου των τριάντα (30) ετών, εφόσον συντρέχουν λόγοι υπηρεσιακού ή εθνικού συμφέροντος ή εφόσον η αποδέσμευσή του έχει ζητηθεί για δικαστική χρήση και υπό τις προϋποθέσεις του άρθρου 5 του ν. 2690/1999 (Κώδικα Διοικητικής Διαδικασίας, Α’ 45). Σχετική εισήγηση της Επιτροπής Αποχαρακτηρισμού υποβάλλεται στον Υπουργό Εξωτερικών, ο οποίος αποφασίζει για τον αποχαρακτηρισμό και την αποδέσμευση ή μη του αρχείου.
Άρθρο 283
Αποχαρακτηρισμός αρχείων
1. Τα αρχεία, διαβαθμισμένα ή αδιαβάθμητα, μετά από την πάροδο τριακονταετίας από την παραγωγή τους, θεωρούνται ιστορικά αρχεία, αποχαρακτηρίζονται εφόσον φέρουν διαβάθμιση και αποδεσμεύονται προς έρευνα, εκτός εάν:
α) ο αποχαρακτηρισμός και η αποδέσμευσή τους θέτουν σε κίνδυνο το εθνικό συμφέρον, ή
β) δεν έχουν ταξινομηθεί, ή
γ) ο αποχαρακτηρισμός και η αποδέσμευσή τους θέτουν σε κίνδυνο την προστασία των προσωπικών δεδομένων σύμφωνα με την εθνική και ενωσιακή νομοθεσία, ή
δ) δεν έχουν παραδοθεί στην Υπηρεσία Διπλωματικού και Ιστορικού Αρχείου από τις Διευθύνσεις της Κεντρικής Υπηρεσίας και τις Αρχές Εξωτερικού.
2. Τα κύρια στοιχεία της περιγραφής του εκάστοτε αποδεσμευόμενου αρχειακού υλικού αναρτώνται στον ιστότοπο του Υπουργείου αμέσως μετά από την αποδέσμευσή του και, κατά προτίμηση, εντός του Ιανουαρίου εκάστου έτους μετά από τη συμπλήρωση της τριακονταετίας.
ΥΠΟΚΕΦΑΛΑΙΟ ΙΓ’
ΕΠΟΠΤΙΚΟ ΣΥΜΒΟΥΛΙΟ
ΠΙΣΤΟΠΟΙΗΜΕΝΩΝ ΜΕΤΑΦΡΑΣΤΩΝ
Άρθρο 284
Εποπτικό Συμβούλιο
πιστοποιημένων μεταφραστών
Στο Υπουργείο Εξωτερικών λειτουργεί Εποπτικό Συμβούλιο πιστοποιημένων μεταφραστών, σύμφωνα με το άρθρο 149.
ΥΠΟΚΕΦΑΛΑΙΟ ΙΔ’
ΝΟΜΟΠΑΡΑΣΚΕΥΑΣΤΙΚΕΣ ΕΠΙΤΡΟΠΕΣ,
ΕΠΙΤΡΟΠΕΣ ΚΑΙ ΟΜΑΔΕΣ ΕΡΓΑΣΙΑΣ
Άρθρο 285
Νομοπαρασκευαστικές Επιτροπές,
Επιτροπές και Ομάδες Εργασίας
1. Με απόφαση του Υπουργού μπορεί να συγκροτούνται νομοπαρασκευαστικές επιτροπές, με σκοπό τη σύνταξη σχεδίων νόμων, κανονιστικών διαταγμάτων και λοιπών κανονιστικών πράξεων.
2. Στις επιτροπές αυτές μπορούν να μετέχουν και δικαστικοί λειτουργοί, σύμφωνα με το άρθρο 41 του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 1756/1988, Α’ 35), καθώς και ο Νομικός Σύμβουλος ή οι Πάρεδροι του Γραφείου Νομικού Συμβούλου του Κράτους (Ν.Σ.Κ.) του Υπουργείου Εξωτερικών σύμφωνα με την περ. δ’ της παρ. 2 του άρθρου 17 του ν. 3086/2002 (Α’ 324).
3. Με κοινή απόφαση των Υπουργών Εξωτερικών και Οικονομικών μπορεί να συγκροτούνται επιτροπές και ομάδες εργασίας από δημόσιους λειτουργούς ή υπαλλήλους και ιδιώτες, οι οποίοι μπορούν, λόγω των ειδικών γνώσεων, της επιστημονικής τους κατάρτισης και πείρας, να συμβάλουν στην αποδοτικότερη διεξαγωγή του έργου του Υπουργείου Εξωτερικών. Οι λεπτομέρειες για τη λειτουργία, καθώς και η αμοιβή ή αποζημίωση των μελών των ανωτέρω επιτροπών και ομάδων εργασίας ορίζονται, κατά περίπτωση, με την ίδια απόφαση. Σε περίπτωση που ορίζονται πρόσωπα με την ιδιότητά τους ως υπαλλήλων άλλου υπουργείου ή φορέα του δημόσιου τομέα, απαιτείται για τη συμμετοχή τους η προηγούμενη υπόδειξη ή έγκριση του προϊσταμένου ή εποπτεύοντος Υπουργού.
4. Με απόφαση του Υπουργού Εξωτερικών μπορεί να συγκροτούνται μη αμειβόμενες ειδικές επιτροπές και ομάδες εργασίας με σκοπό τη διερεύνηση, μελέτη και αξιολόγηση θεμάτων που άπτονται των αρμοδιοτήτων του Υπουργείου Εξωτερικών. Σε αυτές μπορεί να μετέχουν στελέχη του Υπουργείου Εξωτερικών, δημόσιοι λειτουργοί, δημόσιοι υπάλληλοι, καθώς και ιδιώτες, οι οποίοι διαθέτουν ειδικές γνώσεις και εμπειρία στα θέματα που εξετάζονται. Με όμοια απόφαση μπορεί να ρυθμίζονται, όταν κρίνεται αναγκαίο, οι ειδικότερες λεπτομέρειες για το αντικείμενο, τη χρονική διάρκεια και την εν γένει λειτουργία των εν λόγω επιτροπών και ομάδων εργασίας. Σε περίπτωση που ορίζονται πρόσωπα με την ιδιότητά τους ως υπαλλήλων άλλου υπουργείου ή φορέα του δημόσιου τομέα, απαιτείται για τη συμμετοχή τους η προηγούμενη υπόδειξη ή έγκριση του προϊσταμένου ή εποπτεύοντος Υπουργού.
Άρθρο 286
Εξουσιοδοτικές διατάξεις
1. Με απόφαση του Υπουργού Εξωτερικών ρυθμίζονται ειδικότερα θέματα οργάνωσης και λειτουργίας:
α) του Συμβουλίου Πολιτικών Υποθέσεων,
β) του Ανώτατου Υπηρεσιακού Συμβουλίου,
γ) του Ανώτατου Πειθαρχικού Υπηρεσιακού Συμβουλίου,
δ) του Υπηρεσιακού Συμβουλίου,
ε) του Πειθαρχικού Υπηρεσιακού Συμβουλίου,
στ) του Δευτεροβάθμιου Πειθαρχικού Υπηρεσιακού Συμβουλίου,
ζ) του Τεχνικού Συμβουλίου,
η) της Επιτροπής Ειδικών Δαπανών,
θ) της Επιτροπής Αποχαρακτηρισμού.
2. Με όμοια απόφαση ρυθμίζονται ειδικότερα θέματα οργάνωσης, λειτουργίας και άσκησης των προβλεπόμενων στο άρθρο 275 αρμοδιοτήτων του Συμβουλίου Ταγμάτων Αριστείας.
ΜΕΡΟΣ Β’ - ΕΞΩΤΕΡΙΚΗ ΥΠΗΡΕΣΙΑ
ΚΕΦΑΛΑΙΟ Α’ - ΔΙΠΛΩΜΑΤΙΚΕΣ ΑΡΧΕΣ
Άρθρο 287
Σύσταση και κατάργηση διπλωματικών Αρχών
1. Οι Πρεσβείες, οι Μόνιμες Αντιπροσωπείες σε διεθνείς οργανισμούς, οι Διπλωματικές Αντιπροσωπείες και τα Γραφεία Συνδέσμου, χαρακτηρίζονται «Διπλωματικές Αρχές».
2. Στην Πρεσβεία που συστήνεται χωρίς τη δημιουργία νέων θέσεων, διαπιστεύεται Πρέσβης ο οποίος υπηρετεί σε άλλη επικράτεια, με διάταγμα, το οποίο εκδίδεται ύστερα από πρόταση του Υπουργού Εξωτερικών. Εφόσον στη χώρα στην οποία συστήνεται τέτοια Πρεσβεία υφίσταται έμμισθη προξενική Αρχή, μπορεί να ανατεθεί στον προϊστάμενό της η άσκηση καθηκόντων Επιτετραμμένου.
3. Οι υφιστάμενες ή συνιστώμενες αντιπροσωπείες σε μακροχρόνιας διάρκειας διεθνείς διασκέψεις ή διπλωματικές διαπραγματεύσεις λειτουργούν, όπως και οι Μόνιμες Αντιπροσωπείες σε διεθνείς οργανισμούς, μέχρι πέρατος των εργασιών των διασκέψεων ή των διαπραγματεύσεων.
Άρθρο 288
Καθήκοντα πρεσβευτικών Αρχών
1. Οι πρεσβευτικές Αρχές, με προϊστάμενο Πρέσβη, ο οποίος διαπιστεύεται από τον Πρόεδρο της Δημοκρατίας, εκπροσωπούν την Ελλάδα στα κράτη διαπίστευσής τους και ασκούν, στο πλαίσιο των αρμοδιοτήτων του άρθρου 2, ιδίως τα εξής καθήκοντα, σύμφωνα με τα διεθνώς ισχύοντα:
α) μεριμνούν για την ανάπτυξη των σχέσεων της Ελλάδας με τα άλλα κράτη στον πολιτικό, οικονομικό, εμπορικό, τουριστικό, πολιτιστικό και άλλους τομείς,
β) προβαίνουν σε κάθε είδους συνεννόηση και διαπραγμάτευση, σύμφωνα με τις οδηγίες της Κυβέρνησης,
γ) παρακολουθούν και ενημερώνουν την Κυβέρνηση για την εσωτερική κατάσταση και τις εξωτερικές σχέσεις του κράτους διαπίστευσης,
δ) ενημερώνουν τις κυβερνήσεις των ξένων κρατών και τους φορείς διαμόρφωσης της κοινής γνώμης και αναλαμβάνουν όλες τις ενδεικνυόμενες πρωτοβουλίες για την προβολή και στήριξη θεμάτων ελληνικού ενδιαφέροντος,
ε) εφαρμόζουν την εξωτερική πολιτική της Χώρας και διατυπώνουν απόψεις και εισηγήσεις για θέματα της αρμοδιότητάς τους,
στ) ασκούν έλεγχο και εποπτεία των έμμισθων και άμισθων προξενικών Αρχών, που λειτουργούν στα κράτη διαπίστευσής τους, καθώς και προξενικά καθήκοντα σε όσες Αρχές έχουν συσταθεί προξενικά γραφεία στο πλαίσιο της οικείας Πρεσβείας,
ζ) συντονίζουν τη λειτουργία των Γραφείων Οικονομικών και Εμπορικών Υποθέσεων (Ο.Ε.Υ.) της περιφέρειας της αρμοδιότητάς τους και ασκούν την οικονομική διπλωματία, μέσω αυτών,
η) συντονίζουν τη λειτουργία των Γραφείων Δημόσιας Διπλωματίας της περιφέρειας της αρμοδιότητάς τους και ασκούν τη δημόσια διπλωματία, μέσω αυτών,
θ) παραλαμβάνουν από την Κεντρική Υπηρεσία και υλοποιούν το Στρατηγικό Σχέδιο και Πρόγραμμα Δράσης που τις αφορά, συμμετέχουν στην κατάρτισή του μέσω προτάσεων και αναφέρουν ανά τακτικά χρονικά διαστήματα τον βαθμό υλοποίησής του.
Άρθρο 289
Καθήκοντα Μόνιμων Αντιπροσωπειών
1. Οι Μόνιμες Αντιπροσωπείες εκπροσωπούν την Ελλάδα στην Ευρωπαϊκή Ένωση, στους διεθνείς οργανισμούς και άλλα διεθνή όργανα και συνδιασκέψεις και έχουν ως κύρια αποστολή την υποστήριξη και προαγωγή των ελληνικών συμφερόντων στους οργανισμούς αυτούς.
2. Προς τον σκοπό αυτόν, στο πλαίσιο των γενικών αρμοδιοτήτων του άρθρου 2, διεξάγουν κάθε είδους συνεννοήσεις και διαπραγματεύσεις, παρακολουθούν τα θέματα του διεθνούς οργανισμού, τον ενημερώνουν για θέματα ελληνικού ενδιαφέροντος, εφαρμόζουν την εξωτερική πολιτική και διατυπώνουν απόψεις και εισηγήσεις για θέματα της αρμοδιότητάς τους.
Άρθρο 290
Καθήκοντα κατά περίπτωση (ad hoc)
διπλωματικών αντιπροσωπειών
Οι διπλωματικές αντιπροσωπείες για την εκπροσώπηση της Ελλάδας σε διμερές ή πολυμερές επίπεδο λειτουργούν σύμφωνα με όσα προβλέπονται για τις πρεσβευτικές Αρχές ή για τις μόνιμες αντιπροσωπείες.
Άρθρο 291
Καθήκοντα Γραφείων Συνδέσμου
Τα Γραφεία Συνδέσμου έχουν όλες τις αρμοδιότητες των πρεσβευτικών Αρχών, στις χώρες διαπίστευσής τους.
Άρθρο 292
Γραφεία ελληνικών συμφερόντων
Επιτρέπεται η σύσταση Γραφείων ελληνικών συμφερόντων σε διπλωματικές ή προξενικές Αρχές άλλων κρατών σε τρίτη χώρα, όπου δεν λειτουργεί ελληνική διπλωματική ή προξενική Αρχή, καθώς και σε Γραφεία Αντιπροσωπειών της Ευρωπαϊκής Επιτροπής σε τρίτες χώρες, για την εξυπηρέτηση των συμφερόντων της Ελλάδας.
Άρθρο 293
Διαπίστευση και ανάκληση
προϊσταμένων διπλωματικών Αρχών
1. Οι Πρέσβεις διαπιστεύονται στους Αρχηγούς ξένων κρατών από τον Πρόεδρο της Δημοκρατίας, σύμφωνα με τα διεθνώς ισχύοντα, με διαπιστευτήρια τα οποία ο ίδιος εκδίδει και ανακαλούνται από τον ίδιο με ανακλητήρια αυτών.
2. Ο προϊστάμενος Πρεσβείας, εφόσον φέρει τον βαθμό του Πληρεξούσιου Υπουργού Α’ ή Β’, μπορεί να διαπιστεύεται ως Πρέσβης. Λαμβάνει τις παροχές του βαθμού του και της θέσης στην οποία διορίζεται, χωρίς όμως να μεταβάλλονται ο βαθμός και η αρχαιότητά του στην υπαλληλική ιεραρχία.
3. Ο διορισμός Επιτετραμμένου σε χηρεύουσα θέση Πρέσβη, ως και διπλωματικού αντιπροσώπου, γίνεται με επιστολή του Υπουργού Εξωτερικών προς τον Υπουργό Εξωτερικών της χώρας στην οποία τοποθετείται.
4. Ο διορισμός και η ανάκληση Αντιπροσώπων σε διεθνείς οργανισμούς ενεργούνται σύμφωνα με τα κρατούντα στους οργανισμούς αυτούς.
Άρθρο 294
Αναπλήρωση προϊσταμένων
διπλωματικών Αρχών
1. Τον προϊστάμενο Πρεσβείας, Μόνιμης Αντιπροσωπείας, Διπλωματικής Αντιπροσωπείας και Γραφείου Συνδέσμου, απόντα ή κωλυόμενο, αναπληρώνει, προσωρινά, ως Επιτετραμμένος, ο αμέσως επόμενος, κατά βαθμό ή αρχαιότητα, υπάλληλος του Διπλωματικού Κλάδου, ελλείψει αυτού, ο ανώτερος κατά βαθμό ή αρχαιότητα υπάλληλος του Κλάδου Οικονομικών και Εμπορικών Υποθέσεων που υπηρετεί στην Αρχή αυτή και του οποίου το όνομα έχει καταχωρηθεί στην ξένη διπλωματική επετηρίδα και, ελλείψει αυτού, ο ανώτερος κατά βαθμό ή αρχαιότητα υπάλληλος του Κλάδου Συμβούλων και Γραμματέων Επικοινωνίας που υπηρετεί στην Αρχή αυτή και του οποίου το όνομα έχει καταχωρηθεί στην ξένη διπλωματική επετηρίδα. Η σχετική αναγγελία γίνεται με ρηματική διακοίνωση της Αρχής προς το Υπουργείο Εξωτερικών της χώρας διαπίστευσης ή τον επικεφαλής του Διεθνούς Οργανισμού.
2. Ο Υπουργός Εξωτερικών μπορεί να αναθέσει την προσωρινή διεύθυνση Πρεσβείας, Μόνιμης Αντιπροσωπείας, Διπλωματικής Αντιπροσωπείας ή Γραφείου Συνδέσμου σε υπάλληλο του Διπλωματικού Κλάδου ο οποίος δεν ανήκει στην Αρχή αυτή.
3. Αν δεν υπηρετεί υπάλληλος του Διπλωματικού Κλάδου ή του Κλάδου Οικονομικών και Εμπορικών Υποθέσεων ή του Κλάδου Συμβούλων και Γραμματέων Επικοινωνίας ούτε αποστέλλεται, για τον σκοπό αυτόν, άλλος υπάλληλος του Διπλωματικού Κλάδου, τη διεκπεραίωση της υπηρεσίας της Πρεσβείας, της Μόνιμης Αντιπροσωπείας, της Διπλωματικής Αντιπροσωπείας ή του Γραφείου Συνδέσμου αναλαμβάνει προσωρινά ο ανώτερος κατά βαθμό, μεταξύ δε ομοιοβάθμων ο αρχαιότερος υπάλληλος του Υπουργείου Εξωτερικών, του Κλάδου Διοικητικού Προξενικού και, ελλείψει αυτού, του Κλάδου ΠΕ Διοικητικού Οικονομικού και, εάν ελλείπει, του Κλάδου Επικοινωνιών και Πληροφορικής και, εάν ελλείπει και αυτός, του Κλάδου Διοικητικής και Λογιστικής Υποστήριξης, που υπηρετεί σε αυτή, ο οποίος αναγγέλλεται, με ρηματική διακοίνωση, ως ο διεκπεραιώνων τις υποθέσεις της αρχής (Charge d’ Affaires).
4. Η ανακοίνωση του προσωπικού κάθε διπλωματικής Αρχής στις Αρχές της χώρας διαπίστευσης γίνεται με απόφαση του προϊσταμένου της Αρχής, κατόπιν σύμφωνης γνώμης της Κεντρικής Υπηρεσίας, και, σε κάθε περίπτωση, ανά τμήμα της Αρχής αυτής.
Άρθρο 295
Παράδοση και παραλαβή υπηρεσίας
των διπλωματικών Αρχών
1. Σε κάθε αλλαγή προϊσταμένου διπλωματικής Αρχής, συντάσσεται πρωτόκολλο παράδοσης και παραλαβής της υπηρεσίας καθώς και καταγραφής και απογραφής του υλικού της. Σε περίπτωση αμφισβήτησης μεταξύ του παραδίδοντος και του παραλαμβάνοντος, στην ανωτέρω διαδικασία σύνταξης του πρωτοκόλλου παράδοσης παραλαβής συμμετέχει τακτικός επιθεωρητής της Γενικής Επιθεώρησης. Το πρωτότυπο των πρωτοκόλλων κατατίθεται στο αρχείο της διπλωματικής Αρχής και από ένα αντίγραφο αποστέλλεται στη Γενική Επιθεώρηση, στη Διεύθυνση Προσωπικού και Διοικητικής Οργάνωσης και στη Διεύθυνση Προϋπολογισμού του Υπουργείου Εξωτερικών.
2. Σε περίπτωση θανάτου του προϊσταμένου διπλωματικής Αρχής, συντάσσεται από τριμελή επιτροπή υπαλλήλων του Υπουργείου Εξωτερικών, η οποία ορίζεται από τον Γενικό Επιθεωρητή, έκθεση απογραφής, στην οποία μνημονεύεται ρητά η γενόμενη πρόσκληση προς τους ευρισκόμενους στην έδρα της διπλωματικής Αρχής νομίμους κληρονόμους του αποβιώσαντος, όπως παραστούν κατά την απογραφή. Το πρωτότυπο της έκθεσης κατατίθεται στο αρχείο της διπλωματικής Αρχής. Από ένα αντίγραφο λαμβάνει κάθε ένα μέλος της επιτροπής απογραφής και από ένα αντίγραφο αποστέλλεται στη Γενική Επιθεώρηση, στη Διεύθυνση Προσωπικού και Διοικητικής Οργάνωσης και στη Διεύθυνση Προϋπολογισμού του Υπουργείου Εξωτερικών.
3. Σε περίπτωση παύσης, θέσης σε αργία, άρνησης ή αδυναμίας για οποιονδήποτε άλλο λόγο του προϊσταμένου διπλωματικής Αρχής να παραδώσει, συντάσσεται έκθεση απογραφής από τριμελή επιτροπή υπαλλήλων του Υπουργείου Εξωτερικών, η οποία ορίζεται από τον Γενικό Επιθεωρητή, αφού προηγουμένως κληθεί από την Επιτροπή ο εν λόγω προϊστάμενος να παραστεί αυτοπροσώπως ή με εκπρόσωπο. Το πρωτότυπο της έκθεσης κατατίθεται στο αρχείο της διπλωματικής Αρχής. Από ένα αντίγραφο λαμβάνει κάθε ένα μέλος της επιτροπής απογραφής και από ένα αντίγραφο αποστέλλεται στη Γενική Επιθεώρηση, στη Διεύθυνση Προσωπικού και Διοικητικής Οργάνωσης και στη Διεύθυνση Προϋπολογισμού του Υπουργείου Εξωτερικών.
4. Ο τύπος και το περιεχόμενο των πρωτοκόλλων της παρ. 1 και των εκθέσεων απογραφής των παρ. 2 και 3 καθορίζονται από τον Γενικό Επιθεωρητή.
Άρθρο 296
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών, κατόπιν εισήγησης του Υπηρεσιακού Γενικού Γραμματέα, συνιστώνται και καταργούνται διπλωματικές Αρχές.
2. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, καθορίζεται η σύνθεση των διπλωματικών Αρχών. Με όμοιο διάταγμα είναι δυνατή η μεταφορά των θέσεων αυτών σε άλλες Αρχές της Εξωτερικής Υπηρεσίας του Υπουργείου Εξωτερικών. Με όμοιο διάταγμα αυξάνονται και οι οργανικές θέσεις των κλάδων των υπαλλήλων του Υπουργείου Εξωτερικών, ανάλογα με την προβλεπόμενη σύνθεση των διπλωματικών Αρχών που συνιστώνται.
3. Η σύσταση Πρεσβείας χωρίς τη δημιουργία νέων θέσεων γίνεται με διάταγμα, το οποίο εκδίδεται ύστερα από πρόταση του Υπουργού Εξωτερικών.
4. Με απόφαση του Υπουργού Εξωτερικών δύναται να μεταβάλλεται η έδρα της διπλωματικής Αρχής.
5. Με απόφαση του Υπουργού Εξωτερικών ορίζονται, σε κάθε συγκεκριμένη περίπτωση, οι κατά περίπτωση (ad hoc) διπλωματικές αντιπροσωπείες.
6. Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών, επιτρέπεται η σύσταση Γραφείων ελληνικών συμφερόντων. Με όμοιο διάταγμα καθορίζονται η οργάνωση, στελέχωση και λειτουργία των Γραφείων αυτών. Με απόφαση του Υπουργού Εξωτερικών επιτρέπεται η σύσταση αντίστοιχων γραφείων τρίτων κρατών σε ελληνικές διπλωματικές ή προξενικές Αρχές της Εξωτερικής Υπηρεσίας.
ΚΕΦΑΛΑΙΟ Β’ - ΠΡΟΞΕΝΙΚΕΣ ΑΡΧΕΣ
Άρθρο 297
Σύσταση, διαβάθμιση,
κατάργηση προξενικών Αρχών
1. Προξενικές Αρχές συστήνονται σε πόλεις του εξωτερικού στις οποίες υφίστανται σημαντικές ελληνικές παροικίες ή όπου εμπορικά, ναυτιλιακά, τουριστικά ή άλλα συμφέροντα του κράτους επιβάλλουν τη σύστασή τους.
2. Οι προξενικές Αρχές διαβαθμίζονται σε Γενικά Προξενεία και Προξενεία.
3. Οι προξενικές Αρχές διακρίνονται σε έμμισθες που διευθύνονται από υπαλλήλους του Διπλωματικού Κλάδου και σε άμισθες που διευθύνονται από επίτιμους υπαλλήλους.
4. Αποκλείεται η σύσταση άμισθης προξενικής Αρχής ανώτερης διαβάθμισης από την έμμισθη που λειτουργεί στο ίδιο κράτος.
Άρθρο 298
Εποπτεία προξενικών Αρχών
1. Οι έμμισθες ή άμισθες προξενικές Αρχές υπάγονται, υπηρεσιακώς, στην Πρεσβεία που λειτουργεί στο ίδιο κράτος, η οποία παρακολουθεί και αξιολογεί το έργο τους και δίδει κατευθύνσεις και οδηγίες, για την εύρυθμη και αποτελεσματική λειτουργία τους.
2. Η εποπτεία των εμμίσθων προξενικών Αρχών, ελλείψει Πρεσβείας στο ίδιο κράτος, ανατίθεται από τον Υπουργό Εξωτερικών στην υπάρχουσα ανώτερη ή ισόβαθμη έμμισθη προξενική Αρχή στο ίδιο κράτος ή σε Πρεσβεία, η οποία εδρεύει σε γειτονικό κράτος.
3. Η εποπτεία αμίσθων προξενικών Αρχών, ελλείψει Πρεσβείας στο ίδιο κράτος, ανατίθεται από τον Υπουργό Εξωτερικών στην υπάρχουσα ανώτερη ή ισόβαθμη έμμισθη προξενική Αρχή στο ίδιο κράτος ή σε Πρεσβεία, η οποία εδρεύει σε γειτονικό κράτος.
4. Οι προξενικές Αρχές ζητούν από την Πρεσβεία, στην οποία υπάγονται, οδηγίες για την εκπλήρωση της αποστολής τους. Για υποθέσεις, οι οποίες σχετίζονται με τα γενικότερα συμφέροντα του κράτους ή η λύση των οποίων εξαρτάται από ενέργειες της οικείας Πρεσβείας προς τις εγχώριες Αρχές, οι προξενικές Αρχές υποχρεούνται να εκτελούν τις εντολές αυτής, εφόσον δε έχουν διαφορετική γνώμη, μπορούν να αναφέρονται, εκ των υστέρων, στο Υπουργείο Εξωτερικών.
Άρθρο 299
Καθήκοντα έμμισθων προξενικών Αρχών
1. Στο πλαίσιο των αρμοδιοτήτων που απορρέουν από το άρθρο 2, οι έμμισθες προξενικές Αρχές ασκούν, στην περιφέρειά τους, και τα εξής ειδικότερα καθήκοντα, σύμφωνα με τα διεθνώς ισχύοντα:
α) πληροφορούν την Κυβέρνηση και προβαίνουν σε σχετικές παρατηρήσεις και εισηγήσεις για κάθε θέμα που έχει σχέση με τα συμφέροντα της Χώρας, ενημερώνοντας την οικεία πρεσβευτική Αρχή,
β) παρέχουν κάθε δυνατή συνδρομή στους Έλληνες πολίτες και ομογενείς, καθώς και προξενική προστασία σε μη αντιπροσωπευόμενους πολίτες της Ευρωπαϊκής Ένωσης σε τρίτες χώρες, όπως προβλέπεται στον
ν. 4566/2018 (Α’ 175), προστατεύουν τα δικαιώματα και συμφέροντα των Ελλήνων πολιτών και των ομογενών, ενισχύουν τις δραστηριότητές τους στους τομείς εκκλησιαστικού, κοινοτικού, πολιτιστικού και εκπαιδευτικού ενδιαφέροντος και τους εξυπηρετούν μέσω του Κέντρου Εξυπηρέτησης και Πληροφόρησης Πολιτών και Αποδήμων Ελλήνων (Κ.Ε.Π.Π.Α.Ε.) του Υπουργείου Εξωτερικών,
γ) ασκούν, κατά περίπτωση, καθήκοντα διπλωματικών Αρχών,
δ) ασκούν καθήκοντα οικονομικής και εμπορικής φύσεως στις χώρες όπου δεν λειτουργεί Γραφείο Ο.Ε.Υ. και συντονίζουν τη λειτουργία των κατά τόπο αρμόδιων Γραφείων Ο.Ε.Υ. της περιφέρειας αρμοδιότητάς τους,
ε) ασκούν καθήκοντα διοικητικής φύσεως, όπως είναι, μεταξύ άλλων, η τήρηση μητρώου μόνιμων κατοίκων, η μέριμνα για την έκδοση ελληνικών ταξιδιωτικών εγγράφων και η χορήγηση θεώρησης εισόδου επί αλλοδαπών διαβατηρίων, η επικύρωση εγγράφων, η μέριμνα κληρονομικών υποθέσεων, η διεκπεραίωση στρατολογικών θεμάτων, η αποδοχή παρακαταθηκών, η διενέργεια μεταφράσεων, η χορήγηση πιστοποιητικών και η επίδοση δικογράφων,
στ) ασκούν καθήκοντα ληξιάρχου και συμβολαιογράφου και τελούν πολιτικούς γάμους,
ζ) ασκούν καθήκοντα δικαστικής φύσεως, σύμφωνα με τις διεθνείς συνθήκες και τις διατάξεις του ελληνικού δικονομικού δικαίου, όπως είναι, μεταξύ άλλων, η προανάκριση, η εξέταση μαρτύρων σε αστικές δίκες ή όπου αλλού χρειάζεται, ο εξώδικος συμβιβασμός διαφορών, η διενέργεια διαιτησιών, η εκτέλεση δικαστικών παραγγελιών, η διασφάλιση περιουσιακών στοιχείων, η παραλαβή και δημοσίευση διαθηκών, η έκδοση και εκτέλεση προξενικών δικογράφων, καθώς και καθήκοντα που αφορούν θέματα επιτροπείας, κηδεμονίας και δικαστικής συμπαράστασης,
η) μπορούν, σε κατεπείγουσες περιπτώσεις μόνο, να εκδίδουν πιστοποιητικά που βεβαιώνουν την εξ αδιαθέτου κληρονομική ιδιότητα κληρονόμων αποθανόντος Έλληνα πολίτη εγκατεστημένου, μονίμως, από τουλάχιστον πενταετίας, στην προξενική περιφέρειά τους, επί τη βάσει ένορκης κατάθεσης τριών (3) Ελλήνων πολιτών εγκατεστημένων στην ίδια περιφέρεια. Σε αδυναμία πρόσβασης των τελευταίων στις προξενικές Αρχές λόγω μεγάλων αποστάσεων, μπορούν να στηρίζονται, για την έκδοση των ως άνω πιστοποιητικών, σε ένορκες καταθέσεις των εν λόγω Ελλήνων πολιτών ενώπιον αλλοδαπών συμβολαιογράφων, οι οποίες αποστέλλονται με αλληλογραφία στις προξενικές Αρχές,
θ) ασκούν τις αρμοδιότητες των λιμενικών Αρχών σε παράκτιες προξενικές Αρχές, όπου δεν υπάρχει έδρα Ναυτιλιακού Ακολούθου, και εφόσον δεν αντίκειται στη νομοθεσία του κράτους υποδοχής, σύμφωνα με τις διατάξεις του Κώδικα Δημοσίου Ναυτικού Δικαίου.
Άρθρο 300
Προξενικά Γραφεία Πρεσβειών
1. Εάν στην έδρα Πρεσβείας ή Γραφείου Συνδέσμου δεν υφίσταται έμμισθη προξενική Αρχή, συστήνεται σε αυτή προξενικό γραφείο.
2. Η διεύθυνση του προξενικού Γραφείου Πρεσβείας ή Γραφείου Συνδέσμου ανατίθεται από τον Πρέσβη σε έναν (1) από τους υπηρετούντες στην Πρεσβεία ή το Γραφείο Συνδέσμου υπαλλήλους του Διπλωματικού Κλάδου ή σε έναν (1) από τους υπηρετούντες υπαλλήλους του Κλάδου Διοικητικού Προξενικού ή του Κλάδου Επικοινωνιών και Πληροφορικής και, ελλείψει τούτων, σε έναν (1) από τους υπηρετούντες υπαλλήλους του Κλάδου Διοικητικής και Λογιστικής Υποστήριξης.
3. Τα προξενικά Γραφεία υπέχουν όλες τις ευθύνες και ασκούν όλα τα καθήκοντα των προξενικών Αρχών.
4. Σε περίπτωση απουσίας ή κωλύματος του προϊσταμένου του προξενικού Γραφείου, ο Πρέσβης μπορεί είτε να αναθέσει προσωρινώς την άσκηση των προξενικών καθηκόντων σε άλλον υπάλληλο, ο οποίος υπηρετεί στην Πρεσβεία ή το Γραφείο Συνδέσμου, είτε να την αναλάβει ο ίδιος.
Άρθρο 301
Προξενικά διπλώματα
1. Για την τοποθέτηση προϊσταμένου προξενικής Αρχής, εκδίδεται από τον Πρόεδρο της Δημοκρατίας, με πρόταση του Υπουργού Εξωτερικών, προξενικό δίπλωμα, με το οποίο αναγγέλλεται ο διορισμός, προκειμένου ο διορισθείς να αναγνωρισθεί από την ξένη κυβέρνηση και να εκδοθεί επ’ ονόματί του το απαιτούμενο εκτελεστήριο.
2. Προξενικό δίπλωμα μπορεί να εκδοθεί και για τους προσωρινώς διευθύνοντες έμμισθη προξενική Αρχή.
3. Η αναγνώριση των προϊσταμένων των ξένων προξενικών Αρχών στην Ελλάδα γίνεται με διάταγμα, το οποίο εκδίδεται ύστερα από πρόταση του Υπουργού Εξωτερικών, ο οποίος χορηγεί και το σχετικό εκτελεστήριο έγγραφο.
Άρθρο 302
Διεύθυνση έμμισθων προξενικών Αρχών
και αναπλήρωση προϊσταμένων
1. Με απόφαση του Υπουργού Εξωτερικών τοποθετείται ως προϊστάμενος του μεν έμμισθου Γενικού Προξενείου υπάλληλος του Διπλωματικού Κλάδου με βαθμό Πληρεξούσιου Υπουργού Β’ ή Συμβούλου Πρεσβείας Α’ ή Β’, του δε έμμισθου Προξενείου υπάλληλος του Διπλωματικού Κλάδου με βαθμό Συμβούλου Πρεσβείας Β’ ή Γραμματέα Πρεσβείας Α’ ή Β’.
2. Εάν έκτακτες υπηρεσιακές ανάγκες το επιβάλλουν, ο Υπουργός Εξωτερικών μπορεί να αναθέσει, προσωρινώς και κατ’ απόσπαση, τη διεύθυνση έμμισθης προξενικής Αρχής σε υπάλληλο του Διπλωματικού Κλάδου κατά έναν βαθμό κατώτερο από τον προβλεπόμενο για τον προϊστάμενο της Αρχής.
3. Τον προϊστάμενο έμμισθης προξενικής Αρχής, ελλείποντα, απόντα ή κωλυόμενο, αναπληρώνει σε όλα τα καθήκοντά του ο υπηρετών σε αυτήν ανώτερος, κατά βαθμό ή αρχαιότητα, υπάλληλος του Διπλωματικού Κλάδου.
4. Ο Υπουργός Εξωτερικών μπορεί να αναθέσει την προσωρινή διεύθυνση έμμισθης προξενικής Αρχής σε υπάλληλο του Διπλωματικού Κλάδου άλλης αρχής, ο οποίος πρέπει να φέρει βαθμό ανώτερο του τακτικού αναπληρωτή της παρ. 3.
5. Εάν ελλείπουν οι αναπληρωτές των παρ. 3 και 4, τον προϊστάμενο αναπληρώνει ο υπηρετών στην προξενική Αρχή προηγούμενος κατ’ αρχαιότητα υπάλληλος του Κλάδου Διοικητικού Προξενικού ή του Κλάδου Επικοινωνιών και Πληροφορικής και, εάν ελλείπει, υπάλληλος του Κλάδου Διοικητικής και Λογιστικής Υποστήριξης.
Άρθρο 303
Ειδικές ρυθμίσεις
1. Οι υπάλληλοι του Κλάδου Διοικητικού Προξενικού των προξενικών Αρχών και, ελλείψει αυτών, οι υπάλληλοι του Κλάδου Διοικητικής και Λογιστικής Υποστήριξης εκτελούν καθήκοντα δικαστικού γραμματέα, χωρίς να δικαιούνται πρόσθετη αμοιβή ή αποζημίωση για την απασχόληση αυτή. Εάν δεν υπάρχει υπάλληλος των ανωτέρω κλάδων, ο προϊστάμενος της προξενικής Αρχής μπορεί να αναθέσει καθήκοντα δικαστικού γραμματέα σε όποιον Έλληνα πολίτη κρίνει κατάλληλο, ο οποίος δίνει προηγουμένως τον εξής όρκο: «Ορκίζομαι να εκτελώ πιστά και τίμια και κατά τους ελληνικούς νόμους τα καθήκοντά μου ως δικαστικός γραμματέας». Εάν αυτός δηλώσει ότι δεν πιστεύει σε καμιά θρησκεία ή πιστεύει σε θρησκεία που δεν επιτρέπει τον όρκο, ο όρκος δίνεται σαν διαβεβαίωση με τον εξής τύπο: «Δηλώνω στην τιμή και στη συνείδησή μου ότι θα εκτελώ πιστά και τίμια και κατά τους ελληνικούς νόμους τα καθήκοντά μου ως δικαστικός γραμματέας». Σε περίπτωση αδυναμίας τήρησης των προαναφερομένων, ο προϊστάμενος της προξενικής Αρχής μπορεί να ορίζει δύο (2) μάρτυρες και, σε περίπτωση αδυναμίας ανεύρεσης μαρτύρων, συντάσσει μόνος τη σχετική έκθεση ή πράξη, με ειδική μνεία της αδυναμίας αυτής.
2. Τα έγγραφα που εκδίδονται και οι άλλες πράξεις που συντάσσονται από προξενικές Αρχές, είναι εκτελεστά και έχουν την ισχύ που τους αποδίδει η ελληνική νομοθεσία. Είναι επίσης εκτελεστά στην αλλοδαπή, εφόσον η τοπική νομοθεσία ή οι διεθνείς συνθήκες το προβλέπουν.
3. Όταν οι εκδιδόμενες πράξεις είναι αδύνατο να περιβληθούν τους τύπους που ορίζουν οι ελληνικοί νόμοι, γίνεται σε αυτές ρητή μνεία περί τούτου. Εάν ο Επίτιμος Πρόξενος ή ο νόμιμος αναπληρωτής του αγνοούν την ελληνική γλώσσα, οι καταρτιζόμενες από αυτούς πράξεις συντάσσονται στη γνωστή σε αυτούς γλώσσα και γίνεται ειδική μνεία περί τούτου. Σε περίπτωση που συμπράττουν στην κατάρτιση πράξης και άλλα πρόσωπα που αγνοούν τη γλώσσα του προϊσταμένου της προξενικής Αρχής ή του νόμιμου αναπληρωτή του, προσλαμβάνεται διερμηνέας, ο οποίος, πριν αναλάβει τα καθήκοντά του, ορκίζεται ότι θα εκτελέσει αυτά πιστά και ευσυνείδητα.
Άρθρο 304
Παράδοση και παραλαβή υπηρεσίας
των προξενικών Αρχών
1. Σε κάθε αλλαγή του προϊσταμένου έμμισθης ή άμισθης προξενικής Αρχής και προξενικού Γραφείου Πρεσβείας, καθώς και σε περίπτωση άδειας ή απομάκρυνσής του από την έδρα του πέραν του διμήνου, συντάσσεται πρωτόκολλο παράδοσης παραλαβής, το οποίο υπογράφεται από τον παραδίδοντα και τον παραλαμβάνοντα. Σε περίπτωση αμφισβήτησης μεταξύ του αποχωρούντος και του νέου προϊσταμένου, στη σύνταξη του πρωτοκόλλου παράδοσης παραλαβής συμμετέχει τακτικός επιθεωρητής της Γενικής Επιθεώρησης. Όσον αφορά στη διαχείριση του ενσήμου και των αξιών, πρωτόκολλο παράδοσης παραλαβής συντάσσεται σε κάθε περίπτωση απουσίας. Το πρωτότυπο του πρωτοκόλλου κατατίθεται στο αρχείο της προξενικής Αρχής και από ένα αντίγραφο αποστέλλεται στην οικεία Πρεσβεία, στη Γενική Επιθεώρηση, στη Διεύθυνση Προσωπικού και Διοικητικής Οργάνωσης και στη Διεύθυνση Προϋπολογισμού του Υπουργείου Εξωτερικών.
2. Σε περίπτωση θανάτου του προϊσταμένου έμμισθης ή άμισθης προξενικής Αρχής, συντάσσεται από τριμελή επιτροπή υπαλλήλων του Υπουργείου Εξωτερικών, η οποία ορίζεται από τον Γενικό Επιθεωρητή, έκθεση απογραφής, στην οποία μνημονεύεται ρητά η γενόμενη πρόσκληση προς τους ευρισκόμενους στην έδρα της προξενικής Αρχής νόμιμους κληρονόμους του αποβιώσαντος, όπως παραστούν κατά την απογραφή. Το πρωτότυπο της έκθεσης κατατίθεται στο αρχείο της προξενικής Αρχής. Από ένα αντίγραφο λαμβάνει καθένα μέλος της επιτροπής απογραφής και από ένα αντίγραφο αποστέλλεται στην οικεία Πρεσβεία, στη Γενική Επιθεώρηση, στη Διεύθυνση Προσωπικού και Διοικητικής Οργάνωσης και στη Διεύθυνση Προϋπολογισμού του Υπουργείου Εξωτερικών.
3. Σε περίπτωση παύσης, θέσης σε αργία, άρνησης ή αδυναμίας για οποιονδήποτε άλλον λόγο του προϊσταμένου προξενικής Αρχής να παραδώσει, συντάσσεται έκθεση απογραφής από τριμελή επιτροπή υπαλλήλων του Υπουργείου Εξωτερικών, η οποία ορίζεται από τον Γενικό Επιθεωρητή, αφού προηγουμένως κληθεί από την επιτροπή ο εν λόγω προϊστάμενος να παραστεί αυτοπροσώπως ή με εκπρόσωπο. Το πρωτότυπο της έκθεσης κατατίθεται στο αρχείο της προξενικής Αρχής. Από ένα αντίγραφο λαμβάνει κάθε μέλος της επιτροπής απογραφής και από ένα αντίγραφο αποστέλλεται στην οικεία Πρεσβεία, στη Γενική Επιθεώρηση, στη Διεύθυνση Προσωπικού και Διοικητικής Οργάνωσης και στη Διεύθυνση Προϋπολογισμού του Υπουργείου Εξωτερικών.
4. Ο τύπος και το περιεχόμενο των πρωτοκόλλων της παρ. 1 και των εκθέσεων απογραφής των παρ. 2 και 3 καθορίζονται από τον Γενικό Επιθεωρητή.
Άρθρο 305
Διορισμός, αναπλήρωση και καθεστώς Προϊσταμένων άμισθων προξενικών Αρχών
1. Στις θέσεις του Επίτιμου Γενικού Προξένου και του Επίτιμου Προξένου διορίζονται:
α) έγκριτοι πολίτες, κατά προτίμηση ελληνικής ιθαγένειας ή ελληνικού γένους ή, ελλείψει αυτών, και αλλοδαποί, οι οποίοι διαμένουν μονίμως, επί μία πενταετία τουλάχιστον, στον τόπο όπου συστήνεται ή εδρεύει η οικεία προξενική Αρχή, κατέχουν την τοπική γλώσσα και την αγγλική ή γαλλική και μπορούν να ανταποκρίνονται στα οικονομικά βάρη άμισθης προξενικής Αρχής,
β) ευδοκίμως προϋπηρετήσαντες υπάλληλοι του Υπουργείου Εξωτερικών ή άλλοι διακεκριμένοι Έλληνες, που κατέχουν την τοπική γλώσσα και την αγγλική ή γαλλική, οι οποίοι διαμένουν στον τόπο όπου συστήνεται ή εδρεύει η οικεία προξενική Αρχή, έστω και για χρόνο βραχύτερο της πενταετίας.
2. Οι Επίτιμοι Γενικοί Πρόξενοι διορίζονται και απολύονται με απόφαση του Υπουργού Εξωτερικών, η οποία εκδίδεται μετά από εισήγηση της οικείας Πρεσβείας, ή, ελλείψει αυτής, της ανώτερης ή ισόβαθμης έμμισθης προξενικής Αρχής, στην εποπτεία και τον έλεγχο της οποίας υπάγεται η άμισθη προξενική Αρχή, και γνώμη του Υπηρεσιακού Συμβουλίου.
3. Οι προϊστάμενοι των άμισθων προξενικών Αρχών, με τον διορισμό τους δίνουν, εάν μεν έχουν ελληνική ιθαγένεια, τον όρκο της παρ. 1 του άρθρου 320, σε αντίθετη δε περίπτωση, τον εξής: «Ορκίζομαι να εκτελώ με πίστη και τιμιότητα και κατά τους ελληνικούς νόμους τα καθήκοντά μου και να συντελώ με όλες μου τις δυνάμεις σε ό,τι δύναται να προάγει τα οικονομικά, εμπορικά, ναυτιλιακά, τουριστικά και τα εν γένει συμφέροντα της Ελλάδας». Εάν ο οριζόμενος ως προϊστάμενος της άμισθης προξενικής Αρχής δηλώσει ότι δεν πιστεύει σε καμιά θρησκεία ή πιστεύει σε θρησκεία που δεν επιτρέπει τον όρκο, ο όρκος δίνεται σαν διαβεβαίωση με τον εξής τύπο: «Δηλώνω στην τιμή και στη συνείδησή μου ότι θα εκτελώ με πίστη και τιμιότητα και κατά τους ελληνικούς νόμους τα καθήκοντά μου και θα συντελώ με όλες μου τις δυνάμεις σε ό,τι δύναται να προάγει τα οικονομικά, εμπορικά, ναυτιλιακά, τουριστικά και τα εν γένει συμφέροντα της Ελλάδας». Ο όρκος ή η διαβεβαίωση δίδονται ενώπιον του προϊσταμένου της οικείας Πρεσβείας ή ενώπιον του προϊσταμένου της έμμισθης προξενικής Αρχής, υπό την εποπτεία και τον έλεγχο της οποίας υπάγεται η άμισθη προξενική Αρχή ή ενώπιον προσώπου το οποίο ορίζεται, ειδικώς για τον σκοπό αυτόν, από τον Υπουργό Εξωτερικών, ή, κατόπιν άδειας του Υπουργού Εξωτερικών, από μόνο τον διορισθέντα, ο οποίος συντάσσει σχετική έκθεση χρονολογούμενη και υπογραφόμενη από αυτόν.
4. Ως όριο ηλικίας προϊσταμένου άμισθης προξενικής Αρχής για την αποχώρηση από την υπηρεσία ορίζεται το εβδομηκοστό πέμπτο έτος. Με απόφαση του Υπουργού Εξωτερικών η υπηρεσία τους μπορεί να παρατείνεται εάν το επιβάλλουν υπηρεσιακές ανάγκες.
5. Οι επίτιμοι προξενικοί υπάλληλοι έπονται των ισοβάθμων τους εμμίσθων.
6. Τον προϊστάμενο άμισθης προξενικής Αρχής, ελλείποντα, απόντα ή κωλυόμενο, αναπληρώνει σε όλα τα καθήκοντά του ο υποπρόξενος της προξενικής Αρχής και, ελλείψει τούτου, ο γραμματέας.
7. Σε προϊστάμενο άμισθης προξενικής Αρχής, μπορεί, με αίτησή του, να χορηγηθεί άδεια απουσίας ενός μηνός, από την αρμόδια Πρεσβεία, ή σε όσα κράτη δεν υπάρχει Πρεσβεία, από την έμμισθη προξενική Αρχή στην οποία υπάγονται, για μακρότερο δε χρόνο, από τη Διεύθυνση Προσωπικού και Διοικητικής Οργάνωσης του Υπουργείου Εξωτερικών.
8. Η προϊστάμενη πρεσβευτική ή προξενική Αρχή οφείλει να ειδοποιήσει την Κεντρική Υπηρεσία για τη χορήγηση της άδειας.
Άρθρο 306
Προσωπικό και δαπάνες
άμισθων προξενικών Αρχών
1. Οι επίτιμοι γραμματείς σε άμισθες προξενικές Αρχές διορίζονται και παύονται με απόφαση του Υπουργού Εξωτερικών, η οποία εκδίδεται μετά από γνώμη του προϊσταμένου της άμισθης προξενικής Αρχής, και έγκριση της οικείας Πρεσβείας ή της έμμισθης προξενικής Αρχής, υπό την εποπτεία και στον έλεγχο της οποίας υπάγεται η άμισθη προξενική Αρχή. Οι διοριζόμενοι είναι Έλληνες ως προς την ιθαγένεια ή το γένος ή, ελλείψει Ελλήνων, αλλοδαποί οι οποίοι διαμένουν επί μία διετία τουλάχιστον στον τόπο της προξενικής Αρχής.
2. Με απόφαση του Υπουργού Εξωτερικών, η οποία εκδίδεται μετά από πρόταση του προϊσταμένου της άμισθης προξενικής Αρχής και έγκριση της προϊστάμενης Πρεσβείας, μπορεί να απονεμηθεί σε γραμματείς ο τίτλος του υποπροξένου επί τιμή, μετά τη συμπλήρωση εξαετούς ευδόκιμης υπηρεσίας.
3. Οι προϊστάμενοι άμισθων προξενικών Αρχών μπορούν, με απόφασή τους, η οποία εκδίδεται μετά από προηγούμενη έγκριση του Προϊσταμένου της Διεύθυνσης Προσωπικού και Διοικητικής Οργάνωσης, να προσλαμβάνουν, χωρίς επιβάρυνση του Δημοσίου, και να απολύουν γραμματείς ή επιμελητές.
4. Οι διοριζόμενοι επίτιμοι γραμματείς και οι προσλαμβανόμενοι από τις άμισθες προξενικές Αρχές υπάλληλοι δίνουν όρκο ενώπιον των προϊσταμένων αυτών, κατά τον τύπο που ορίζεται για ημεδαπούς και αλλοδαπούς.
5. Ο προϊστάμενος της άμισθης προξενικής Αρχής χορηγεί άδεια απουσίας έως έναν (1) μήνα στους υπαλλήλους της και ειδοποιεί σχετικώς την Κεντρική Υπηρεσία και την Πρεσβεία ή την ανώτερη ή ισόβαθμη έμμισθη προξενική Αρχή, στην οποία υπάγεται η άμισθη προξενική Αρχή. Για μακρότερο χρόνο, την άδεια χορηγεί ο προϊστάμενος της εποπτεύουσας Αρχής, ο οποίος ειδοποιεί την Κεντρική Υπηρεσία του Υπουργείου Εξωτερικών.
6. Σε εξαιρετικές περιπτώσεις, ο Υπουργός Εξωτερικών μπορεί να αποσπά σε άμισθη προξενική Αρχή υπαλλήλους από τον Κλάδο Διοικητικού Προξενικού ή από τον Κλάδο Διοικητικής και Λογιστικής Υποστήριξης του Υπουργείου Εξωτερικών. Ο αποσπώμενος μπορεί να φέρει τον τίτλο του υποπροξένου, λαμβάνει δε, καθ’ όλο το διάστημα της απόσπασής του, τις εν γένει αποδοχές του ισόβαθμού του υπαλλήλου ο οποίος υπηρετεί σε διπλωματική ή έμμισθη προξενική Αρχή, υπό την εποπτεία και στον έλεγχο της οποίας υπάγεται η εν λόγω άμισθη προξενική Αρχή.
7. Η υπηρεσία σε άμισθη προξενική Αρχή θεωρείται, σε κάθε περίπτωση, ως δημόσια και συνυπολογίζεται, σε περίπτωση διορισμού σε έμμισθη θέση του Υπουργείου Εξωτερικών, πλην του Διπλωματικού Κλάδου και των Κλάδων Διοικητικού Προξενικού και Διοικητικής και Λογιστικής Υποστήριξης.
8. Οι επίτιμοι προξενικοί υπάλληλοι δεν αποκτούν από την υπηρεσία τους προσόντα ή δικαιώματα τα οποία προβλέπονται από τον παρόντα νόμο υπέρ των μόνιμων υπαλλήλων του Υπουργείου Εξωτερικών.
9. Οι δαπάνες των άμισθων προξενικών Αρχών βαρύνουν τους προϊσταμένους τους, πλην των δαπανών οι οποίες πραγματοποιούνται σε βάρος του Δημοσίου και των ειδικών δαπανών οι οποίες διατάσσονται από το Υπουργείο Εξωτερικών, σύμφωνα με τις οικείες διατάξεις του παρόντος.
10. Οι προϊστάμενοι των άμισθων προξενικών Αρχών παρακρατούν ποσοστό 60% επί των συνολικών τους εισπράξεων από ένσημα και μόνο για τις δαπάνες λειτουργίας των Αρχών τους. Εξαιρούνται από την παρακράτηση αυτή οι φόροι και τα δικαιώματα υπέρ του Δημοσίου.
11. Το ποσό, που προκύπτει υπέρ του Δημοσίου από τις εισπράξεις των άμισθων προξενικών Αρχών κάθε έτους, αποδίδεται μέχρι το τέλος Μαρτίου του επόμενου έτους είτε με αποστολή του στην οικεία Πρεσβεία, με έμβασμα ή επιταγή στο όνομα της Πρεσβείας, έναντι γραμματίου είσπραξης, είτε με έμβασμα στην Τράπεζα της Ελλάδος στο όνομα της αρμόδιας Δ.Ο.Υ. έναντι διπλοτύπου είσπραξης, είτε με οποιονδήποτε άλλο πρόσφορο τρόπο σε περίπτωση συναλλαγματικών περιορισμών, κατόπιν συνεννόησης με τη Γενική Επιθεώρηση.
Άρθρο 307
Καθήκοντα άμισθων προξενικών Αρχών
Οι άμισθες προξενικές Αρχές ασκούν τα ίδια καθήκοντα με τις έμμισθες προξενικές Αρχές, εκτός από την έκδοση διαβατηρίων και θεωρήσεων εισόδου.
Άρθρο 308
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών και γνώμη της οικείας Πρεσβείας ή, ελλείψει Πρεσβείας, της Διεύθυνσης Προσωπικού και Διοικητικής Οργάνωσης, συστήνονται έμμισθες προξενικές Αρχές. Με όμοιο διάταγμα οι Αρχές αυτές αναβαθμίζονται, υποβαθμίζονται, μεταφέρονται στην ίδια ή άλλες χώρες και καταργούνται.
2. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, καθορίζεται η σύνθεση των έμμισθων προξενικών Αρχών. Με όμοιο διάταγμα είναι δυνατή η μεταφορά των θέσεων αυτών σε άλλες Αρχές της Εξωτερικής Υπηρεσίας του Υπουργείου Εξωτερικών.
3. Με διάταγμα, το οποίο εκδίδεται ύστερα από πρόταση του Υπουργού Εξωτερικών, κατόπιν γνώμης της οικείας Πρεσβείας ή, ελλείψει Πρεσβείας, της Διεύθυνσης Προσωπικού και Διοικητικής Οργάνωσης, συστήνονται, μεταβάλλονται και καταργούνται άμισθες προξενικές Αρχές.
4. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί να μεταβληθεί η περιφέρεια αρμοδιότητας έμμισθης ή άμισθης προξενικής Αρχής ή η έδρα της στην ίδια χώρα.
5. Με διάταγμα, το οποίο εκδίδεται ύστερα από πρόταση του Υπουργού Εξωτερικών, ρυθμίζονται θέματα σχετικά με την εφαρμογή της ηλεκτρονικής διακίνησης εγγράφων και της εξυπηρέτησης των πολιτών με ηλεκτρονικό ταχυδρομείο από τις έμμισθες και άμισθες προξενικές Αρχές, καθώς και της εγκεκριμένης ηλεκτρονικής υπογραφής των εγγράφων, σύμφωνα και με όσα προβλέπονται στον ν. 4727/2020 (Α’ 184) για την ψηφιακή διακυβέρνηση.
6. Με διάταγμα, το οποίο εκδίδεται ύστερα από πρόταση του Υπουργού Εξωτερικών, συστήνεται Προξενικό γραφείο στην έδρα Πρεσβείας ή Γραφείου Συνδέσμου, όπου δεν υφίσταται έμμισθη προξενική Αρχή. Με το ίδιο διάταγμα ορίζεται η περιφέρεια της αρμοδιότητας αυτού.
7. Με απόφαση του Υπουργού Εξωτερικών δύνανται να εξειδικεύονται και να περιορίζονται τα καθήκοντα εκάστης άμισθης προξενικής Αρχής, τηρουμένων όλων των διαδικασιών γνωστοποίησης στο κράτος υποδοχής.
ΚΕΦΑΛΑΙΟ Γ’
ΓΡΑΦΕΙΑ Ο.Ε.Υ.
Άρθρο 309
Γραφεία Οικονομικών
και Εμπορικών Υποθέσεων
1. Τα Γραφεία Ο.Ε.Υ. αποτελούν τμήματα των Αρχών στο πλαίσιο των οποίων λειτουργούν.
2. Στα Γραφεία Ο.Ε.Υ. τοποθετούνται υπάλληλοι του Κλάδου Οικονομικών και Εμπορικών Υποθέσεων, του Κλάδου Διοικητικού Προξενικού, του Κλάδου ΠΕ Διοικητικού Οικονομικού και του Κλάδου Διοικητικής και Λογιστικής Υποστήριξης, όπως και επιτόπιο προσωπικό με σύμβαση εργασίας Ορισμένου Χρόνου που προσλαμβάνεται σύμφωνα με το άρθρο 422.
Άρθρο 310
Αρμοδιότητες Γραφείων Ο.Ε.Υ.
1. Τα Γραφεία Ο.Ε.Υ. έχουν τις εξής αρμοδιότητες:
α) παρακολουθούν και αναλύουν τη γενική οικονομική κατάσταση και τις οικονομικές εξελίξεις των κρατών της περιφέρειας αρμοδιότητάς τους, συμβάλλουν στην κατάρτιση και υλοποιούν το εγκεκριμένο Στρατηγικό και Επιχειρησιακό Σχέδιο για την περιοχή αρμοδιότητάς τους και εκδίδουν τις προβλεπόμενες αναφορές,
β) μελετούν την παραγωγή, το εξωτερικό εμπόριο και τις διεθνείς συναλλαγές των χωρών της αρμοδιότητάς τους, σε σχέση με την παραγωγή και το εξωτερικό εμπόριο της Ελλάδας,
γ) ερευνούν την αγορά των χωρών της αρμοδιότητάς τους, ώστε να αξιοποιηθούν στον μεγαλύτερο δυνατό βαθμό οι δυνατότητες προώθησης ελληνικών προϊόντων, και για τον σκοπό αυτό μελετώνται οι συνθήκες που επικρατούν στη συγκεκριμένη αγορά, οι συνήθειες, προτιμήσεις και απαιτήσεις της κατανάλωσης, καθώς και οι προβλεπόμενες ή διαγραφόμενες τάσεις της αγοράς σε συσχετισμό με την ανταγωνιστικότητα των ελληνικών προϊόντων έναντι των ομοειδών προϊόντων άλλων χωρών,
δ) παρέχουν κάθε δυνατή διευκόλυνση για την προσέλκυση αλλοδαπών επενδύσεων στην Ελλάδα και εισηγούνται τα αναγκαία προς τούτο μέτρα,
ε) καταβάλλουν κάθε προσπάθεια για την προώθηση των ελληνικών επενδύσεων στο εξωτερικό,
στ) συμβάλλουν στη συγκρότηση συλλογικών φορέων και ομάδων στήριξης των ελληνικών οικονομικών συμφερόντων και την προώθηση της επιχειρηματικής συνεργασίας μεταξύ ελληνικών και ξένων επιχειρήσεων, ειδικότερα σε ζητήματα σύστασης και λειτουργίας μεικτών επιχειρήσεων στην αλλοδαπή, μεταφοράς τεχνολογίας, υπεργολαβιών, συμπαραγωγής προϊόντων, αντισταθμιστικού εμπορίου και τουριστικής πολιτικής,
ζ) παρακολουθούν και μελετούν τις τάσεις και εξελίξεις του διμερούς εμπορίου με τις χώρες αρμοδιότητάς τους,
η) ενημερώνουν για μέτρα οικονομικού, εμπορικού ή δημοσιονομικού χαρακτήρα, που μελετώνται ή λαμβάνονται από τις χώρες της αρμοδιότητάς τους και αφορούν στο εξωτερικό εμπόριο, στη σύναψη διεθνών οικονομικών και εμπορικών συμφωνιών, στις εμπορικές συμβάσεις και στην τελωνειακή νομοθεσία,
θ) μεριμνούν για την ανάπτυξη των εμπορικών συναλλαγών με στόχο τη συνεχή και προοδευτική αύξηση των εξαγωγών ελληνικών προϊόντων,
ι) προβαίνουν στις αναγκαίες προπαρασκευαστικές εργασίες για τη σύναψη συμφωνιών οικονομικής συνεργασίας μεταξύ της Ελλάδας και των χωρών της αρμοδιότητάς τους, υποβάλλουν σχετικές προτάσεις και συμμετέχουν στις εμπορικές διαπραγματεύσεις με τις χώρες αυτές,
ια) διοργανώνουν συνέδρια, συμπόσια και ημερίδες με σκοπό την προβολή των δυνατοτήτων και προοπτικών της ελληνικής οικονομίας, την ανάπτυξη σύγχρονων μορφών επενδύσεων, της μεταφοράς τεχνολογίας και της επιχειρηματικής συνεργασίας και την ανάπτυξη επιχειρηματικών σχέσεων στις χώρες της αρμοδιότητάς τους,
ιβ) παρακολουθούν, καταγράφουν και ενημερώνουν για ευρωπαϊκά και διεθνή προγράμματα τεχνικής και οικονομικής συνεργασίας, ανθρωπιστικής και αναπτυξιακής βοήθειας, καθώς και για διαγωνισμούς κρατικών προμηθειών και δημόσιων έργων,
ιγ) παρέχουν κάθε χρήσιμη πληροφορία στους ελληνικούς εμπορικούς οίκους για εισαγωγικούς και εξαγωγικούς οίκους της περιφέρειάς τους, καθώς και κάθε δυνατή συνδρομή για την τοποθέτηση των προϊόντων τους,
ιδ) μεσολαβούν για την επίλυση εμπορικών διαφορών μέσω διαιτησίας και επιδιαιτησίας ή του Διεθνούς Εμπορικού Επιμελητηρίου,
ιε) διοργανώνουν εμπορικές και επιχειρηματικές αποστολές από και προς τη χώρα αρμοδιότητάς τους,
ιστ) προβαίνουν στις αναγκαίες ενέργειες για την προστασία των δικαιωμάτων βιομηχανικής και πνευματικής ιδιοκτησίας των ελληνικών επιχειρήσεων και ιδιωτών και υποβοηθούν στις πράξεις και συμβάσεις μεταφοράς τεχνολογίας προς όφελος της ελληνικής οικονομίας,
ιζ) μελετούν και εισηγούνται για την οργάνωση εκθέσεων ελληνικών προϊόντων, για την εγκατάσταση μόνιμων ή προσωρινών εκθετηρίων στις χώρες της αρμοδιότητάς τους, καθώς και για την προβολή και διαφήμιση των εξαγώγιμων ελληνικών προϊόντων με τα πιο πρόσφορα μέσα,
ιη) εισηγούνται για θέματα αγροτικής πολιτικής, σε συνεργασία με το αρμόδιο Υπουργείο Αγροτικής Ανάπτυξης και Τροφίμων, καθώς και με κατά περίπτωση αρμόδια Υπουργεία για θέματα βιομηχανικής πολιτικής και συνεργασίας, πολιτικής επικοινωνιών και συνεργασίας στον τομέα των επικοινωνιών, πολιτικής έρευνας και τεχνολογίας και συνεργασίας στους εν λόγω τομείς, τουριστικής πολιτικής και συνεργασίας, πολιτικής και συνεργασίας σε θέματα χερσαίων, θαλάσσιων και εναέριων μεταφορών, καθώς και επί άλλων συναφών πολιτικών και συνεργασιών,
ιθ) υποστηρίζουν τη Ζ’ Γενική Διεύθυνση Αναπτυξιακής και Ανθρωπιστικής Αρωγής κατά την εκτέλεση των προγραμμάτων της και υποβάλλουν μελέτες και εισηγήσεις για νέες δράσεις επί θεμάτων αναπτυξιακής συνεργασίας και ειδικών χρηματοδοτικών προγραμμάτων, όπου δεν έχουν συσταθεί Γραφεία Αναπτυξιακής και Ανθρωπιστικής Αρωγής,
κ) παρακολουθούν και συνεργάζονται με ιδρύματα, ινστιτούτα, δεξαμενές σκέψης, ευρωπαϊκούς και διεθνείς θεσμούς σε θέματα οικονομικής διπλωματίας στην περιφέρεια της έδρας τους,
κα) σε περιοχές με σημαντική δραστηριότητα στους τομείς των νέων τεχνολογιών και της καινοτομίας φροντίζουν για την ενημέρωση και δικτύωση των ελληνικών δημόσιων και ιδιωτικών φορέων, πανεπιστημίων, ερευνητικών κέντρων και χρηματοδοτικών θεσμών και επιχειρήσεων με τους αντίστοιχους φορείς και επιχειρήσεις στην περιφέρεια αρμοδιότητάς τους, καθώς και για την υλοποίηση προγραμμάτων, την προσέλκυση επενδύσεων και την εν γένει υποστήριξη σε καινοτόμες και νεοφυείς ελληνικές επιχειρήσεις για την ανάπτυξη των διεθνών συνεργασιών τους,
κβ) συμβάλλουν στην κατάρτιση και υλοποίηση του Στρατηγικού και Επιχειρησιακού Σχεδίου Εξωστρέφειας της Γενικής Γραμματείας Διεθνών Οικονομικών Σχέσεων και Εξωστρέφειας, στην περιοχή αρμοδιότητάς τους,
κγ) υποστηρίζουν τις ελληνικές επιχειρηματικές αποστολές που πραγματοποιούνται στην περιφέρεια αρμοδιότητάς τους,
κδ) υποβάλλουν προτάσεις προς τον επικεφαλής της Αρχής για τη βελτίωση της υποστήριξης των οικονομικών και εμπορικών συμφερόντων της Ελλάδας στη χώρα διαπίστευσης,
κε) επιμελούνται κάθε άλλου ζητήματος το οποίο ανήκει στην αρμοδιότητα της Γενικής Γραμματείας Διεθνών Οικονομικών Σχέσεων και Εξωστρέφειας,
κστ) εφαρμόζουν το Σύστημα Διαχείρισης Ποιότητας (ΣΔΠ) των Γραφείων Ο.Ε.Υ., όπως αυτό ισχύει, και παρέχουν όλα τα σχετικά στοιχεία για την εφαρμογή του στον Υπεύθυνο Διαχείρισης Ποιότητας.
2. Τα Γραφεία Ο.Ε.Υ. ζητούν από τη διπλωματική ή προξενική Αρχή, στην οποία ανήκουν, οδηγίες για την εκπλήρωση της αποστολής τους στο πλαίσιο των αρμοδιοτήτων τους. Για υποθέσεις οι οποίες σχετίζονται με τα γενικότερα συμφέροντα του Κράτους και ο χειρισμός των οποίων εξαρτάται από ενέργειες της οικείας διπλωματικής ή προξενικής Αρχής, υποχρεούνται να εκτελούν, σε κάθε περίπτωση, τις εντολές αυτής.
3. Τα Γραφεία Ο.Ε.Υ. μπορούν να παρέχουν υπηρεσίες, όπως πρόσβαση σε βάσεις δεδομένων και σε καταλόγους επιχειρήσεων στις ελληνικές επιχειρήσεις και στις επιχειρήσεις της περιοχής αρμοδιότητάς τους.
Άρθρο 311
Προϊστάμενοι Γραφείων Ο.Ε.Υ.
1. Προϊστάμενος του Γραφείου Ο.Ε.Υ. τοποθετείται υπάλληλος του Κλάδου Οικονομικών και Εμπορικών Υποθέσεων με βαθμό τουλάχιστον Συμβούλου Β’.
2. Σε περίπτωση απουσίας ή κωλύματος του Προϊσταμένου του Γραφείου Ο.Ε.Υ., αυτός αναπληρώνεται από τον αρχαιότερο υπηρετούντα στο Γραφείο υπάλληλο του Κλάδου Ο.Ε.Υ.. Σε περίπτωση που δεν υπάρχει υπάλληλος του Κλάδου Ο.Ε.Υ., η άσκηση των καθηκόντων του μπορεί να ανατεθεί από τον Προϊστάμενο της οικείας διπλωματικής ή προξενικής Αρχής, προσωρινά σε άλλον υπάλληλο, ο οποίος υπηρετεί στην Αρχή αυτή, είτε να αναληφθεί από τον ίδιο.
3. Όταν η περιφέρεια αρμοδιότητας Γραφείου Ο.Ε.Υ. επεκτείνεται και σε περιοχή αρμοδιότητας άλλης Πρεσβείας από αυτή στην οποία ανήκει, εφόσον εκεί δεν λειτουργεί αντίστοιχο Γραφείο, ο Προϊστάμενος του Γραφείου Ο.Ε.Υ. εποπτεύεται και αξιολογείται, εκτός από τον προϊστάμενο της πρεσβευτικής Αρχής στην οποία ανήκει, και από τον προϊστάμενο της άλλης πρεσβευτικής Αρχής.
Άρθρο 312
Αρμοδιότητες προϊσταμένων Γραφείων Ο.Ε.Υ.
1. Οι Προϊστάμενοι των διπλωματικών και προξενικών Αρχών συνεργάζονται με τους Προϊσταμένους των Γραφείων Ο.Ε.Υ., συντονίζουν τη δραστηριότητά τους και ενημερώνονται συνεχώς για τις ενέργειές τους. Σε κάθε περίπτωση, οι προϊστάμενοι των Γραφείων Ο.Ε.Υ. εποπτεύονται από τους προϊσταμένους των οικείων διπλωματικών και προξενικών Αρχών και ακολουθούν τις οδηγίες τους.
2. Οι Προϊστάμενοι των Γραφείων Ο.Ε.Υ.:
α) επικοινωνούν απευθείας με Αρχές, υπηρεσίες και φορείς του δημόσιου και ιδιωτικού τομέα στη χώρα όπου υπηρετούν, εφόσον αυτό επιτρέπεται από την πρακτική της χώρας υποδοχής,
β) επικοινωνούν απευθείας με ελληνικές επιχειρήσεις, φορείς και οργανισμούς,
γ) επικοινωνούν απευθείας με τα όργανα και τις υπηρεσίες των διεθνών οργανισμών που λειτουργούν στη χώρα όπου υπηρετούν,
δ) αναλαμβάνουν τις αναγκαίες πρωτοβουλίες, πάντοτε κατόπιν συνεννόησης με τον προϊστάμενο της οικείας διπλωματικής ή προξενικής Αρχής, και επικοινωνούν για θέματα αρμοδιότητάς τους ή για να εκθέσουν τις απόψεις τους για τα θέματα αυτά με τη Γενική Γραμματεία Διεθνών Οικονομικών Σχέσεων και Εξωστρέφειας,
ε) μετά από προηγούμενη συνεννόηση με τον προϊστάμενο της διπλωματικής ή προξενικής Αρχής, επικοινωνούν απευθείας με κάθε άλλη δημόσια υπηρεσία, αρχή, ή συλλογικό φορέα,
στ) σε κάθε περίπτωση, κοινοποιούν υποχρεωτικά όλα τα σχετικά έγγραφα στον προϊστάμενο της οικείας διπλωματικής ή προξενικής Αρχής και τον ενημερώνουν για τις ενέργειές τους,
ζ) υποβάλλουν ετήσιες και περιοδικές εκθέσεις στον προϊστάμενο της οικείας διπλωματικής ή προξενικής Αρχής, τις οποίες κοινοποιούν στη Γενική Γραμματεία Διεθνών Οικονομικών Σχέσεων και Εξωστρέφειας.
Άρθρο 313
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών, δύναται να συστήνονται Γραφεία Οικονομικών και Εμπορικών Υποθέσεων (Ο.Ε.Υ.) στην έδρα Πρεσβείας, Γραφείου Συνδέσμου, Γενικού Προξενείου ή Προξενείου, ή σε άλλη πόλη της χώρας αρμοδιότητας διπλωματικής Αρχής.
2. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, καθορίζονται η σύνθεση των Γραφείων Ο.Ε.Υ. και η περιφέρεια της αρμοδιότητάς τους.
3. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί να μεταβληθεί η περιφέρεια αρμοδιότητας του Γραφείου Ο.Ε.Υ. ή η έδρα του στην ίδια χώρα. Με όμοιο διάταγμα η περιφέρεια αρμοδιότητας Γραφείου Ο.Ε.Υ. μπορεί να επεκτείνεται και σε περιοχή αρμοδιότητας άλλης Πρεσβείας από αυτή στην οποία ανήκει, εφόσον εκεί δεν λειτουργεί αντίστοιχο Γραφείο, κατόπιν εισηγήσεων των εμπλεκόμενων διπλωματικών Αρχών.
4. Με κοινή απόφαση των Υπουργών Εξωτερικών, Ανάπτυξης και Επενδύσεων και Οικονομικών, εξειδικεύονται περαιτέρω οι παρεχόμενες υπηρεσίες, ορίζεται ο τύπος της καταρτιζόμενης σύμβασης και κάθε άλλο σχετικό θέμα. Με όμοια απόφαση καθορίζονται τα σχετικά για τις υπηρεσίες αυτές ανταποδοτικά τέλη. Επί των ανωτέρω ποσών, όπως και των πάσης φύσεως επιστροφών φόρων, εφαρμόζονται, αναλόγως, οι διατάξεις περί προξενικών εισπράξεων.
ΚΕΦΑΛΑΙΟ Δ’
ΓΡΑΦΕΙΑ ΔΗΜΟΣΙΑΣ ΔΙΠΛΩΜΑΤΙΑΣ
Άρθρο 314
Αρμοδιότητες Γραφείων
Δημόσιας Διπλωματίας
1. Τα Γραφεία Δημόσιας Διπλωματίας (Γ.Δ.Δ.) αποτελούν τμήματα των Αρχών στο πλαίσιο των οποίων λειτουργούν. Η περιφέρεια αρμοδιότητας του Γ.Δ.Δ. μπορεί να επεκτείνεται και σε περιοχή αρμοδιότητας άλλης Πρεσβείας, από αυτή στην οποία ανήκει, εφόσον εκεί δεν λειτουργεί αντίστοιχο Γραφείο, κατόπιν εισηγήσεων των εμπλεκόμενων διπλωματικών Αρχών.
2. Στις αρμοδιότητες των Γ.Δ.Δ. περιλαμβάνονται:
α) η συμβολή στην κατάρτιση και η υλοποίηση του Επιχειρησιακού Σχεδίου Δημόσιας Διπλωματίας στην περιοχή αρμοδιότητάς τους, η εισήγηση και η εκτέλεση του εγκεκριμένου Στρατηγικού και Επιχειρησιακού Σχεδίου για την περιοχή αρμοδιότητάς τους και η έκδοση των προβλεπόμενων αναφορών,
β) η παροχή της αναγκαίας πληροφόρησης για τη διαχείριση της εθνικής εικόνας στο εξωτερικό, καθώς και η, σε συνεργασία με το Γραφείο του Κυβερνητικού Εκπροσώπου, προβολή του κυβερνητικού έργου,
γ) η υποστήριξη της εξωστρέφειας και ειδικότερα των υπηρεσιών της Χώρας στο εξωτερικό σε θέματα ενημέρωσης και εκπροσώπησης στον έντυπο και ηλεκτρονικό τύπο και στα μέσα κοινωνικής δικτύωσης,
δ) η συνεργασία με τα αντίστοιχα γραφεία των διπλωματικών και προξενικών Αρχών των λοιπών κρατών μελών της Ευρωπαϊκής Ένωσης στη χώρα διαπίστευσής τους στο πλαίσιο της ευρωπαϊκής Δημόσιας Διπλωματίας ή άλλων φόρουμ και διεθνών ενώσεων Δ.Δ., ή υποκατηγοριών αυτής,
ε) η καταγραφή των διαμορφωτών της κοινής γνώμης στη χώρα διαπίστευσής τους, της επιρροής τους, της στρατηγικής και των τακτικών που ακολουθούν και της άποψής τους για την εθνική εικόνα της Ελλάδας και τα κρίσιμα θέματα της ελληνικής εξωτερικής πολιτικής, καθώς και η επαφή και η διαρκής συνεργασία με τους ανωτέρω για τη διαχείριση της εθνικής εικόνας, την επίτευξη των στόχων της εξωστρέφειας και την προώθηση των εθνικών συμφερόντων,
στ) η συμμετοχή στην κοινωνική, πολιτιστική και ακαδημαϊκή ζωή της χώρας διαπίστευσής τους, με σκοπό την προώθηση των εθνικών θέσεων σε θέματα διεθνούς και διμερούς ενδιαφέροντος στον έντυπο και ηλεκτρονικό τύπο, στα μέσα κοινωνικής δικτύωσης, στις δεξαμενές σκέψης, στα ερευνητικά ιδρύματα, σε μη κυβερνητικές οργανώσεις, σε κυβερνητικούς φορείς και σε φορείς της κοινωνίας των πολιτών της χώρας διαπίστευσής τους,
ζ) η καταγραφή στερεότυπων αρνητικών αντιλήψεων και απόψεων σχετικά με την Ελλάδα και τους Έλληνες στην κοινή γνώμη της χώρας διαπίστευσής τους και η ανάληψη δράσεων για τη μεταστροφή αυτών,
η) η ανάδειξη στην κοινή γνώμη της χώρας διαπίστευσής τους, μέσω του έντυπου και ηλεκτρονικού τύπου και των τοπικών μέσων κοινωνικής δικτύωσης, των ελληνικών προϊόντων, υπηρεσιών, επιτευγμάτων και καινοτομιών σε διάφορους τομείς με σκοπό την προώθηση των στόχων της εξωστρέφειας της χώρας, σε συνεργασία με την οικεία Αρχή και τα κατά τόπους Γραφεία Ο.Ε.Υ.,
θ) η οργάνωση και άσκηση της επικοινωνίας της ελληνικής διπλωματικής Αρχής της έδρας τους με τα ΜΜΕ και η επικοινωνιακή υποστήριξη των δραστηριοτήτων των Γραφείων Ο.Ε.Υ., μέσω των ΜΜΕ, με τη σύμφωνη γνώμη του επικεφαλής της Αρχής,
ι) η διαχείριση των μέσων κοινωνικής δικτύωσης της διπλωματικής Αρχής στο εξωτερικό, με τη σύμφωνη γνώμη του επικεφαλής της Αρχής,
ια) η καλλιέργεια επαφών με εκπροσώπους των ΜΜΕ της περιφέρειας της έδρας τους, μέσω πραγματοποίησης εκδηλώσεων δημόσιων σχέσεων, οργάνωσης συνεντεύξεων με Έλληνες αξιωματούχους και διοργάνωσης ταξιδιών εξοικείωσης,
ιβ) η ανάπτυξη και τήρηση επαφών με εκπροσώπους και μέλη μη κυβερνητικών οργανώσεων και πολιτικών κομμάτων στην περιφέρεια της έδρας τους, με τη σύμφωνη γνώμη του επικεφαλής της Αρχής,
ιγ) η ανάπτυξη και καλλιέργεια επαφών με δεξαμενές σκέψης, καθώς και με ακαδημαϊκούς, εκπαιδευτικούς, πολιτιστικούς και ερευνητικούς φορείς στην περιφέρεια της έδρας τους,
ιδ) η οργάνωση ή συνδιοργάνωση με άλλους φορείς δημοσιογραφικών συναντήσεων, συνεντεύξεων τύπου και πάσης φύσης εκδηλώσεων,
ιε) η σύνταξη εκθέσεων, αναλύσεων, ενημερωτικών σημειωμάτων και επισκοπήσεων Τύπου και ηλεκτρονικών/ψηφιακών ΜΜΕ,
ιστ) ο επικοινωνιακός χειρισμός θεμάτων της ελληνικής εξωτερικής πολιτικής στη διεθνή κοινή γνώμη και ο συντονισμός των ενεργειών συναρμόδιων κρατικών φορέων για τη διαχείριση επικοινωνιακών κρίσεων και την έγκαιρη αντίκρουση και ανασκευή ψευδών ειδήσεων για την Ελλάδα στα διεθνή ΜΜΕ, με τη σύμφωνη γνώμη του επικεφαλής της Αρχής,
ιη) η καλλιέργεια επαφών και η συνεργασία με τις οργανώσεις της ομογένειας στην περιφέρεια της έδρας τους,
ιθ) η υποστήριξη των ελληνικών δημοσιογραφικών αποστολών κατά τις επισκέψεις στην περιφέρεια της έδρας τους του Προέδρου της Δημοκρατίας, του Πρωθυπουργού, του Προέδρου της Βουλής, των μελών του Υπουργικού Συμβουλίου και των Υφυπουργών, των αρχηγών και βουλευτών των πολιτικών κομμάτων που εκπροσωπούνται στη Βουλή και το Ευρωπαϊκό Κοινοβούλιο, καθώς και η διευκόλυνση των επαφών τους με τα ΜΜΕ της περιφέρειας της έδρας τους,
κ) η διεκπεραίωση κάθε άλλου ζητήματος, το οποίο ανήκει στην αρμοδιότητα της Γενικής Γραμματείας Απόδημου Ελληνισμού και Δημόσιας Διπλωματίας,
κα) η συνεργασία με τα αντίστοιχα γραφεία των διπλωματικών και προξενικών Αρχών των λοιπών κρατών μελών της Ευρωπαϊκής Ένωσης στην περιφέρεια αρμοδιότητάς τους, στο πλαίσιο της δημόσιας διπλωματίας της Ευρωπαϊκής Ένωσης,
κβ) η υποβολή προτάσεων προς τον επικεφαλής της Αρχής για τη βελτίωση της εικόνας της Ελλάδας στη χώρα διαπίστευσης, βάσει μελετών, στατιστικών και αξιολόγησης του κλίματος που επικρατεί,
κγ) η υποστήριξη της Γενικής Γραμματείας Επικοινωνίας και Ενημέρωσης σε ζητήματα που άπτονται του οπτικοακουστικού περιβάλλοντος, της νομοθεσίας για τα ΜΜΕ, της κρατικής διαφήμισης, των περιφερειακών ΜΜΕ, των κρατικών πρακτορείων ειδήσεων, των εθνικών ραδιοτηλεοπτικών συμβουλίων, των σημαντικών εξελίξεων στα ΜΜΕ στη χώρα διαπίστευσης του Γραφείου Δημόσιας Διπλωματίας, καθώς και των συνεδρίων για τα οπτικοακουστικά μέσα,
κδ) η αποστολή ενημερωτικών σημειωμάτων στη Γενική Γραμματεία Επικοινωνίας και Ενημέρωσης για ζητήματα που άπτονται της λειτουργίας των ΜΜΕ, των οπτικοακουστικών παραγωγών, του ρυθμιστικού πλαισίου, της νέας σχετικής νομολογίας, των βέλτιστων πρακτικών στη χώρα διαπίστευσης.
Άρθρο 315
Στελέχωση και προϊστάμενοι
Γραφείων Δημόσιας Διπλωματίας
1. Τα Γραφεία Δ.Δ. στελεχώνονται από:
α) υπαλλήλους του Κλάδου Συμβούλων και Γραμματέων Επικοινωνίας και
β) επιτόπιο προσωπικό με σύμβαση εργασίας Ορισμένου Χρόνου που προσλαμβάνεται σύμφωνα με το άρθρο 422.
2. Ο Προϊστάμενος του Γραφείου Δ.Δ. είναι υπάλληλος του Κλάδου Συμβούλων και Γραμματέων Επικοινωνίας με βαθμό τουλάχιστον Συμβούλου Επικοινωνίας Β’. Τον προϊστάμενο του Γραφείου, όταν απουσιάζει ή κωλύεται, αναπληρώνει ο αμέσως επόμενος κατά βαθμό ή μεταξύ ομοιόβαθμων, ο αρχαιότερος, κατά χρόνο υπηρεσίας, στον βαθμό υπάλληλος του Κλάδου Συμβούλων και Γραμματέων Επικοινωνίας. Αν δεν υπάρχει υπάλληλος του Κλάδου Συμβούλων και Γραμματέων Επικοινωνίας, η άσκηση των καθηκόντων του μπορεί είτε να ανατεθεί από τον προϊστάμενο της οικείας διπλωματικής ή προξενικής Αρχής, προσωρινά, σε άλλον υπάλληλο, ο οποίος υπηρετεί στην Αρχή αυτή, είτε να αναληφθεί από τον ίδιο.
3. Όταν η περιφέρεια αρμοδιότητας του Γ.Δ.Δ. επεκτείνεται και σε περιοχή αρμοδιότητας άλλης Πρεσβείας, από αυτή στην οποία ανήκει, ο προϊστάμενος του Γ.Δ.Δ. εποπτεύεται και αξιολογείται, εκτός από τον προϊστάμενο της πρεσβευτικής Αρχής στην οποία ανήκει, και από τον προϊστάμενο της άλλης πρεσβευτικής Αρχής.
Άρθρο 316
Αρμοδιότητες Προϊσταμένων Γραφείων Δ.Δ.
Οι Προϊστάμενοι των Γραφείων Δ.Δ., στο πλαίσιο των αρμοδιοτήτων τους:
α) επικοινωνούν απευθείας με αρχές, υπηρεσίες και φορείς του δημόσιου και ιδιωτικού τομέα στη χώρα όπου υπηρετούν, εφόσον αυτό επιτρέπεται από την πρακτική της χώρας υποδοχής,
β) επικοινωνούν απευθείας με ελληνικές επιχειρήσεις, φορείς και οργανισμούς στο αντικείμενο αρμοδιότητάς τους,
γ) επικοινωνούν απευθείας με τα όργανα και τις υπηρεσίες των διεθνών οργανισμών που λειτουργούν στη Χώρα όπου υπηρετούν,
δ) αναλαμβάνουν τις αναγκαίες πρωτοβουλίες, πάντοτε κατόπιν συνεννόησης με τον προϊστάμενο της οικείας διπλωματικής ή προξενικής Αρχής και επικοινωνούν για θέματα αρμοδιότητάς τους ή για να εκθέσουν τις απόψεις τους για τα θέματα αυτά με τη Γενική Γραμματεία Απόδημου Ελληνισμού και Δημόσιας Διπλωματίας,
ε) επικοινωνούν, απευθείας, μετά από προηγούμενη συνεννόηση, με τον προϊστάμενο της διπλωματικής ή προξενικής Αρχής, με κάθε άλλη δημόσια υπηρεσία, αρχή ή συλλογικό φορέα,
στ) κοινοποιούν υποχρεωτικά όλα τα σχετικά έγγραφα στον προϊστάμενο της οικείας διπλωματικής ή προξενικής Αρχής και τον ενημερώνουν για τις ενέργειές τους,
ζ) ζητούν από τη διπλωματική ή προξενική Αρχή, στην οποία ανήκουν, οδηγίες για την εκπλήρωση της αποστολής τους στο πλαίσιο των αρμοδιοτήτων τους. Για υποθέσεις, οι οποίες σχετίζονται με τα γενικότερα συμφέροντα του κράτους και ο χειρισμός των οποίων εξαρτάται από ενέργειες της οικείας διπλωματικής ή προξενικής Αρχής, υποχρεούνται να εκτελούν, σε κάθε περίπτωση, τις εντολές αυτής,
η) ασκούν καθήκοντα Εκπροσώπου Τύπου, με τη σύμφωνη γνώμη του επικεφαλής της Αρχής.
Άρθρο 317
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών, συνιστώνται και λειτουργούν Γ.Δ.Δ. στον τόπο της έδρας Πρεσβείας, Γραφείου Συνδέσμου, Γενικού Προξενείου ή Προξενείου, ή σε άλλη πόλη της χώρας αρμοδιότητας διπλωματικής Αρχής.
2. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, καθορίζονται η σύνθεσή τους και η περιφέρεια της αρμοδιότητάς τους. Με όμοιο διάταγμα η περιφέρεια αρμοδιότητας του Γ.Δ.Δ. μπορεί να επεκτείνεται και σε περιοχή αρμοδιότητας άλλης Πρεσβείας, από αυτή στην οποία ανήκει, εφόσον εκεί δεν λειτουργεί αντίστοιχο Γραφείο, κατόπιν εισηγήσεων των εμπλεκόμενων διπλωματικών Αρχών.
ΜΕΡΟΣ Γ’
ΠΡΟΣΩΠΙΚΟ ΥΠΟΥΡΓΕΙΟΥ ΕΞΩΤΕΡΙΚΩΝ
ΚΕΦΑΛΑΙΟ Α’
ΓΕΝΙΚΕΣ ΔΙΑΤΑΞΕΙΣ
Άρθρο 318
Κλάδοι προσωπικού
1. Οι μόνιμοι δημόσιοι υπάλληλοι που υπάγονται στην αρμοδιότητα του Υπουργείου Εξωτερικών κατατάσσονται στους εξής Κλάδους:
α) Διπλωματικός Κλάδος
β) Κλάδος Επιστημονικού Προσωπικού της Ε.Ν.Υ.
γ) Κλάδος Εμπειρογνωμόνων
δ) Κλάδος Οικονομικών και Εμπορικών Υποθέσεων
ε) Κλάδος Συμβούλων και Γραμματέων Επικοινωνίας
στ) Κλάδος Διοικητικού Προξενικού
ζ) Κλάδος Επικοινωνιών και Πληροφορικής
η) Κλάδος Διοικητικής και Λογιστικής Υποστήριξης
θ) Κλάδος Επιμελητών
2. Στο Υπουργείο Εξωτερικών ανήκουν και οι υπάλληλοι του Κλάδου ΠΕ Διοικητικού Οικονομικού, οι οποίοι μεταφέρθηκαν στο Υπουργείο Εξωτερικών δυνάμει του π.δ. 81/2019 (Α’ 119).
3. Στο Υπουργείο Εξωτερικών υπηρετούν και άλλοι υπάλληλοι, μη υπαγόμενοι στους ανωτέρω κλάδους, οι οποίοι στελεχώνουν υπηρεσίες που προβλέπονται στον παρόντα.
Άρθρο 319
Γενικά προσόντα διορισμού
1. Για τον διορισμό υπαλλήλου στο Υπουργείο Εξωτερικών απαιτούνται τα εξής γενικά προσόντα:
α) Να έχει την ελληνική ιθαγένεια. Σε περίπτωση απόκτησης της ελληνικής ιθαγένειας με πολιτογράφηση, να έχουν συμπληρωθεί τρία (3) έτη από την πολιτογράφησή του. Οι συμβασιούχοι των Αρχών Εξωτερικής Υπηρεσίας μπορεί να είναι και αλλοδαποί.
β) Να έχει συμπληρώσει το εικοστό πρώτο (21ο) έτος της ηλικίας του. Για τη συμπλήρωση του κατώτατου ορίου ηλικίας διορισμού ως ημέρα γέννησης θεωρείται η 1η Ιανουαρίου. Η ηλικία αποδεικνύεται από το δελτίο αστυνομικής ταυτότητας και, σε περίπτωση αμφισβήτησης, από ληξιαρχική πράξη γέννησης, που έχει συνταχθεί εντός ενενήντα (90) ημερών από τη γέννηση. Αν δεν υπάρχει τέτοια πράξη, η ηλικία αποδεικνύεται από τα μητρώα αρρένων για τους άνδρες και από το γενικό μητρώο δημοτών (δημοτολόγιο) για τις γυναίκες. Εάν υπάρχουν περισσότερες εγγραφές στο οικείο μητρώο, επικρατεί η πρώτη εγγραφή. Βεβαίωση της ηλικίας ή διόρθωση της εγγραφής, με οποιονδήποτε άλλον τρόπο, ουδέποτε λαμβάνεται υπόψη.
γ) Να έχει εκπληρώσει τις στρατιωτικές του υποχρεώσεις ή να έχει απαλλαγεί νόμιμα από αυτές και να μην έχει καταδικασθεί για λιποταξία.
δ) Να μην έχει στερηθεί, λόγω καταδίκης, τα πολιτικά του δικαιώματα.
ε) Να μην έχει καταδικασθεί για κακούργημα, όπως και σε οποιαδήποτε ποινή για κλοπή, υπεξαίρεση, απάτη, εκβίαση, πλαστογραφία, απιστία δικηγόρου, παράνομη βεβαίωση ή είσπραξη δικαιωμάτων του Δημοσίου, δωροδοκία, απιστία, όταν αυτή στρέφεται κατά του Ελληνικού Δημοσίου, Ο.Τ.Α. ή άλλου ν.π.δ.δ., παράβαση καθήκοντος, καθ’ υποτροπή συκοφαντική δυσφήμηση, καθώς και για οποιοδήποτε έγκλημα κατά της γενετήσιας ελευθερίας ή οικονομικής εκμετάλλευσης της γενετήσιας ζωής. Επίσης, όσοι έχουν παραπεμφθεί αμετάκλητα για κακούργημα ή για κάποιο από τα πλημμελήματα του προηγούμενου εδαφίου, έστω και αν το αδίκημα έχει παραγραφεί. Η αποκατάσταση και η χάρη δεν αίρουν το ανωτέρω κώλυμα, εκτός αν το εκδιδόμενο, κατά την παρ. 1 του άρθρου 47 του Συντάγματος, διάταγμα αίρει και το κώλυμα αυτό.
στ) Να μην τελεί σε στερητική ή επικουρική δικαστική συμπαράσταση.
ζ) Να μην έχει επιβληθεί η ποινή της οριστικής παύσης, ή να μην έχει καταγγελθεί η σύμβαση εργασίας για σπουδαίο λόγο οφειλόμενο σε υπαιτιότητα του εργαζομένου, αν δεν παρέλθει πενταετία από την απόλυση ή την καταγγελία.
η) Να έχει την υγεία και τη φυσική ικανότητα που επιτρέπει την εκτέλεση των καθηκόντων του. Ο υπό διορισμό υπάλληλος δεν πρέπει να πάσχει από σοβαρά καρδιοαγγειακά ή σοβαρά αναπνευστικά ή νεφρολογικά ή μεταδοτικά νοσήματα, ή σοβαρά νοσήματα του νευρικού συστήματος.
2. Οι προσλήψεις υπαλλήλων του Υπουργείου Εξωτερικών διέπονται από τις αρχές της αξιοκρατίας, της διαφάνειας και των ίσων ευκαιριών. Κανείς δεν μπορεί να αποκλεισθεί από τις σχετικές εξετάσεις, εφόσον εκπληρώνει τις νόμιμες προϋποθέσεις συμμετοχής του σε αυτές.
3. Οι προϋποθέσεις διορισμού των υπαλλήλων του Υπουργείου Εξωτερικών πρέπει να συντρέχουν τόσο κατά τον χρόνο υποβολής των σχετικών αιτήσεων όσο και κατά τον χρόνο του διορισμού ή, προκειμένου για υπαλλήλους του Διπλωματικού Κλάδου, και κατά τον χρόνο εισαγωγής στη Διπλωματική Ακαδημία.
Άρθρο 320
Ορκωμοσία - Διαβεβαίωση
1. Οι διοριζόμενοι υπάλληλοι δίνουν, πριν αναλάβουν τα καθήκοντά τους, κατ’ επιλογή τους, είτε τον προβλεπόμενο όρκο είτε αντίστοιχη διαβεβαίωση, που έχουν ως εξής: «Ορκίζομαι να φυλάττω πίστη στην Πατρίδα, υπακοή στο Σύνταγμα και τους νόμους και να εκπληρώνω ευσυνείδητα τα Καθήκοντά μου». Εάν ο διοριζόμενος επιθυμεί, δίνει την ακόλουθη διαβεβαίωση: «Δηλώνω στην τιμή και στη συνείδησή μου, ότι θα φυλάττω πίστη στην Πατρίδα, υπακοή στο Σύνταγμα και τους νόμους και θα εκπληρώνω ευσυνείδητα τα καθήκοντά μου».
2. Ο όρκος δίδεται ενώπιον του Προέδρου της Δημοκρατίας ή του Υπουργού Εξωτερικών και, σε περίπτωση κωλύματος ή απουσίας τους, ενώπιον του Υπηρεσιακού Γενικού Γραμματέα, από τους υπαλλήλους όλων των κλάδων.
3. Το προσωπικό των αρχών της Εξωτερικής Υπηρεσίας, που προσλαμβάνεται με καθεστώς Ιδιωτικού Δικαίου, ορκίζεται ενώπιον των προϊσταμένων των Αρχών αυτών.
4. Οι προϊστάμενοι των άμισθων προξενικών Αρχών ορκίζονται ενώπιον του προϊσταμένου της διπλωματικής ή προξενικής Αρχής στην οποία υπάγονται.
5. Εάν οι αλλοδαποί υπάλληλοι επιθυμούν, δίνουν τον ακόλουθο όρκο: «Ορκίζομαι να εκτελώ πιστά και ευσυνείδητα και κατά τους ελληνικούς νόμους τα καθήκοντά μου». Εάν ο προσλαμβανόμενος αλλοδαπός επιθυμεί, δίνει την ακόλουθη διαβεβαίωση: «Δηλώνω στην τιμή και στη συνείδησή μου, ότι θα εκτελώ πιστά και ευσυνείδητα και κατά τους ελληνικούς νόμους τα καθήκοντά μου».
Άρθρο 321
Διπλωματικά και υπηρεσιακά διαβατήρια
1. Τα διπλωματικά και τα υπηρεσιακά διαβατήρια χορηγούνται μόνο σε Έλληνες πολίτες και το κόστος έκδοσής τους βαρύνει τον φορέα, ο οποίος ζητεί την έκδοσή του ή τον φορέα στον οποίο υπηρετεί ο αιτούμενος την έκδοση.
2. Τα διπλωματικά διαβατήρια χορηγούνται από το Υπουργείο Εξωτερικών στα κάτωθι πρόσωπα:
α) στον Πρόεδρο της Δημοκρατίας,
β) στον Πρωθυπουργό,
γ) στον Πρόεδρο της Βουλής,
δ) στον Αρχηγό της Αξιωματικής Αντιπολίτευσης,
ε) στα μέλη της Κυβέρνησης και τους Υφυπουργούς,
στ) στους εν ενεργεία Έλληνες βουλευτές και ευρωβουλευτές,
ζ) στους διατελέσαντες Προέδρους της Δημοκρατίας,
η) στους διατελέσαντες Πρωθυπουργούς,
θ) στους διατελέσαντες Υπουργούς, Αναπληρωτές Υπουργούς και Υφυπουργούς Εξωτερικών,
ι) στους Προέδρους του Συμβουλίου της Επικρατείας, του Αρείου Πάγου, του Ελεγκτικού Συνεδρίου και του Νομικού Συμβουλίου του Κράτους, καθώς και στον Εισαγγελέα του Αρείου Πάγου,
ια) στον Αρχηγό του Γενικού Επιτελείου Εθνικής Άμυνας και στους Αρχηγούς των Γενικών Επιτελείων των Κλάδων των Ενόπλων Δυνάμεων, στον Αρχηγό της Ελληνικής Αστυνομίας, καθώς και στον Αρχηγό του Λιμενικού Σώματος - Ελληνικής Ακτοφυλακής,
ιβ) στους εν ενεργεία Πρέσβεις εκ προσωπικοτήτων,
ιγ) στους εν ενεργεία ανωτάτους λειτουργούς της Προεδρίας της Δημοκρατίας, εφόσον συνοδεύουν τον Πρόεδρο της Δημοκρατίας,
ιδ) στους Γενικούς Γραμματείς του Υπουργείου Εξωτερικών, στους υπαλλήλους του Διπλωματικού Κλάδου, στους υπαλλήλους του Κλάδου Επιστημονικού Προσωπικού της Ειδικής Νομικής Υπηρεσίας, στους υπαλλήλους του Κλάδου Εμπειρογνωμόνων, στους υπαλλήλους του Κλάδου Οικονομικών και Εμπορικών Υποθέσεων, στους υπαλλήλους του Κλάδου Συμβούλων και Γραμματέων Επικοινωνίας, στους υπαλλήλους με βαθμό Διευθυντή Α’ και Β’ και Τμηματάρχη Α’ και Β’ του Κλάδου Διοικητικού Προξενικού και του Κλάδου Επικοινωνιών και Πληροφορικής και στους υπαλλήλους με βαθμό Α’ του Κλάδου Διοικητικής και Λογιστικής Υποστήριξης του Υπουργείου Εξωτερικών,
ιε) σε υπαλλήλους του Κλάδου Διοικητικού Προξενικού, του Κλάδου Επικοινωνιών και Πληροφορικής και του Κλάδου Διοικητικής και Λογιστικής Υποστήριξης, στους οποίους ανατίθεται η διεύθυνση Προξενικού Γραφείου,
ιστ) στους Στρατιωτικούς Αντιπροσώπους, τους αναπληρωτές τους και τους ανώτερους αξιωματικούς του Λιμενικού Σώματος - Ελληνικής Ακτοφυλακής σε μόνιμη αντιπροσωπεία στην Ευρωπαϊκή Ένωση, σε Διεθνείς Οργανισμούς και στο ΝΑΤΟ, στους Ακολούθους Άμυνας (αξιωματικούς Στρατού, Ναυτικού, Αεροπορίας), στους Ναυτιλιακούς Ακολούθους και τους βοηθούς αυτών (αξιωματικούς Λιμενικού Σώματος - Ελληνικής Ακτοφυλακής).
3. Τα διπλωματικά διαβατήρια χορηγούνται από το Υπουργείο Εξωτερικών και στα κάτωθι πρόσωπα:
α) στους Πρέσβεις επί τιμή, στους Πληρεξουσίους Υπουργούς επί τιμή, στους Επίτιμους Νομικούς Συμβούλους, στους Εμπειρογνώμονες επί τιμή, στους Γενικούς Συμβούλους Ο.Ε.Υ. επί τιμή, καθώς και στους Γενικούς Συμβούλους Επικοινωνίας επί τιμή,
β) σε υπαλλήλους των λοιπών κλάδων και βαθμών του Υπουργείου Εξωτερικών, εφόσον υπηρετούν ή μετακινούνται για υπηρεσιακούς λόγους σε Αρχές ειδικών συνθηκών,
γ) σε κατέχοντες ανώτατες θέσεις στον Οργανισμό Ηνωμένων Εθνών ή στους ειδικευμένους οργανισμούς του, ή σε άλλο διεθνή διακυβερνητικό οργανισμό ή στην Ευρωπαϊκή Ένωση,
δ) σε άλλα πρόσωπα, ανήκοντα στο προσωπικό των Πρεσβειών, προερχόμενα από άλλα Υπουργεία ή δημόσιες υπηρεσίες, τα οποία κατά την κρίση του Υπουργού Εξωτερικών ανακοινώνονται προς την ξένη Κυβέρνηση ως διπλωματικοί υπάλληλοι,
ε) στον Νομικό Σύμβουλο του Κράτους στο Υπουργείο Εξωτερικών, στους Παρέδρους και στους Δικαστικούς Αντιπροσώπους του Νομικού Συμβουλίου του Κράτους στο Υπουργείο Εξωτερικών.
4. Εφόσον στα πρόσωπα των παρ. 2 και 3 έχει χορηγηθεί διπλωματικό διαβατήριο, δικαιούνται επίσης διπλωματικών διαβατηρίων οι σύζυγοι, τα συμβαλλόμενα με σύμφωνο συμβίωσης μέρη, καθώς και τα ανήλικα τέκνα τους.
5. Με απόφαση του Υπουργού Εξωτερικών μπορεί να χορηγούνται για εξαιρετικούς λόγους διπλωματικά διαβατήρια και σε Έλληνες πολίτες που δεν υπάγονται σε καμία από τις παραπάνω κατηγορίες.
6. Υπηρεσιακά διαβατήρια εκδίδονται και χορηγούνται από το Υπουργείο Εξωτερικών στα κάτωθι πρόσωπα:
α) στους Γενικούς Γραμματείς των άλλων υπουργείων,
β) στα μέλη της Ακαδημίας Αθηνών,
γ) σε υπαλλήλους του Υπουργείου Εξωτερικών, που δεν δικαιούνται διπλωματικού διαβατηρίου, είτε αυτοί υπηρετούν στην Κεντρική Υπηρεσία είτε στο εξωτερικό,
δ) στους Επίτιμους Γενικούς Προξένους και Επίτιμους Προξένους, εφόσον κατέχουν την ελληνική ιθαγένεια,
ε) στους μόνιμους υπαλλήλους άλλων φορέων πλην των εκπαιδευτικών, καθώς και στους αξιωματικούς, ανθυπασπιστές και υπαξιωματικούς των Ενόπλων Δυνάμεων, για όσο χρόνο υπηρετούν στο εξωτερικό,
στ) στους αποσπασμένους εκπαιδευτικούς οι οποίοι υπηρετούν σε χώρες εκτός Ε.Ε.,
ζ) στους αστυνομικούς, οι οποίοι συνοδεύουν απελαυνόμενους,
η) σε συζύγους, συμβαλλομένους με σύμφωνο συμβίωσης και ανήλικα τέκνα των προσώπων που αναφέρονται στις περ. γ’, ε’ και στ’.
7. Με απόφαση του Υπουργού Εξωτερικών μπορεί να χορηγούνται για εξαιρετικούς λόγους υπηρεσιακά διαβατήρια και σε Έλληνες πολίτες που δεν υπάγονται σε καμία από τις παραπάνω κατηγορίες.
8. Για τη χορήγηση των διαβατηρίων του παρόντος άρθρου σε ανήλικα τέκνα απαιτείται η συγκατάθεση των ασκούντων την επιμέλεια αυτών.
9. Τα διπλωματικά και υπηρεσιακά διαβατήρια αφαιρούνται, πέραν των περιπτώσεων που προβλέπονται από τις κείμενες διατάξεις, με απόφαση του Υπουργού Εξωτερικών, εάν οι κάτοχοί τους τέλεσαν πράξεις που απάδουν στον τίτλο, στην ιδιότητα ή στην αποστολή τους. Η ως άνω αφαίρεση συνεπάγεται και την αφαίρεση των διπλωματικών και υπηρεσιακών διαβατηρίων από τα μέλη της οικογένειας του δικαιούχου. Σε περίπτωση που ο κάτοχος του διπλωματικού ή υπηρεσιακού διαβατηρίου απολέσει για οποιονδήποτε λόγο την ιδιότητα, βάσει της οποίας εξεδόθη το εν λόγω διαβατήριο, αυτό επιστρέφεται άμεσα στην εκδούσα Αρχή, με μέριμνα της Διεύθυνσης Προσωπικού και Διοικητικής Οργάνωσης.
10. Για τη χορήγηση διπλωματικών και υπηρεσιακών διαβατηρίων σε πρόσωπα στα οποία απαγορεύεται η αποδημία λόγω εκκρεμοτήτων ως προς τη στρατολογική τους κατάσταση, απαιτείται έγκριση του Γενικού Επιτελείου Εθνικής Άμυνας.
11. Κατά την έκδοση των διπλωματικών και υπηρεσιακών διαβατηρίων τηρούνται οι προβλεπόμενες τεχνικές προδιαγραφές και τα χαρακτηριστικά ασφαλείας.
Άρθρο 322
Κανονικές άδειες
1. Για τις κανονικές άδειες των υπαγόμενων στη δικαιοδοσία του Υπουργείου Εξωτερικών υπαλλήλων ισχύουν οι ρυθμίσεις περί κανονικής αδείας του Υπαλληλικού Κώδικα.
2. Σε εξαιρετικές περιπτώσεις, και εφόσον οι ανάγκες της υπηρεσίας το επιτρέπουν, είναι δυνατόν να χορηγηθεί άδεια ενός μηνός κατ’ έτος, άνευ αποδοχών, κατόπιν εξαντλήσεως της κανονικής αδείας.
3. Όποιος λαμβάνει κανονική άδεια, υποχρεούται να τη χρησιμοποιήσει εντός της χρονικής περιόδου για την οποία αυτή έχει χορηγηθεί, διαφορετικά η χορηγηθείσα άδεια ανακαλείται, εκτός εάν, με την έγκριση της προϊστάμενης αρχής, αναβληθεί η έναρξη της άδειας.
Η κανονική άδεια χορηγείται από τον προϊστάμενο της Αρχής Εξωτερικού ή τον Διευθυντή της Κεντρικής ή Περιφερειακής Υπηρεσίας, οι οποίοι ενημερώνουν αμέσως τη Διεύθυνση Προσωπικού και Διοικητικής Οργάνωσης για τη διάρκειά της, καθώς και για οποιαδήποτε μεταβολή ως προς αυτή.
4. Εάν για λόγους ανεξάρτητους από τη θέλησή του ο υπάλληλος δεν μπορέσει να κάνει χρήση της εγκριθείσας άδειας εντός του έτους για το οποίο αυτή εγκρίθηκε, η άδεια μεταφέρεται και χρησιμοποιείται εντός του επόμενου έτους. Στην περίπτωση αυτή, η συνολική διάρκεια της άδειας δεν μπορεί να υπερβεί το δίμηνο.
5. Σε περίπτωση αδικαιολόγητης υπέρβασης της χορηγηθείσας άδειας και ανεξαρτήτως των πειθαρχικών κυρώσεων, ο λαβών την άδεια στερείται των αντίστοιχων αποδοχών για τις ημέρες της υπέρβασης.
6. Στους υπαλλήλους οι οποίοι υπηρετούν στο εξωτερικό, καταβάλλεται κατ’ έτος, σύμφωνα με το άρθρο 431, το ισόποσο του χαμηλότερου ναύλου εισιτηρίου οικονομικής θέσης με δυνατότητα μεταφοράς αποσκευής, μετ’ επιστροφής για τους ίδιους, τον/τη σύζυγο ή το έτερο συμβαλλόμενο με σύμφωνο συμβίωσης μέρος, καθώς και τα προστατευόμενα τέκνα τους, προκειμένου να διανύσουν την άδειά τους στην Ελλάδα.
7. Στους υπαλλήλους, οι οποίοι υπηρετούν στις κατά την παρ. 4 του άρθρου 353 αρχές δυσμενών συνθηκών διαβίωσης, χορηγείται ετησίως δίμηνη κανονική άδεια, με πλήρεις αποδοχές της θέσης τους. Σε αυτούς, καθώς και στα μέλη της οικογένειάς τους, καταβάλλεται το αντίτιμο εισιτηρίου που προβλέπεται στην παρ. 6, για την έλευσή τους στην Ελλάδα, σύμφωνα με το άρθρο 431.
8. Στους υπαλλήλους οι οποίοι υπηρετούν σε απομακρυσμένες χώρες, χορηγείται πρόσθετος χρόνος άδειας. Οι χώρες αυτές, καθώς και η διάρκεια του πρόσθετου χρόνου, καθορίζονται με απόφαση του Υπουργού Εξωτερικών.
9. Οι όροι της άδειας του προσωπικού που υπηρετεί με σύμβαση εργασίας Ιδιωτικού Δικαίου Ορισμένου Χρόνου καθορίζονται με τη συναπτόμενη σύμβαση, λαμβανομένης υπόψη και της επιχώριας εργατικής νομοθεσίας.
Άρθρο 323
Αναρρωτικές άδειες
και άδειες κύησης και λοχείας
1. Στους υπαλλήλους του Υπουργείου Εξωτερικών χορηγείται, μετά από αίτησή τους ή αυτεπαγγέλτως, αναρρωτική άδεια από τον Υπουργό ως ακολούθως:
α) Στους υπηρετούντες στην Κεντρική Υπηρεσία με την υποβολή πιστοποιητικού από ιατρό, που ορίζεται από τον Υπουργό, εφόσον ο υπάλληλος απουσιάσει συνεχόμενα άνω των πέντε (5) ημερών.
β) Στους υπηρετούντες στις Αρχές της Εξωτερικής Υπηρεσίας με την υποβολή πιστοποιητικού από ιατρό, που ορίζεται από τον προϊστάμενο της Αρχής, εφόσον ο υπάλληλος απουσιάσει συνεχόμενα άνω των πέντε (5) ημερών. Σε περίπτωση συχνά επαναλαμβανόμενων απουσιών, λόγω αναρρωτικής άδειας, διάρκειας άνω του διμήνου μέσα στο ίδιο έτος, που δημιουργούν πρόβλημα στη λειτουργία της Αρχής, ο προϊστάμενος μπορεί να εισηγηθεί την ανάκληση του υπαλλήλου στην Κεντρική Υπηρεσία.
γ) Στους προϊσταμένους των Αρχών της Εξωτερικής Υπηρεσίας, με την υποβολή πιστοποιητικού ενός ιατρού στην αλλοδαπή.
2. Η συνεχόμενη αναρρωτική άδεια, πέραν του διμήνου για το ίδιο νόσημα, μπορεί να παραταθεί μέχρι δύο (2) ακόμη μήνες, εάν η ανάγκη της παράτασης της άδειας βεβαιωθεί με νεότερη αιτιολογημένη ιατρική έκθεση και με γνωμάτευση υπέρ της παράτασης αυτής για τους υπηρετούντες:
α) στην Κεντρική Υπηρεσία, από διευθυντή δημόσιου νοσοκομείου,
β) στην Εξωτερική Υπηρεσία, από έναν ακόμη ιατρό.
3. Η χορηγούμενη δίμηνη παράταση αναρρωτικής άδειας της παρ. 2 λαμβάνεται χωρίς περικοπή των αποδοχών, καθώς και της αποζημίωσης υπηρεσίας αλλοδαπής για τους υπηρετούντες σε Αρχές της Εξωτερικής Υπηρεσίας.
4. α) Αν παρέλθει ο χρόνος της τετράμηνης, συνολικώς, αναρρωτικής άδειας και ο υπάλληλος κωλύεται να ασκήσει τα καθήκοντά του, ο Υπουργός Εξωτερικών ζητά αιτιολογημένη γνωμοδότηση τριμελούς επιτροπής για την ικανότητα του υπαλλήλου προς περαιτέρω εκτέλεση των καθηκόντων του. Η επιτροπή αυτή απαρτίζεται από τρεις καθηγητές του Τμήματος Ιατρικής του Εθνικού και Καποδιστριακού Πανεπιστημίου Αθηνών, τουλάχιστον στη βαθμίδα του επίκουρου καθηγητή, οι οποίοι ορίζονται κατά περίπτωση, ανάλογα με το νόσημα, από τον Υπουργό. Στην επιτροπή μετέχει ως εισηγητής, χωρίς ψήφο, ο Προϊστάμενος της Διεύθυνσης Προσωπικού και Διοικητικής Οργάνωσης. Υπάλληλοι Αρχών της Εξωτερικής Υπηρεσίας, οι οποίοι αδυνατούν, λόγω σοβαρότητας της κατάστασης της υγείας τους, να εμφανισθούν ενώπιον της πιο πάνω επιτροπής, υποβάλλουν σχετικές γνωματεύσεις δύο τουλάχιστον ιατρών, από τους οποίους ο ένας ορίζεται από τον προϊστάμενο της αρχής. Η επιτροπή αποφαίνεται με βάση τις γνωματεύσεις αυτές και άλλα πιστοποιητικά ή στοιχεία που κρίνει αναγκαία για τη διαπίστωση της κατάστασης της υγείας του υπαλλήλου.
β) Η επιτροπή αποφαίνεται οριστικώς για την ανάγκη παράτασης της αναρρωτικής άδειας έως ακόμη τέσσερις (4) μήνες. Σε περίπτωση παράτασης της αναρρωτικής άδειας υπαλλήλου που υπηρετεί στην Εξωτερική Υπηρεσία, ο Υπουργός Εξωτερικών, μετά από γνώμη του οικείου Υπηρεσιακού Συμβουλίου, αποφασίζει για τη διατήρηση ή μη του υπαλλήλου στη θέση του στην αλλοδαπή.
γ) Σε περίπτωση νοσημάτων δυσίατων, σύμφωνα με τον Υπαλληλικό Κώδικα, ο παρεχόμενος, κατά τα ανωτέρω, χρόνος αναρρωτικής άδειας δύναται να παραταθεί έως και τα δύο (2) έτη. Για την ανάγκη παράτασης αποφαίνεται η ως άνω επιτροπή.
δ) Μετά την πάροδο του ανώτατου ορίου αναρρωτικής αδείας και σε περίπτωση ανάγκης παράτασης αυτής, ο υπάλληλος δύναται να ζητήσει τη χορήγηση άδειας άνευ αποδοχών για σοβαρούς λόγους ή την προσωρινή απαλλαγή καθηκόντων για απολύτως δικαιολογημένες ατομικές ανάγκες βάσει του άρθρου 335.
5. Ο Υπουργός μπορεί να παραπέμπει και αυτεπαγγέλτως στην ως άνω επιτροπή, με το ερώτημα της απαλλαγής από τα καθήκοντά τους, υπαλλήλους, εφόσον θεωρεί ότι δεν μπορούν να τα εκτελούν λόγω σωματικής ή πνευματικής ανικανότητας.
6. α) Αν η ασθένεια δεν μπορεί να ιαθεί, η τριμελής επιτροπή της παρ. 4 αποφαίνεται για την πλήρη ανικανότητα του πάσχοντος υπαλλήλου προς εκτέλεση των υπηρεσιακών του καθηκόντων.
β) Ο κρινόμενος ως πλήρως ανίκανος υπάλληλος παύεται/απολύεται, με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του οικείου Υπηρεσιακού Συμβουλίου.
8. Αν υπάλληλος τοποθετημένος στην Εξωτερική Υπηρεσία, του οποίου έχει ήδη προσδιορισθεί το δεκαήμερο της μετάθεσής του σε άλλη Αρχή του Εξωτερικού ή στην Κεντρική Υπηρεσία, ασθενήσει και λάβει αναρρωτική άδεια που υπερβαίνει τη διάρκεια του ανωτέρω δεκαημέρου, ως ημερομηνία παράδοσης υπηρεσίας θεωρείται αυτομάτως η τελευταία ημέρα του δεκαημέρου, εφόσον αυτή δεν τροποποιηθεί. Σε αυτήν την περίπτωση, η αποζημίωση υπηρεσίας στην αλλοδαπή παύει να καταβάλεται αυτομάτως με την παρέλευση του δεκαημέρου και, εφόσον πρόκειται για υπάλληλο που μετατίθεται σε άλλη Αρχή Εξωτερικού, μέχρις ότου ο υπάλληλος αναλάβει υπηρεσία στη νέα Αρχή.
9. Οι κυοφορούσες υπάλληλοι απέχουν υποχρεωτικά της υπηρεσίας, σύμφωνα με τη νόμιμη διαδικασία, από τον έβδομο μήνα της κύησης και τελούν σε άδεια μητρότητας. Η άδεια αυτή παρατείνεται επί τρεις (3) μήνες μετά τον τοκετό, εφόσον το τεχθέν ζει, ή, διαφορετικά, επί τριάντα (30) ημέρες. Οι τυγχάνουσες της ανωτέρω αδείας λαμβάνουν πλήρεις τις αποδοχές του βαθμού τους, εφόσον υπηρετούν στην Κεντρική Υπηρεσία, της θέσης τους δε, εφόσον υπηρετούν στην Εξωτερική Υπηρεσία. Χρήση του δικαιώματος χορήγησης άδειας ανατροφής τέκνου άνευ αποδοχών, καθώς και της άδειας των εννέα (9) μηνών με αποδοχές που ορίζει ο Υπαλληλικός Κώδικας, μπορούν να κάνουν οι υπάλληλοι μόνον της Κεντρικής Υπηρεσίας.
Άρθρο 324
Ιατροφαρμακευτική
και νοσοκομειακή περίθαλψη
1. Οι γενικές διατάξεις για την ιατροφαρμακευτική και νοσοκομειακή περίθαλψη των δημοσίων υπαλλήλων εφαρμόζονται και στους έμμισθους υπαλλήλους του Υπουργείου Εξωτερικών.
2. α) Τα νοσήλια των υπαλλήλων, οι οποίοι υπηρετούν στην Εξωτερική Υπηρεσία του Υπουργείου Εξωτερικών, καταβάλλονται σύμφωνα με τις γενικές διατάξεις. Οι διατάξεις περί νοσηλείας στο εξωτερικό εφαρμόζονται και για τους υπαλλήλους του Υπουργείου Εξωτερικών οι οποίοι τελούν σε ειδική αποστολή. Κατ’ εξαίρεση όσων προβλέπονται στον Ενιαίο Κανονισμό Παροχών Υγείας του Ε.Ο.Π.Υ.Υ., στους υπαλλήλους του Υπουργείου Εξωτερικών που υπηρετούν σε χώρες εκτός Ευρωπαϊκής Ένωσης ή σε κράτη-μέλη της Ευρωπαϊκής Ένωσης που δεν δέχονται το ενωσιακό έγγραφο Ε112 (S2), τα νοσήλια καταβάλλονται ανεξαρτήτως του φορέα ιατροφαρμακευτικής περίθαλψης που έχουν επιλέξει.
β) Οι υπάλληλοι του Υπουργείου Εξωτερικών οι οποίοι υπηρετούν στις Αρχές της Εξωτερικής Υπηρεσίας σε χώρες εκτός Ευρωπαϊκής Ένωσης, καθώς και τα εξαρτώμενα συνοικούντα μέλη της οικογένειάς τους, είναι δυνατόν να ασφαλίζονται για την ιατροφαρμακευτική τους περίθαλψη σε ιδιώτη πάροχο, εφόσον στη χώρα διαπίστευσής τους είτε υφίσταται αμιγώς ιδιωτικό σύστημα παροχής ιατροφαρμακευτικής περίθαλψης είτε το τυχόν υφιστάμενο σε αυτές τις χώρες δημόσιο σύστημα υγείας δεν είναι αξιόπιστο ή προσβάσιμο στους προαναφερόμενους υπαλλήλους. Το σύνολο της ασφαλιστικής δαπάνης βαρύνει τον προϋπολογισμό του Υπουργείου Εξωτερικών. Μέχρι την έκδοση της απόφασης που προβλέπεται στην παρ. 3 του άρθρου 326, οι δαπάνες για την ιατροφαρμακευτική περίθαλψη των υπαλλήλων που υπηρετούν στις Αρχές Εξωτερικής Υπηρεσίας καταβάλλονται σύμφωνα με τις επόμενες παραγράφους. Η παρούσα τίθεται σε ισχύ από 1.1.2022.
3. α) Σε περιπτώσεις επείγουσας ιατρικής ανάγκης υπαλλήλου ή μελών της οικογένειάς του που υπηρετεί στην Εξωτερική Υπηρεσία του Υπουργείου Εξωτερικών σε χώρες εκτός Ευρωπαϊκής Ένωσης ή σε κράτη μέλη της Ευρωπαϊκής Ένωσης που δεν δέχονται το ενωσιακό έγγραφο Ε112 (S2), οι ιατρικές δαπάνες καταβάλλονται ως νόμιμα έξοδα από τις προξενικές εισπράξεις. Αν αυτές δεν υπάρχουν ή δεν επαρκούν, οι δαπάνες καλύπτονται από την πάγια προκαταβολή και, όταν δεν υπάρχει πάγια προκαταβολή ή αυτή δεν επαρκεί, ζητείται η αποστολή εμβάσματος από άλλη Αρχή του εξωτερικού. Τα δικαιολογητικά υποβάλλονται στις αρμόδιες υπηρεσίες από τον οικείο Γενικό Πρόξενο ή Πρόξενο ή Διευθύνοντα Προξενικό Γραφείο Πρεσβείας ή Διαχειριστή της πάγιας προκαταβολής.
β) Η διαδικασία της περ. α’ εφαρμόζεται και για την κάλυψη δαπανών νοσηλείας σε χώρες εκτός Ευρωπαϊκής Ένωσης, σε συνέχεια έκτακτης εισαγωγής σε νοσοκομείο για την ίδια αιτία για διάστημα όχι μεγαλύτερο των έξι (6) μηνών. Με απόφαση του Υπουργού Εξωτερικών, η οποία εκδίδεται ύστερα από εισήγηση του επικεφαλής της οικείας διπλωματικής Αρχής του εξωτερικού, μπορεί να παρατείνεται το ως άνω διάστημα και πέραν των έξι (6) μηνών, εφόσον είναι αδύνατη για ιατρικούς λόγους η επιστροφή του ασθενούς στην Ελλάδα και δεν είναι δυνατή η κάλυψη των σχετικών δαπανών νοσηλείας από τον Ε.Ο.Π.Υ.Υ..
γ) Ο υπάλληλος, ο οποίος ωφελήθηκε από τις ρυθμίσεις των περ. α’ και β’, είναι υποχρεωμένος να υποβάλει εμπρόθεσμα τα σχετικά αποδεικτικά δαπανών νοσηλείας στον Ε.Ο.Π.Υ.Υ., ζητώντας με σχετική αίτησή του την απευθείας καταβολή στο Υπουργείο Εξωτερικών του ποσού που θα δικαιούτο από τον Ε.Ο.Π.Υ.Υ. αν είχε καταβάλει τις δαπάνες αυτές εξ ιδίων. Αν παραλείψει να υποβάλει την ως άνω αίτηση με τα σχετικά δικαιολογητικά, καταλογίζεται σε βάρος του εντόκως το σύνολο της δαπάνης νοσηλείας που κατέβαλε η αρμόδια διπλωματική Αρχή.
4. α) Σε υπάλληλο της Εξωτερικής Υπηρεσίας, που υπηρετεί σε χώρες όπου δεν υπάρχει αξιόπιστη νοσοκομειακή και ιατροφαρμακευτική περίθαλψη, παρέχεται, με απόφαση του Υπουργού Εξωτερικών, η δυνατότητα νοσηλείας του στην Ελλάδα ή σε τρίτη χώρα, όμορη ή πλησίον της χώρας όπου υπηρετεί, στην οποία υπάρχει ικανοποιητική νοσοκομειακή και ιατροφαρμακευτική περίθαλψη.
β) Σε υπάλληλο που υπηρετεί σε χώρες όπου αποδεδειγμένα δεν υφίσταται η δυνατότητα προμήθειας φαρμάκων στην ίδια χώρα, παρέχεται, με απόφαση της Διεύθυνσης Προμηθειών και Λειτουργικών Δαπανών του Υπουργείου Εξωτερικών, η δυνατότητα προμήθειάς τους από την Ελλάδα ή από χώρα εκτός εκείνης όπου υπηρετεί.
5. Την επείγουσα ιατρική ανάγκη της παρ. 3 ή την αδυναμία παροχής αξιόπιστης νοσοκομειακής και ιατροφαρμακευτικής περίθαλψης ή προμήθειας φαρμάκων της παρ. 4 βεβαιώνει ο επικεφαλής της Αρχής της Εξωτερικής Υπηρεσίας.
Άρθρο 325
Εκπαιδευτικές άδειες
1. Στους υπαλλήλους οι οποίοι έχουν επιδείξει εξαιρετική επίδοση και έχουν συμπληρώσει πενταετή τουλάχιστον υπηρεσία στο Υπουργείο Εξωτερικών, μπορεί, εφόσον οι ανάγκες της υπηρεσίας το επιτρέπουν, να χορηγηθεί εκπαιδευτική άδεια συνολικής διάρκειας μέχρι δύο (2) ετών για μεταπτυχιακές σπουδές ειδίκευσης. Η άδεια χορηγείται με απόφαση του Υπουργού Εξωτερικών, η οποία εκδίδεται ύστερα από σύμφωνη γνώμη του Υπηρεσιακού Συμβουλίου.
2. Υπάλληλοι δύνανται να συμμετέχουν σε σεμινάρια επί ειδικών θεμάτων διάρκειας έως δύο (2) μηνών, σε αντικείμενα τα οποία ενδιαφέρουν το Υπουργείο, ασχέτως ορίου ηλικίας. Η άδεια χορηγείται με απόφαση του Υπουργού Εξωτερικών, η οποία εκδίδεται μετά από εισήγηση του Προϊσταμένου του ενδιαφερόμενου υπαλλήλου και των καθ’ ύλην αρμόδιων Διευθύνσεων.
3. Με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου, μπορεί να χορηγείται εκπαιδευτική άδεια έως ενός (1) έτους για εντατική εκμάθηση ξένων γλωσσών στην Ελλάδα ή το εξωτερικό σε υπαλλήλους του Διπλωματικού Κλάδου έως και τον βαθμό του Γραμματέα Πρεσβείας Α’, σε υπαλλήλους του Κλάδου Οικονομικών και Εμπορικών Υποθέσεων έως και τον βαθμό του Γραμματέα Οικονομικών και Εμπορικών Υποθέσεων Α’, καθώς και σε υπαλλήλους του Κλάδου Συμβούλων και Γραμματέων Επικοινωνίας έως και τον βαθμό του Γραμματέα Επικοινωνίας Α’.
4. Με απόφαση του Υπουργού Εξωτερικών, η οποία εκδίδεται μετά από εισήγηση του Προϊσταμένου του ενδιαφερόμενου υπαλλήλου και των καθ’ ύλην αρμόδιων Διευθύνσεων, μπορούν να δίδονται σε υπαλλήλους του Κλάδου Εμπειρογνωμόνων, εφόσον το επιτρέπουν οι ανάγκες της υπηρεσίας, εκπαιδευτικές άδειες συνολικής διάρκειας ενός (1) μηνός κατ’ έτος, προκειμένου να συμμετέχουν σε σεμινάρια, συνέδρια ή επιστημονικές εκδηλώσεις στον τομέα εξειδίκευσής τους, που διοργανώνονται στην Ελλάδα ή στο εξωτερικό.
5. Οι υπάλληλοι στους οποίους έχει δοθεί εκπαιδευτική άδεια για σπουδές στο εξωτερικό, λαμβάνουν κατά τη διάρκειά της τις αποδοχές εσωτερικού. Οι υπάλληλοι υποχρεούνται, μετά από τη λήξη της άδειας, να παραμείνουν στην υπηρεσία του Υπουργείου Εξωτερικών για χρόνο τριπλάσιο από τον διανυθέντα για την εκπαιδευτική άδεια.
6. Όσοι, μετά από τον διορισμό τους, μετεκπαιδεύτηκαν με δαπάνες του Δημοσίου, υποχρεούνται, μετά τη λήξη της άδειας, να παραμείνουν στην υπηρεσία του Υπουργείου Εξωτερικών για χρόνο τριπλάσιο από τον διανυθέντα για την εκπαιδευτική άδεια. Σε περίπτωση παραβίασης της υποχρέωσης αυτής, υποχρεούνται εντός τριών (3) μηνών να επιστρέψουν στο Δημόσιο τις επιπλέον των κανονικών αποδοχών πάσης φύσεως δαπάνες, που κατέβαλε το Δημόσιο κατά τον χρόνο της άδειας με τον νόμιμο τόκο από τη λήψη τους.
Άρθρο 326
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση του Υπουργού Εξωτερικών, κατόπιν σχετικής εισήγησης της Διεύθυνσης Προσωπικού και Διοικητικής Οργάνωσης, καθορίζεται το περίγραμμα θέσης ή ομάδας θέσεων εργασίας της Κεντρικής και της Εξωτερικής Υπηρεσίας, καθώς και των Περιφερειακών Υπηρεσιών του Υπουργείου Εξωτερικών. Στο διάταγμα καθορίζονται ιδίως η αποστολή - σκοπός, τα κύρια καθήκοντα, η χρήση πόρων-εργαλείων, οι ειδικές συνθήκες εργασίας, τα απαιτούμενα τυπικά προσόντα, τα επιθυμητά προσόντα-εμπειρία, οι δεξιότητες και οι γνώσεις που είναι αναγκαίες για την άσκηση των καθηκόντων της κάθε θέσης ή της ομάδας θέσεων εργασίας.
2. Με απόφαση του Υπουργού Εξωτερικών ορίζονται το κόστος έκδοσης, η μορφή και ο τύπος των διπλωματικών και υπηρεσιακών διαβατηρίων, τα απαραίτητα στοιχεία που αυτά περιλαμβάνουν, καθώς και τα δικαιολογητικά για την έκδοση και την ισχύ αυτών.
3. Με απόφαση του Υπουργού Εξωτερικών ρυθμίζονται οι λεπτομέρειες εφαρμογής της περ. β’ της παρ. 2 του άρθρου 324 για την επιλογή επιτόπιου παρόχου ασφαλιστικής κάλυψης. Με όμοια απόφαση, μετά από ειδικώς αιτιολογημένη εισήγηση του επικεφαλής της Αρχής, καταρτίζεται αρχικά και τροποποιείται κάθε φορά ο κατάλογος των Αρχών της Εξωτερικής Υπηρεσίας για τις οποίες ακολουθείται η διαδικασία του προηγούμενου εδαφίου.
ΚΕΦΑΛΑΙΟ Β’
ΜΕΤΑΒΟΛΕΣ ΥΠΗΡΕΣΙΑΚΗΣ ΚΑΤΑΣΤΑΣΗΣ
Άρθρο 327
Μητρώο Υπαλλήλων
1. Στη Διεύθυνση Προσωπικού και Διοικητικής Οργάνωσης του Υπουργείου Εξωτερικών τηρείται το μητρώο κάθε υπαλλήλου του Υπουργείου Εξωτερικών, το οποίο αποτελείται από: α) τον ατομικό φάκελο, β) το προσωπικό μητρώο, γ) το μητρώο επιμόρφωσης του υπαλλήλου, δ) τον φάκελο μισθολογικών θεμάτων.
2. Ο ατομικός φάκελος περιλαμβάνει, με την ευθύνη του Προϊσταμένου της Διεύθυνσης Προσωπικού και Διοικητικής Οργάνωσης και του νόμιμου αναπληρωτή του, από τα στοιχεία του μητρώου του υπαλλήλου τα ακόλουθα:
α) εκθέσεις αξιολόγησης και προσφυγές κατ’ αυτών,
β) αντίγραφα των πράξεων προαγωγών ή μη του υπαλλήλου,
γ) αντίγραφα των πράξεων επιβολής των πειθαρχικών ποινών, καθώς και των κλήσεων σε απολογία, εφόσον έχει επιβληθεί πειθαρχική ποινή, των ενστάσεων και των προσφυγών κατά των πειθαρχικών ποινών και των αποφάσεων επί των ενστάσεων και προσφυγών, καθώς επίσης και αντίγραφα των αμετάκλητων καταδικαστικών αποφάσεων των ποινικών δικαστηρίων που έχουν εκδοθεί για ποινικά αδικήματα του υπαλλήλου που αποτελούν και πειθαρχικά παραπτώματα.
3. Για τους προϊστάμενους οργανικών μονάδων της Κεντρικής και της Εξωτερικής Υπηρεσίας, στον ατομικό τους φάκελο περιλαμβάνεται επιπλέον και η ετήσια αναφορά για τον από μέρους τους βαθμό υλοποίησης του Στρατηγικού και Επιχειρησιακού Σχεδίου και του Σχεδίου Δράσης που συντάσσεται από τη Διεύθυνση Στρατηγικού και Επιχειρησιακού Σχεδιασμού.
4. Κάθε υπάλληλος έχει δικαίωμα γνώσης των στοιχείων του ατομικού του φακέλου, τα οποία είναι απόρρητα έναντι τρίτων.
5. Το προσωπικό μητρώο του υπαλλήλου τηρείται μετά από τον διορισμό του και περιλαμβάνει όλα τα στοιχεία που προσδιορίζουν την ατομική, οικογενειακή, περιουσιακή και υπηρεσιακή του κατάσταση, πέραν αυτών που αναφέρονται στην παρ. 2.
6. Το μητρώο επιμόρφωσης περιλαμβάνει όλα τα στοιχεία που αφορούν στην επιστημονική κατάρτιση του υπαλλήλου και τηρείται με την ευθύνη του Προϊσταμένου της Διεύθυνσης Προσωπικού και Διοικητικής Οργάνωσης και του νόμιμου αναπληρωτή του. Το μητρώο εκπαίδευσης συνεκτιμάται, επικουρικά, από τα Υπηρεσιακά Συμβούλια κατά την αξιολόγηση των ουσιαστικών προσόντων των υπαλλήλων σε σχέση με τις απαιτήσεις της υπηρεσίας. Ειδικότερα, το μητρώο επιμόρφωσης περιλαμβάνει:
α) αντίγραφα των τίτλων σπουδών, μετεκπαίδευσης, και εν γένει επιμόρφωσης ανεξαρτήτως της συνάφειάς τους με τις αρμοδιότητες του Υπουργείου Εξωτερικών,
β) βεβαιώσεις συμμετοχής σε εκπαιδευτικές δραστηριότητες που διοργανώνονται από το Υπουργείο Εξωτερικών ή άλλους φορείς του δημόσιου τομέα και έχουν σχέση με τις αρμοδιότητες του Υπουργείου Εξωτερικών,
γ) αιτήσεις του υπαλλήλου για συμμετοχή σε εκπαιδευτικές δραστηριότητες του Υπουργείου Εξωτερικών που σχετίζονται με τα αντικείμενα του κλάδου του και τις εν γένει ανάγκες της υπηρεσίας,
δ) κάθε άλλο στοιχείο, συναφές προς τις αρμοδιότητες του Υπουργείου Εξωτερικών, που ζητεί ο υπάλληλος να περιληφθεί στο μητρώο επιμόρφωσής του, όπως δημοσιεύσεις, εργασίες, συμμετοχή σε σεμινάρια ή ανακοινώσεις σε συνέδρια, συμμετοχή σε επιμορφωτικά προγράμματα και άλλα.
7. Τα στοιχεία που περιλαμβάνονται στο μητρώο επιμόρφωσης αριθμούνται και καταχωρίζονται στον πίνακα περιεχομένων του.
8. Τα έγγραφα των περ. α’ και γ’ της παρ. 2 κοινοποιούνται από τη Διεύθυνση Προσωπικού και Διοικητικής Οργάνωσης, εντός δύο (2) μηνών από τη σύνταξή τους, στους ενδιαφερόμενους. Οι υπάλληλοι του Υπουργείου Εξωτερικών έχουν δικαίωμα προσφυγής κατ’ αυτών στο αρμόδιο Υπηρεσιακό Συμβούλιο του Υπουργείου Εξωτερικών, εντός δύο (2) μηνών από την κοινοποίηση, προς απάλειψη πραγματικών περιστατικών που δεν ανταποκρίνονται στην πραγματικότητα, καθώς και των αξιολογικών κρίσεων που συνδέονται με αυτά. Το Υπηρεσιακό Συμβούλιο εξετάζει την προσφυγή εντός δύο (2) μηνών από την υποβολή της. Κατά την εξέταση της προσφυγής, το Υπηρεσιακό Συμβούλιο καλεί σε ακρόαση α) τον κριθέντα υπάλληλο, ο οποίος μπορεί να παραστεί είτε αυτοπροσώπως είτε μετά ή διά δικηγόρου, β) εφόσον κρίνεται σκόπιμο, υπηρεσιακά ή άλλα πρόσωπα, εξαιρουμένου του αξιολογούντος, προς παροχή πληροφοριών ή προσαγωγή στοιχείων, τα οποία και αποχωρούν πριν από την έναρξη της συζήτησης. Εάν οι λόγοι της προσφυγής κριθούν βάσιμοι, το Υπηρεσιακό Συμβούλιο επισυνάπτει στο επίμαχο έγγραφο τη σχετική κρίση του περί διαγραφής στοιχείων ή του συνόλου αυτού.
9. Παράλειψη των υπόχρεων για την τήρηση, φύλαξη και ενημέρωση του μητρώου, συνιστά το παράπτωμα της περ. κη’ της παρ. 1 του άρθρου 107 του Υπαλληλικού Κώδικα.
Άρθρο 328
Αξιολόγηση
1. Η αξιολόγηση της συμβολής των υπαλλήλων στην επίτευξη των στόχων και γενικότερα στη λειτουργία του Υπουργείου Εξωτερικών, αποσκοπεί στη βελτίωση της ατομικής απόδοσης κάθε υπαλλήλου και συνολικά της απόδοσης έργου του Υπουργείου.
2. Οι προϊστάμενοι των οργανικών μονάδων της Κεντρικής και Εξωτερικής Υπηρεσίας υποχρεούνται να συντάσσουν, υπογράφουν και υποβάλλουν στην αρμόδια Διεύθυνση Προσωπικού και Διοικητικής Οργάνωσης, έκθεση αξιολόγησης, κάθε έτος, για την απόδοση των υπηρετούντων στη μονάδα τους υπαλλήλων του Υπουργείου Εξωτερικών, καθώς και των άλλων υπουργείων, κρατικών υπηρεσιών, στην Ευρωπαϊκή Ένωση, σε διεθνείς οργανισμούς ή διασκέψεις ή διπλωματικές διαπραγματεύσεις. Ειδικά όσον αφορά στα Γραφεία Οικονομικών και Εμπορικών Υποθέσεων και τα Γραφεία Δημόσιας Διπλωματίας, οι εκθέσεις αξιολόγησης των προϊσταμένων τους συντάσσονται, σύμφωνα με όσα ορίζονται στο προηγούμενο εδάφιο, από τον οικείο Πρέσβη και, στην περίπτωση Γραφείου που λειτουργεί σε προξενική Αρχή, μετά από εισήγηση του προϊσταμένου της οικείας προξενικής Αρχής. Οι εκθέσεις αξιολόγησης των υπαλλήλων που έχουν τοποθετηθεί σε Γραφείο Οικονομικών και Εμπορικών Υποθέσεων ή σε Γραφείο Δημόσιας Διπλωματίας, συντάσσονται από τον προϊστάμενο της οικείας διπλωματικής ή προξενικής Αρχής με εισήγηση του προϊσταμένου του οικείου Γραφείου, η οποία επισυνάπτεται στην έκθεση αξιολόγησης. Σε περίπτωση απόκλισης της έκθεσης αξιολόγησης από την εισήγηση του επικεφαλής του οικείου Γραφείου, η απόκλιση αιτιολογείται ειδικώς. Στη σύνταξη της έκθεσης αξιολόγησης συμμετέχει και ο αξιολογούμενος υπάλληλος σύμφωνα με τις παρ. 3 έως 12.
3. Η βαθμολόγηση των υπαλλήλων λαμβάνει χώρα στην ακόλουθη κλίμακα:
Άριστος (90-100)
Πολύ καλός (75-89)
Καλός (60-74)
Επαρκής (40-59)
Μέτριος (25-39)
Ανεπαρκής/Ακατάλληλος (0-24).
Η έκθεση αξιολόγησης περιλαμβάνει:
α) Τυπικά προσόντα του υπαλλήλου: τους τίτλους σπουδών του υπαλλήλου, καθώς και τις δραστηριότητες επιμόρφωσης κατά το έτος στο οποίο αναφέρεται η αξιολόγηση.
β) Συνοπτική περιγραφή του ανατεθειμένου έργου και ρόλου του αξιολογούμενου για την προαγωγή συγκεκριμένων στόχων της Υπηρεσίας.
γ) Σαφείς και αιτιολογημένες κρίσεις του αξιολογητή για το σύνολο των κάτωθι κριτηρίων αξιολόγησης υποστηριζόμενες από σχετικά πραγματικά περιστατικά:
γα) Παρουσία και απόδοση του αξιολογουμένου, συνοδευόμενη από συνοπτική περιγραφή του έργου που επιτέλεσε κατά την περίοδο που αξιολογείται. Ποιότητα κειμένων, ενημερωτικών εγγράφων, σημειωμάτων, τηλεγραφημάτων και προτάσεων, τις οποίες έχει αναπτύξει τόσο γραπτώς όσο και προφορικώς σε συσκέψεις. Βαθμός επίτευξης των υπηρεσιακών στόχων, όπως αυτοί αποτυπώνονται στο Στρατηγικό και Επιχειρησιακό Σχέδιο και στο Σχέδιο Δράσης.
γβ) Εργατικότητα, διοικητική και διαχειριστική επάρκεια του υπαλλήλου, η οποία να ανταποκρίνεται ποιοτικά στα ανατεθειμένα σε αυτόν καθήκοντα. Επίδειξη ενδιαφέροντος, πρωτοβουλίας και δημιουργικότητας, ικανότητα οργάνωσης του ατομικού και συλλογικού φόρτου εργασίας, τήρηση οδηγιών και προθεσμιών, ιεράρχηση προτεραιοτήτων, ανάπτυξη καινοτομίας και δεξιοτήτων, συνθετική ικανότητα και αφοσίωση κατά την εκτέλεση των υπηρεσιακών καθηκόντων. Χρηστική επάρκεια γλωσσών.
γγ) Διοικητικές ικανότητες, εφόσον πρόκειται για Προϊσταμένους οργανικών μονάδων. Γνώση και προώθηση του έργου και της πολιτικής του Υπουργείου κατά τρόπο που να συμβαδίζει με τα συμφέροντα της χώρας και των τομέων ευθύνης του. Κύρος, σεβασμός και εκτίμηση που απολαμβάνει από τους υφισταμένους του. Ικανότητα οργάνωσης, συντονισμού και ελέγχου. Ικανότητα αξιολόγησης και αποδοτικής χρησιμοποίησης των υφισταμένων του και αξιοποίησης των διαθέσιμων μέσων. Ικανότητα λήψης αποτελεσματικών αποφάσεων, ιδίως σε συνθήκες κρίσης, επίδειξη ψυχραιμίας, αυτοκυριαρχίας και αντοχής.
γδ) Αίσθημα αλληλεγγύης και συναδελφικότητας. Συνεργασία με συνυπηρετούντες, στην ίδια ή άλλη μονάδα, υπαλλήλους, συμβολή στη συνεργασία και βελτίωση σχέσεων με αντίστοιχες διευθύνσεις και άλλους δημόσιους ή ιδιωτικούς φορείς, ελληνικούς ή ξένους επ’ ωφελεία της Υπηρεσίας. Συμπεριφορά προς τους πολίτες και άμεση εξυπηρέτηση αναγκών τους, αν ο υπάλληλος έρχεται σε επικοινωνία με κοινό, δημόσια και κοινωνική παρουσία.
γε) Ακεραιότητα χαρακτήρα, συνέπεια και εχεμύθεια.
γστ) Ο βαθμός επίτευξης των ετήσιων στόχων που είχαν τεθεί από τη Διεύθυνση Στρατηγικού και Επιχειρησιακού Σχεδιασμού.
γζ) Η ετήσια αναφορά για τον από μέρους του υπαλλήλου βαθμό υλοποίησης του Στρατηγικού και Επιχειρησιακού Σχεδίου και του Σχεδίου Δράσης της Διεύθυνσης Στρατηγικού και Επιχειρησιακού Σχεδιασμού.
4. Η έκθεση αξιολόγησης συμπληρώνεται με την αυτό-αξιολόγηση του υπαλλήλου στην οποία ο ενδιαφερόμενος αποτυπώνει την εκτίμησή του για τα στοιχεία της παρ. 3, καθώς και την εκτίμησή του για ενδεχόμενα επιτεύγματα ή και προβλήματα της οργανικής μονάδας στην οποία υπηρετεί.
5. Ο αξιολογούμενος υπάλληλος λαμβάνει γνώση και υπογράφει την έκθεση αξιολόγησης, αφού αυτή ολοκληρωθεί. Η έκθεση αξιολόγησης συμπεριλαμβάνεται στο μητρώο του υπαλλήλου.
6. Ο Υπουργός συντάσσει το περιεχόμενο των εκθέσεων αξιολόγησης των Προϊσταμένων των υπηρεσιών που υπάγονται απευθείας σε αυτόν.
7. Ο Υπουργός προβαίνει σε αξιολόγηση της δραστηριότητας των Προϊσταμένων των μονάδων της Εξωτερικής Υπηρεσίας (Πρεσβειών και Μόνιμων Αντιπροσωπειών) κατόπιν σχετικής εισήγησης του Υπηρεσιακού Γενικού Γραμματέα, η οποία διαμορφώνεται με στοιχεία των Προϊσταμένων κατά περίπτωση Διευθύνσεων, τα οποία συγκεντρώνονται και του διαβιβάζονται με επιμέλεια της Διεύθυνσης Προσωπικού και Διοικητικής Οργάνωσης.
8. Οι Γενικοί Διευθυντές συντάσσουν εκθέσεις αξιολόγησης της δραστηριότητας των αναπληρωτών τους και, από κοινού με τους τελευταίους, των Διευθυντών των υπ’ αυτών Διευθύνσεων.
9. Οι Προϊστάμενοι των πρεσβευτικών Αρχών υποχρεούνται να συντάσσουν έκθεση αξιολόγησης της δραστηριότητας των προϊσταμένων των έμμισθων προξενικών Αρχών της χώρας διαπίστευσής τους.
10. Το Ανώτατο Υπηρεσιακό Συμβούλιο ή το Υπηρεσιακό Συμβούλιο, κατά την κρίση των υπαλλήλων προς βαθμολογική εξέλιξη, συνεκτιμά τις εκθέσεις αξιολόγησης, καθώς και το σύνολο των στοιχείων του ατομικού φακέλου του υπαλλήλου.
11. Ενόψει της σύνταξης της έκθεσης αξιολόγησης, ο προϊστάμενος καλεί κατά την κρίση του τον αξιολογούμενο υπάλληλο για να συζητήσει μαζί του τρόπους και μέτρα βελτίωσης της απόδοσής του και καλύτερης αξιοποίησης και ανάπτυξης των ικανοτήτων του προς όφελος τόσο του ιδίου όσο και της λειτουργίας της οργανικής μονάδας στην οποία υπηρετεί. Η ημερομηνία της ανωτέρω συμβουλευτικής συνέντευξης, τα προτεινόμενα μέτρα βελτίωσης, καθώς και οι υπογραφές του αξιολογητή και του αξιολογουμένου, σημειώνονται σε ειδικό χώρο του εντύπου της έκθεσης αξιολόγησης με επισημείωση αν ο αξιολογούμενος ζήτησε να υποβάλει τις απόψεις-αντιρρήσεις του. Ο αξιολογούμενος δύναται να υποβάλει απευθείας στον αξιολογητή απόψεις - αντιρρήσεις μέσα σε τρεις (3) εργάσιμες ημέρες από την ολοκλήρωση της συμβουλευτικής συνέντευξης, οι οποίες αποτελούν αναπόσπαστο μέρος της έκθεσης αξιολόγησης του υπαλλήλου και λαμβάνονται υπόψη από τον αξιολογητή.
12. Ελάχιστος χρόνος πραγματικής κοινής υπηρεσίας αξιολογούντος και αξιολογουμένου, μετά από τον οποίο επιτρέπεται η σύνταξη έκθεσης αξιολόγησης, ορίζονται οι έξι (6) μήνες. Η τελευταία έκθεση αξιολόγησης συντάσσεται, σε κάθε περίπτωση, το αργότερο μέσα σε ένα τρίμηνο από τη μετακίνηση του προϊσταμένου ή του αξιολογουμένου.
13. Η Διεύθυνση Προσωπικού και Διοικητικής Οργάνωσης τηρεί το αρχείο των εκθέσεων αξιολόγησης. Αν διαπιστωθεί οποιαδήποτε παράλειψη ή πλημμέλεια ή μη ορθή συμπλήρωση, η έκθεση αξιολόγησης επιστρέφεται στον αξιολογητή από τον προϊστάμενο της Διεύθυνσης Προσωπικού και Διοικητικής Οργάνωσης για σχετική συμπλήρωση ή διόρθωση.
14. Η παράλειψη σύνταξης εκθέσεων αξιολόγησης ή η μη εμπρόθεσμη σύνταξη ή η σύνταξη μεροληπτικής έκθεσης αξιολόγησης ή η σύνταξη έκθεσης με κρίσεις ή χαρακτηρισμούς που δεν αιτιολογούνται ή που η υπηρεσιακή παρουσία και πορεία του αξιολογημένου υπαλλήλου δεν επαληθεύει, αποτελεί πειθαρχικό παράπτωμα το οποίο παραγράφεται μετά από τρία (3) έτη από την ημέρα ολοκλήρωσης της έκθεσης αξιολόγησης ή από την πάροδο της προθεσμίας εντός της οποίας έπρεπε να συνταχθεί. Ο Προϊστάμενος της Διεύθυνσης Προσωπικού και Διοικητικής Οργάνωσης ενημερώνει για την παράλειψη σύνταξης εκθέσεων αξιολόγησης ή για τη μη εμπρόθεσμη σύνταξη τον πειθαρχικώς προϊστάμενο του υπόχρεου προς σύνταξη της έκθεσης αξιολόγησης, προκειμένου να κινηθεί εναντίον του η πειθαρχική διαδικασία.
Άρθρο 329
Αποσπάσεις
1. Όταν υφίσταται ειδική υπηρεσιακή ανάγκη σε προσωπικό, επιτρέπεται η μέχρι τρεις (3) μήνες απόσπαση υπαλλήλων του Υπουργείου σε διπλωματικές και προξενικές Αρχές, καθώς και Περιφερειακές Υπηρεσίες, η οποία διενεργείται με απόφαση του Υπουργού Εξωτερικών. Η απόσπαση μπορεί να παραταθεί, για εξαιρετικούς λόγους, πέραν του τριμήνου και μέχρι έξι (6) μήνες συνολικά, με απόφαση του Υπουργού Εξωτερικών. Ο χρόνος της ως άνω απόσπασης υπολογίζεται ως χρόνος υπηρεσίας στην Εξωτερική Υπηρεσία. Οι Αρχές της Εξωτερικής Υπηρεσίας που χρήζουν ενίσχυσης μέσω της ως άνω διαδικασίας, γνωστοποιούνται από τη Διεύθυνση Προσωπικού και Διοικητικής Οργάνωσης, προκειμένου οι ενδιαφερόμενοι υπάλληλοι να υποβάλουν σχετικές αιτήσεις. Δεν επιτρέπεται δεύτερη απόσπαση του ίδιου υπαλλήλου πριν από την παρέλευση τριών (3) ετών από τη λήξη της προηγούμενης.
2. Με απόφαση του Υπουργού Εξωτερικών, επιτρέπεται η απόσπαση στην Κεντρική Υπηρεσία, για χρονικό διάστημα που δεν μπορεί να υπερβαίνει τους έξι (6) μήνες, υπαλλήλων οι οποίοι για λόγους έκτακτων συνθηκών ή ανωτέρας βίας δεν δύνανται να μεταβούν ή να παραμείνουν ή να επανέλθουν στις θέσεις τους στην Εξωτερική Υπηρεσία.
3. Υπάλληλοι που αποσπώνται από την Κεντρική Υπηρεσία σε Αρχή της Εξωτερικής Υπηρεσίας, λαμβάνουν τις αποδοχές και την αποζημίωση υπηρεσίας στην αλλοδαπή, που λαμβάνουν οι ομοιόβαθμοί τους, οι οποίοι υπηρετούν στη χώρα αυτή. Σε όσους αποσπώνται από Αρχή της Εξωτερικής Υπηρεσίας σε άλλη Αρχή της Εξωτερικής Υπηρεσίας, καταβάλλεται, επιπλέον, λόγω πρόσθετων εξόδων στέγασης, ποσοστό 15% επί της αποζημίωσης υπηρεσίας αλλοδαπής του βαθμού τους στη χώρα απόσπασής τους. Ο χρόνος της απόσπασης λογίζεται, σε κάθε περίπτωση, ως χρόνος πραγματικής υπηρεσίας στην Αρχή που αποσπάται ο υπάλληλος.
4. Με απόφαση του Υπουργού Εξωτερικών επιτρέπεται η απόσπαση υπαλλήλων του Υπουργείου Εξωτερικών στην Προεδρία της Δημοκρατίας, καθώς και η διάθεση υπαλλήλων στη Βουλή των Ελλήνων, κατά τις κείμενες διατάξεις. Επίσης, επιτρέπεται η απόσπαση ενός (1) υπαλλήλου του Υπουργείου Εξωτερικών σε κάθε ένα από τα πολιτικά κόμματα τα οποία εκπροσωπούνται στη Βουλή των Ελλήνων, καθώς και η απόσπαση υπαλλήλων στο Υπουργείο Εσωτερικών για διάθεση σε γραφεία βουλευτών και Ελλήνων βουλευτών του Ευρωπαϊκού Κοινοβουλίου, σύμφωνα με την Π.Υ.Σ. υπ’ αρ. 19/8.2.1990 (Α’ 16), χωρίς τους περιορισμούς της παρ. 1, υπό την προϋπόθεση ότι ο συνολικός αριθμός αποσπασμένων υπαλλήλων δεν υπερβαίνει τους δεκαπέντε (15) συνολικά, εκ των οποίων έως πέντε (5) από τον Διπλωματικό Κλάδο. Ως προς τις αποσπάσεις υπαλλήλων του Υπουργείου Εξωτερικών στα ιδιαίτερα γραφεία των μελών της Κυβέρνησης, των Υφυπουργών, των Γενικών και Ειδικών Γραμματέων, καθώς και στην Προεδρία της Κυβέρνησης εφαρμόζονται οι διατάξεις του ν. 4622/2019 (Α’ 133).
5. Με απόφαση του Υπουργού Εξωτερικών, κατόπιν ειδικής αιτιολόγησης, επιτρέπεται η απόσπαση ενός (1) υπαλλήλου του Διπλωματικού Κλάδου σε καθένα από τα υπουργεία και ενός (1) υπαλλήλου του Κλάδου Ο.Ε.Υ. σε καθένα από τα παραγωγικά υπουργεία.
6. Με απόφαση του Υπουργού Εξωτερικών, κατόπιν ειδικής αιτιολόγησης, επιτρέπεται η απόσπαση έως δύο (2) υπαλλήλων του Κλάδου Συμβούλων και Γραμματέων Επικοινωνίας στο Γραφείο του Κυβερνητικού Εκπροσώπου.
7. α) Με απόφαση του Υπουργού Εξωτερικών επιτρέπεται η απόσπαση υπαλλήλων του Υπουργείου Εξωτερικών έως τρία (3) έτη στην Ευρωπαϊκή Ένωση και έως τρία (3) έτη σε διεθνείς οργανισμούς ή διασκέψεις ή διπλωματικές διαπραγματεύσεις. Οι αποσπάσεις αυτές δύναται να παραταθούν έως τρία (3) επιπλέον έτη για την Ευρωπαϊκή Ένωση και έως τρία (3) επιπλέον έτη για τους διεθνείς οργανισμούς ή διασκέψεις ή διπλωματικές διαπραγματεύσεις. Με όμοια απόφαση επιτρέπεται η απόσπαση έως πέντε υπαλλήλων του Υπουργείου Εξωτερικών στα Γραφεία των Επιτρόπων της Ευρωπαϊκής Ένωσης, πλέον όσων υπηρετούν στο Γραφείο του Έλληνα Επιτρόπου για χρονικό διάστημα έως τρία (3) έτη και δυνατότητα παράτασης έως τρία (3) επιπλέον έτη. Με όμοια απόφαση επιτρέπεται η απόσπαση υπαλλήλων του Υπουργείου Εξωτερικών έως τρία (3) έτη στη Μόνιμη Αντιπροσωπεία της Ελλάδας στην Ευρωπαϊκή Ένωση, με δυνατότητα παράτασης έως τρία (3) επιπλέον έτη.
β) Όλοι οι ανωτέρω αποσπώμενοι υπάλληλοι αξιολογούνται ειδικώς κατά τη διάρκεια της απόσπασής τους για τον τρόπο που συνεννοούνται με την Κεντρική Υπηρεσία του Υπουργείου Εξωτερικών, την ενημέρωση που παρέχουν, καθώς και για τη συνεισφορά τους στο να προαχθούν οι στόχοι της εξωτερικής πολιτικής. Λαμβάνουν τις αποδοχές και την αποζημίωση υπηρεσίας στην αλλοδαπή των ομοιοβάθμών τους, οι οποίοι υπηρετούν στις ελληνικές διπλωματικές ή προξενικές Αρχές της Χώρας, στην οποία λειτουργούν οι προαναφερόμενοι οργανισμοί ή λαμβάνουν χώρα διασκέψεις ή διπλωματικές διαπραγματεύσεις, εκτός εάν αμείβονται από αυτούς. Οι ανωτέρω υπάλληλοι λαμβάνουν, επιπλέον, τα έξοδα μετακίνησής τους, εφόσον αποσπώνται για χρονικό διάστημα πέραν του έτους και δεν λαμβάνουν αντίστοιχες παροχές από τον φορέα στον οποίο αποσπώνται.
8. Οι υπάλληλοι του Υπουργείου Εξωτερικών δύνανται να αποδέχονται θέση στην Ευρωπαϊκή Ένωση ή σε διεθνή οργανισμό, του οποίου μέλος είναι η Ελλάδα. Στην περίπτωση αυτή χορηγείται, μετά από γνώμη του Υπηρεσιακού Συμβουλίου, άδεια άνευ αποδοχών μέχρι πέντε (5) έτη, η οποία μπορεί να παραταθεί, με την ίδια διαδικασία, για μία ακόμη πενταετία. Οι ως άνω υπάλληλοι αμείβονται από την Ευρωπαϊκή Ένωση ή τον διεθνή οργανισμό, ο χρόνος της άδειας άνευ αποδοχών θεωρείται συντάξιμη υπηρεσία και οφείλουν να καλύπτουν εξ ιδίων τις ασφαλιστικές τους εισφορές. Εάν ο υπάλληλος δεν εμφανισθεί να αναλάβει υπηρεσία εντός διμήνου από τη λήξη της άδειας, θεωρείται ότι παραιτήθηκε αυτοδικαίως από την Υπηρεσία. Οι υπάλληλοι υποχρεούνται κατά τη διάρκεια παραμονής τους στις ανωτέρω θέσεις, να συνεχίσουν να διατηρούν την απαιτούμενη σχέση με την Κεντρική Υπηρεσία του Υπουργείου Εξωτερικών, ενημερώνοντας για όσα δύνανται να προάγουν τα συμφέροντα της Χώρας.
9. Με απόφαση του Υπουργού Εξωτερικών και του κατά περίπτωση αρμόδιου Υπουργού, επιτρέπεται η απόσπαση στη Μόνιμη Αντιπροσωπεία της Ελλάδας στην Ευρωπαϊκή Ένωση, μόνιμων ή με σχέση εργασίας Ιδιωτικού Δικαίου Αορίστου Χρόνου υπαλλήλων που υπηρετούν σε φορείς της Γενικής Κυβέρνησης ή στην Τράπεζα της Ελλάδος. Οι αποσπώμενοι υπάλληλοι ανήκουν στην κατηγορία ΠΕ ή ΤΕ, γνωρίζουν άριστα την αγγλική ή τη γαλλική γλώσσα και έχουν γνώση και εμπειρία από τη λειτουργία των θεσμών της Ευρωπαϊκής Ένωσης, κατά προτίμηση λόγω της θέσης ή του έργου τους στον φορέα προέλευσης. Η απόσπαση πραγματοποιείται, εφόσον υπάρχει αιτιολογημένη υπηρεσιακή ανάγκη, για χρονικό διάστημα έως τρία (3) έτη και μπορεί να παραταθεί έως τρία (3) επιπλέον έτη. Οι αποσπάσεις στη Μόνιμη Αντιπροσωπεία της Ελλάδας στην Ευρωπαϊκή Ένωση δεν μπορούν να υπερβαίνουν συνολικά τα έξι (6) έτη στη διάρκεια υπηρεσίας του υπαλλήλου.
10. Με απόφαση του Υπουργού Εξωτερικών και του κατά περίπτωση αρμόδιου Υπουργού, δύνανται να αποσπώνται σε Μόνιμες Αντιπροσωπείες της Ελλάδας σε διεθνείς οργανισμούς υπάλληλοι άλλων υπουργείων, κατηγορίας ΠΕ ή ΤΕ, που γνωρίζουν άριστα την αγγλική ή τη γαλλική γλώσσα και έχουν γνώση και εμπειρία από τη λειτουργία των διεθνών οργανισμών, κατά προτίμηση λόγω της θέσης ή του έργου τους στον φορέα προέλευσης. Η απόσπαση πραγματοποιείται, εφόσον υπάρχει αιτιολογημένη υπηρεσιακή ανάγκη, για χρονικό διάστημα έως τρία (3) έτη και μπορεί να παραταθεί έως τρία (3) επιπλέον έτη. Οι αποσπάσεις αυτές δεν μπορούν να υπερβαίνουν συνολικά τα έξι (6) έτη στη διάρκεια υπηρεσίας του υπαλλήλου.
11. Οι τακτικές αποδοχές, η αποζημίωση υπηρεσίας στην αλλοδαπή, καθώς και κάθε άλλη δαπάνη που προκύπτει από την απόσπαση βαρύνουν τον προϋπολογισμό του υπουργείου στο οποίο υπάγεται η υπηρεσία ή του φορέα στον οποίο ανήκει ο αποσπώμενος υπάλληλος.
12. Υπάλληλοι άλλων υπουργείων ή κρατικών υπηρεσιών, συμπεριλαμβανομένων και όσων υπάγονται στον Κώδικα Δικαστικών Υπαλλήλων, καθώς και Ν.Π.Δ.Δ., συμπεριλαμβανομένων και Ο.Τ.Α. α’ και β’ βαθμού, των οποίων ο/η σύζυγος ή το έτερο συμβαλλόμενο με σύμφωνο συμβίωσης μέρος υπηρετεί ως υπάλληλος του Υπουργείου Εξωτερικών, επιτρέπεται να αποσπώνται στην ίδια πόλη με την Αρχή όπου υπηρετεί ο/η σύζυγος ή το συμβαλλόμενο σε σύμφωνο συμβίωσης μέρος, είτε στην ίδια την Αρχή, είτε σε άλλη Αρχή, και για όσο διάστημα διαρκεί η τοποθέτηση του συζύγου ή του συμβαλλόμενου σε σύμφωνο συμβίωσης μέρους. Η απόσπαση διενεργείται με κοινή απόφαση του Υπουργού Εξωτερικών, και του, κατά περίπτωση, αρμόδιου Υπουργού, η οποία εκδίδεται μετά από σύμφωνη γνώμη του προϊσταμένου της οικείας διπλωματικής ή προξενικής Αρχής.
13. Για την απόσπαση υπαλλήλων που υπάγονται στον Κώδικα Δικαστικών Υπαλλήλων, απαιτείται αιτιολογημένη απόφαση του οικείου δικαστικού Υπηρεσιακού Συμβουλίου. Οι αποσπώμενοι υπάλληλοι λαμβάνουν αποκλειστικά τις αποδοχές εσωτερικού, οι οποίες καταβάλλονται από τον φορέα προέλευσής τους και δεν δικαιούνται αποζημίωση υπηρεσίας αλλοδαπής. Αν ο αιτών την απόσπαση είναι προϊστάμενος Τμήματος, υποβάλλει αίτηση προς το οικείο Υπηρεσιακό Συμβούλιο, προκειμένου να απαλλαγεί από τα καθήκοντά του. Εφόσον ο αιτών την απόσπαση κατέχει βαθμό προϊσταμένου Διεύθυνσης, η απόσπασή του δεν μπορεί να υπερβεί τα τρία (3) έτη.
14. Οι υπάλληλοι που υπηρετούν σε φορείς της Γενικής Κυβέρνησης, δύνανται να αποσπώνται στην Κεντρική Υπηρεσία και στις Περιφερειακές Υπηρεσίες του Υπουργείου Εξωτερικών. Η απόσπαση γίνεται με ειδικά αιτιολογημένη απόφαση του Υπουργού Εξωτερικών και του κατά περίπτωση αρμόδιου Υπουργού και η διάρκειά της δεν υπερβαίνει τα δύο (2) έτη συνολικά, χωρίς δυνατότητα παράτασης.
15. Οι κατά την έναρξη ισχύος του παρόντος υπάλληλοι που υπηρετούν στο εξωτερικό, με απόσπαση η οποία υπερβαίνει τα ανώτατα χρονικά όρια που ορίζουν οι διατάξεις των προηγούμενων παραγράφων, δύναται να παραμείνουν στη θέση τους μέχρι την αντικατάστασή τους και, πάντως, για χρονικό διάστημα που δεν υπερβαίνει το ένα (1) έτος.
16. Κάθε άλλη διάταξη, ειδική ή γενική, περί αποσπάσεων ή συνυπηρετήσεων δεν εφαρμόζεται στο Υπουργείο Εξωτερικών.
Άρθρο 330
Αποσπάσεις σε αποστολές
και επιχειρήσεις της Ε.Ε.
και των διεθνών οργανισμών
1. Με απόφαση του Υπουργού Εξωτερικών, όταν πρόκειται για υπαλλήλους του Υπουργείου Εξωτερικών, και με κοινή απόφαση του Υπουργού Εξωτερικών και του, κατά περίπτωση, αρμόδιου Υπουργού, όταν πρόκειται για μόνιμους ή με σχέση εργασίας Ιδιωτικού Δικαίου Αορίστου Χρόνου υπαλλήλους άλλων υπουργείων ή φορέων της Γενικής Κυβέρνησης, επιτρέπεται η απόσπαση σε αποστολές και επιχειρήσεις της Ε.Ε. ή διεθνών οργανισμών.
2. Οι υπάλληλοι που αποσπώνται ανήκουν στην κατηγορία ΠΕ ή ΤΕ, γνωρίζουν άριστα την αγγλική ή τη γαλλική γλώσσα και έχουν γνώση και εμπειρία συναφείς με το αντικείμενο της αποστολής ή της επιχείρησης, λόγω της θέσης ή του έργου τους στον φορέα προέλευσης. Η απόσπαση πραγματοποιείται εφόσον το επιτρέπουν οι υπηρεσιακές ανάγκες και εξυπηρετούνται στόχοι εθνικού συμφέροντος, για χρονικό διάστημα ίσο με τη διάρκεια της αποστολής ή της επιχείρησης. Η απόσπαση μπορεί να παρατείνεται, εφόσον παραταθεί η διάρκεια της αποστολής ή της επιχείρησης, υπό την προϋπόθεση ότι το επιτρέπουν οι υπηρεσιακές ανάγκες.
3. Οι τακτικές αποδοχές, η αποζημίωση υπηρεσίας στην αλλοδαπή, καθώς και κάθε άλλη δαπάνη που προκύπτει από την απόσπαση, κατά το μέρος που δεν καλύπτονται από τον προϋπολογισμό της αποστολής ή της επιχείρησης, βαρύνουν τον προϋπολογισμό του υπουργείου ή του φορέα στον οποίο ανήκει ο αποσπώμενος υπάλληλος.
Άρθρο 331
Μετατάξεις
1. Δεν επιτρέπονται οι μετατάξεις στον Διπλωματικό Κλάδο, στον Κλάδο Επιστημονικού Προσωπικού της Ε.Ν.Υ., στον Κλάδο Εμπειρογνωμόνων, στον Κλάδο Οικονομικών και Εμπορικών Υποθέσεων και στον Κλάδο Συμβούλων και Γραμματέων Επικοινωνίας του Υπουργείου Εξωτερικών, καθώς και οι μετατάξεις των υπαλλήλων του Υπουργείου Εξωτερικών σε φορείς της Γενικής Κυβέρνησης.
2. Επιτρέπεται, κατά παρέκκλιση, η μετάταξη στο Υπουργείο Εξωτερικών υπαλλήλου που υπηρετεί σε φορέα της Γενικής Κυβέρνησης, με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου του Υπουργείου Εξωτερικών, για την κάλυψη κενών οργανικών θέσεων που δεν υπάγονται στους Κλάδους της παρ. 1. Οι υποψήφιοι, εφόσον διαθέτουν και τα υπόλοιπα ειδικά προσόντα διορισμού του Κλάδου, μετατάσσονται μετά από αίτησή τους που υποβάλλεται στη Διεύθυνση Προσωπικού και Διοικητικής Οργάνωσης του Υπουργείου Εξωτερικών, η οποία διαβιβάζει τις αιτήσεις στο αρμόδιο Υπηρεσιακό Συμβούλιο, προκειμένου να διαπιστωθεί μετά από αξιολόγηση η κατοχή των απαιτούμενων προσόντων σε σχέση με τα καθήκοντα των προκηρυσσόμενων θέσεων. Ο αριθμός των προς πλήρωση θέσεων ορίζεται κάθε φορά με απόφαση του Υπουργού Εξωτερικών και δεν μπορεί να υπερβαίνει το ένα τέταρτο (1/4) των κενών θέσεων του κλάδου. Οι μετατασσόμενοι στο Υπουργείο Εξωτερικών υπάλληλοι κατατάσσονται βαθμολογικά με βάση τα έτη προϋπηρεσίας τους, σύμφωνα με το άρθρο 448 και υποχρεούνται να παραμείνουν στην Κεντρική Υπηρεσία για τέσσερα (4) τουλάχιστον έτη προτού αιτηθούν μετάθεση ή απόσπαση, ασκούν δε αποκλειστικά τα καθήκοντα του Κλάδου, τα οποία αντιστοιχούν στη θέση στην οποία έχουν μεταταγεί.
3. Εσωτερικές μετατάξεις επιτρέπονται μεταξύ των Κλάδων υπαλλήλων του Υπουργείου Εξωτερικών που δεν αναφέρονται στην παρ. 1, σύμφωνα με την κατωτέρω αναφερόμενη διαδικασία. Συγκεκριμένα, επιτρέπεται:
α) Η μετάταξη υπαλλήλων του Κλάδου Διοικητικής και Λογιστικής Υποστήριξης και του Κλάδου Επιμελητών, οι οποίοι απέκτησαν μετά τον χρόνο υποβολής της αίτησης διορισμού τους πτυχίο Πανεπιστημίου ή ΤΕΙ της ημεδαπής ή ισότιμο της αλλοδαπής ή είχαν τον απαιτούμενο τίτλο σπουδών κατά τον χρόνο υποβολής της αίτησης διορισμού τους και έχει παρέλθει οκταετία από τον διορισμό, εφόσον διαθέτουν και τα υπόλοιπα ειδικά προσόντα διορισμού, σε κενές οργανικές θέσεις του Κλάδου Διοικητικού Προξενικού. Ο αριθμός των προς πλήρωση θέσεων ορίζεται κάθε φορά με απόφαση του Υπουργού Εξωτερικών και δεν μπορεί να υπερβαίνει το ένα τέταρτο (1/4) των κενών θέσεων του κλάδου.
β) Η μετάταξη υπαλλήλων του Κλάδου Επιμελητών σε κενές οργανικές θέσεις του Κλάδου Διοικητικής και Λογιστικής Υποστήριξης, ο αριθμός των οποίων ορίζεται κάθε φορά με απόφαση του Υπουργού Εξωτερικών και δεν μπορεί να υπερβαίνει το ένα τέταρτο (1/4) των κενών θέσεων του κλάδου, εφόσον διαθέτουν τα ειδικά προσόντα διορισμού.
γ) Οι υπάλληλοι των περ. α’ και β’ μετατάσσονται με απόφαση του Υπουργού Εξωτερικών και σύμφωνη γνώμη του αρμόδιου Υπηρεσιακού Συμβουλίου, μετά από αίτησή τους στη Διεύθυνση Προσωπικού και Διοικητικής Οργάνωσης. Οι μετατασσόμενοι στον Κλάδο Διοικητικού Προξενικού κατατάσσονται, εφόσον είναι κάτοχοι πτυχίου Πανεπιστημίου, στον βαθμό Γ’ και εφόσον είναι κάτοχοι πτυχίου ΤΕΙ στον βαθμό Δ’. Οι μετατασσόμενοι στον Κλάδο Διοικητικής και Λογιστικής Υποστήριξης κατατάσσονται στον εισαγωγικό βαθμό. Οι εν λόγω υπάλληλοι τοποθετούνται στην επετηρίδα μετά από τους ομοιοβάθμούς τους του οικείου κλάδου, εξελίσσονται δε εφεξής βαθμολογικά κατά τις διατάξεις που διέπουν τον κλάδο αυτόν.
4. Επιτρέπεται η μετάταξη (ένταξη) σε θέση ανώτερης εκπαιδευτικής βαθμίδας εντός του ίδιου κλάδου υπαλλήλων των Κλάδων Διοικητικού Προξενικού και Επικοινωνιών και Πληροφορικής. Συγκεκριμένα επιτρέπεται η μετάταξη (ένταξη) υπαλλήλων:
α) του Κλάδου Διοικητικού Προξενικού από την κατηγορία ΤΕ στην κατηγορία ΠΕ, εφόσον απέκτησαν πτυχίο Πανεπιστημίου μετά από τον διορισμό τους,
β) του Κλάδου Επικοινωνιών και Πληροφορικής από την κατηγορία ΤΕ στην κατηγορία ΠΕ, εφόσον απέκτησαν πτυχίο Πανεπιστημίου μετά από τον διορισμό τους.
γ) οι υπάλληλοι των περ. α’ και β’ μετατάσσονται (εντάσσονται) με απόφαση του Υπουργού Εξωτερικών και γνώμη του αρμόδιου Υπηρεσιακού Συμβουλίου, μετά από αίτησή τους στη Διεύθυνση Προσωπικού και Διοικητικής Οργάνωσης, η οποία συνοδεύεται από αντίγραφο του τίτλου σπουδών. Η μετάταξη (ένταξη) των υπαλλήλων στην ανώτερη εκπαιδευτική βαθμίδα γίνεται με τον βαθμό που κατέχουν, με πλεονάζοντα χρόνο στον βαθμό της ανώτερης κατηγορίας τον χρόνο που έχει διανύσει ο υπάλληλος στον ίδιο βαθμό της κατώτερης κατηγορίας, εφόσον ο χρόνος έχει διανυθεί με το τυπικό προσόν (τίτλο σπουδών) που απαιτείται.
Άρθρο 332
Κλήση στην Κεντρική Υπηρεσία
1. Οι προϊστάμενοι και οι υπ’ αυτούς υπάλληλοι των διπλωματικών και προξενικών Αρχών είναι δυνατόν, σε περίπτωση ανάγκης, να καλούνται στην Κεντρική Υπηρεσία, για υπηρεσιακούς λόγους, για χρονική περίοδο μέχρι ενός (1) μηνός. Με απόφαση του Υπουργού Εξωτερικών, σε εξαιρετικές περιπτώσεις, η χρονική αυτή περίοδος μπορεί να παραταθεί για έναν (1) ακόμη μήνα.
2. Στους καλούμενους στην Κεντρική Υπηρεσία για εκτέλεση υπηρεσίας καταβάλλονται πλήρεις οι αποδοχές της θέσης τους.
Άρθρο 333
Ανάκληση υπαλλήλων
Αν το κράτος διαπίστευσης αρνείται να δεχθεί τη διαπίστευση ή την ανακοίνωση υπαλλήλου ή να προβεί σε αναγνώριση ή την αποσύρει ή την ανακαλέσει, καθώς και εάν ο υπάλληλος υποπέσει σε σοβαρό πειθαρχικό παράπτωμα, που εκθέτει τη χώρα ή την Αρχή στην οποία υπηρετεί, επιτρέπεται η άμεση ανάκλησή του, κατά παρέκκλιση όσων προβλέπονται στα άρθρα 353, 372, 380, 389, 396, 404 και 412. Στην περίπτωση αυτή, το αρμόδιο Υπηρεσιακό Συμβούλιο συνέρχεται μέσα σε τριάντα (30) ημέρες από την έκδοση της διαταγής ανάκλησης του υπαλλήλου και γνωμοδοτεί για τη μετάθεση ή μη του εν λόγω υπαλλήλου. Στον μετακινούμενο κατά τα ανωτέρω χορηγούνται τα έξοδα μετακίνησης που προβλέπονται στο άρθρο 431.
Άρθρο 334
Ειδικές αποστολές
1. Οι ειδικές αποστολές, αρμοδιότητας του Υπουργείου Εξωτερικών, στο εσωτερικό ή εξωτερικό για υπηρεσιακούς λόγους, αποφασίζονται από τον Υπουργό Εξωτερικών, ο οποίος εγκρίνει και τις σχετικές δαπάνες. Ο αριθμός των ειδικών αποστολών ορίζεται σε πενήντα (50) συνολικά ανά έτος για υπαλλήλους όλων των κλάδων του Υπουργείου.
2. Η διάρκεια των ειδικών αποστολών δεν υπερβαίνει τους έξι (6) μήνες με δυνατότητα παράτασης για άλλους έξι (6) μήνες. Από τον περιορισμό του προηγούμενου εδαφίου εξαιρούνται οι υπάλληλοι του Διπλωματικού Κλάδου και του Κλάδου Επιστημονικού Προσωπικού της Ειδικής Νομικής Υπηρεσίας.
Άρθρο 335
Προσωρινή απαλλαγή καθηκόντων
1. Οι υπάλληλοι του Υπουργείου Εξωτερικών είναι δυνατόν να απαλλάσσονται προσωρινά από τα καθήκοντά τους, για διάστημα το πολύ ενός (1) έτους, με απόφαση του Υπουργού Εξωτερικών, η οποία εκδίδεται μετά από αίτησή τους για απολύτως δικαιολογημένες ατομικές ή οικογενειακές ανάγκες, κατόπιν σύμφωνης γνώμης του οικείου Υπηρεσιακού Συμβουλίου.
2. Οι υπάλληλοι είναι δυνατόν να ζητήσουν την ανάκληση της προσωρινής απαλλαγής και πριν την παρέλευση του έτους. Οι διατελούντες σε προσωρινή απαλλαγή καθηκόντων διατηρούν τη σειρά αρχαιότητάς τους και τα προς προαγωγή δικαιώματά τους.
3. Με το πέρας του χρόνου της προσωρινής απαλλαγής καθηκόντων, οι υπάλληλοι επανέρχονται, αυτοδικαίως, στις οργανικές θέσεις τους.
4. Οι απαλλασσόμενοι, προσωρινά, των καθηκόντων τους λαμβάνουν το ήμισυ του συνόλου των πάσης φύσεως αποδοχών, προσαυξήσεων του βαθμού τους και επιδομάτων, εκτός εκείνων τα οποία συνδέονται με την ενεργό άσκηση καθηκόντων.
Άρθρο 336
Στέρηση προσωπικής ελευθερίας
υπαλλήλου στο εξωτερικό
Υπάλληλος του Υπουργείου Εξωτερικών, ο οποίος, συνεπεία πολεμικών γεγονότων, ανώμαλης κατάστασης ή τρομοκρατικών ενεργειών, στερείται την ελευθερία του ή παρακωλύεται να ασκήσει, καθ’ οποιονδήποτε τρόπο, τα καθήκοντά του στο εξωτερικό, διατηρείται στην ενεργό υπηρεσία, προάγεται κανονικά και λαμβάνει πλήρεις τις αποδοχές της θέσης του για όλον τον χρόνο κατά τον οποίο στερείται της προσωπικής του ελευθερίας ή παρακωλύεται καθ’ οποιονδήποτε τρόπο στην άσκηση των καθηκόντων του.
Άρθρο 337
Παθόντες κατά την υπηρεσία
1. Αν υπάλληλοι του Υπουργείου Εξωτερικών υποστούν, ως αποτέλεσμα της εκτέλεσης των καθηκόντων τους, αναπηρία ολική ή μερική ή προσβληθούν από χρόνια νόσο, που καθιστά τη συνέχιση της σταδιοδρομίας τους δυσχερή ή και αδύνατη, παραμένουν στην υπηρεσία, εκτός οργανικών θέσεων, μέχρι τη συμπλήρωση του προβλεπόμενου ανώτατου χρόνου για τη συνταξιοδότησή τους, προαγόμενοι τιμητικά σε όλους τους βαθμούς του κλάδου στον οποίο ανήκουν. Σε περίπτωση θανάτου, το Δημόσιο αναλαμβάνει τα έξοδα κηδείας του θανόντος υπαλλήλου, αφαιρουμένων των εξόδων κηδείας που λαμβάνονται από τον οικείο φορέα κοινωνικής ασφάλισης του θανόντος ως παροχή σε χρήμα.
2. Αν, ως αποτέλεσμα της εκτέλεσης των καθηκόντων υπαλλήλου του Υπουργείου Εξωτερικών, υποστούν αναπηρία ολική ή μερική ή προσβληθούν από χρόνια νόσο μέλη της οικογένειάς του, το Δημόσιο αναλαμβάνει όλα τα έξοδα νοσηλείας μέχρι την πλήρη αποθεραπεία. Σε περίπτωση θανάτου, το Δημόσιο αναλαμβάνει τα έξοδα κηδείας, αφαιρουμένων των εξόδων κηδείας που λαμβάνονται από τον οικείο φορέα κοινωνικής ασφάλισης του θανόντος ως παροχή σε χρήμα.
Άρθρο 338
Εξουσιοδοτικές διατάξεις
1. Με απόφαση του Υπουργού Εξωτερικών, ορίζεται ο τρόπος τήρησης και ενημέρωσης του ατομικού φακέλου, του προσωπικού μητρώου, του μητρώου επιμόρφωσης και του φακέλου μισθολογικών θεμάτων που αναφέρονται στο άρθρο 327.
2. Με απόφαση του Υπουργού Εξωτερικών, η οποία εκδίδεται κατόπιν διαβούλευσης με τις συνδικαλιστικές οργανώσεις των Κλάδων, καθορίζεται κάθε θέμα σχετικό με την εφαρμογή της παρ. 3 του άρθρου 328, εξειδικεύονται τα κριτήρια αξιολόγησης ανά κλάδο και υπηρεσία και ρυθμίζεται και κάθε θέμα σχετικό με τον χρόνο, τη συχνότητα, τον τύπο, τη μορφή, το περιεχόμενο και τη σύνταξη των εκθέσεων αξιολόγησης καθώς και τη βαθμολόγηση των υπαλλήλων στην προβλεπόμενη κλίμακα.
3. Με απόφαση του Υπουργού Εξωτερικών καθορίζονται τα υπουργεία στα οποία επιτρέπεται η απόσπαση των υπαλλήλων του Διπλωματικού Κλάδου και του Κλάδου Ο.Ε.Υ. της παρ. 5 του άρθρου 329.
4. Με κοινή απόφαση των Υπουργών Εξωτερικών και Οικονομικών καθορίζεται η αποζημίωση υπηρεσίας στην αλλοδαπή, η οποία χορηγείται στους αποσπώμενους σε Αρχή της Εξωτερικής Υπηρεσίας, σύμφωνα με το άρθρο 429. Με όμοια απόφαση καθορίζεται η αποζημίωση υπηρεσίας στην αλλοδαπή εάν δεν υφίσταται διπλωματική ή προξενική Αρχή στις παραπάνω χώρες, σύμφωνα με το άρθρο 429.
ΚΕΦΑΛΑΙΟ Γ’ - ΠΕΙΘΑΡΧΙΚΑ ΘΕΜΑΤΑ
Άρθρο 339
Γενικές διατάξεις
1. Για όλα τα θέματα που αφορούν στην πειθαρχική ευθύνη των υπαλλήλων του Υπουργείου Εξωτερικών, τα πειθαρχικά παραπτώματα και την παραγραφή τους, τις πειθαρχικές ποινές, τη διαδικασία ενώπιον των αρμόδιων οργάνων και τα ενδικοφανή και ένδικα μέσα κατά των πειθαρχικών αποφάσεων, εφαρμόζονται οι οικείες διατάξεις του Υπαλληλικού Κώδικα, με την επιφύλαξη των όσων ορίζονται στον παρόντα.
2. Ειδικώς για το προσωπικό του Υπουργείου Εξωτερικών, πλην των αναφερομένων στον Υπαλληλικό Κώδικα, πειθαρχικά παραπτώματα είναι και τα εξής:
α) αδικαιολόγητη άρνηση μετάβασης στη θέση τοποθέτησης,
β) κατάχρηση εξουσίας,
γ) απιστία περί τη διαχείριση δημοσίων εσόδων και κρατικής περιουσίας,
δ) έλλειψη του προς τους ανωτέρους προσήκοντος σεβασμού,
ε) δημοσιεύσεις ή ανακοινώσεις για θέματα που αφορούν στη λειτουργία της υπηρεσίας, χωρίς προηγούμενη έγκριση της προϊσταμένης Αρχής,
στ) συμπεριφορά ασυμβίβαστη με την αξιοπρεπή εκπροσώπηση της Xώρας,
ζ) παράλειψη σύνταξης φύλλων αξιολόγησης και εκθέσεων αξιολόγησης δραστηριότητας, σύμφωνα με όσα ορίζονται στην παρ. 7 του άρθρου 328,
η) άσκηση έργου ή δραστηριότητας ασυμβιβάστων προς την ιδιότητα ή τα καθήκοντα του υπαλλήλου.
3. Η οριστική παύση από την υπηρεσία των υπαλλήλων του Υπουργείου Εξωτερικών επιβάλλεται με διάταγμα, το οποίο εκδίδεται ύστερα από πρόταση του Υπουργού Εξωτερικών, κατόπιν απόφασης του Ανώτατου Πειθαρχικού Υπηρεσιακού Συμβουλίου για τους σε πρεσβευτικό βαθμό υπαλλήλους, και με απόφαση του Υπουργού Εξωτερικών, κατόπιν απόφασης του Πειθαρχικού Υπηρεσιακού Συμβουλίου για τους λοιπούς υπαλλήλους. Η ποινή της οριστικής παύσης επιβάλλεται και στις ακόλουθες τρεις περιπτώσεις, επιπλέον αυτών που προβλέπονται, περιοριστικώς, στον Υπαλληλικό Κώδικα:
α) αδικαιολόγητη άρνηση μετάβασης στη θέση τοποθέτησης,
β) αμετάκλητη ποινική καταδίκη για αξιόποινη πράξη, από αυτές που αναφέρονται στην περ. ε’ της παρ. 1 του άρθρου 319 ή στέρηση των πολιτικών δικαιωμάτων, συνεπεία καταδίκης,
γ) επιβολή πειθαρχικής ποινής προσωρινής παύσης άνω των τριών (3) μηνών, δύο τουλάχιστον φορές και εφόσον αυτή δεν έχει διαγραφεί.
4. Σε περιπτώσεις ανάκρισης, σύμφωνα με όσα προβλέπονται στον Υπαλληλικό Κώδικα επί μονομελούς δικαιοδοσίας, την ένορκη διοικητική εξέταση ή την ανάκριση μπορεί να διατάξει ο επιληφθείς, πειθαρχικώς, προϊστάμενος ή άλλος οριζόμενος από αυτόν υπάλληλος ή Σύμβουλος Επικρατείας, που ορίζεται από τον Υπουργό Εξωτερικών, μετά από πρόταση του Προέδρου του Συμβουλίου της Επικρατείας.
5. Υπάλληλοι του Υπουργείου Εξωτερικών, εφόσον εξετάζονται ή διώκονται ενώπιον ποινικών δικαστηρίων για αποδιδόμενες σε αυτούς πράξεις ή παραλείψεις στις οποίες προέβησαν κατά την εκτέλεση των καθηκόντων τους ή ενάγονται ενώπιον πολιτικών δικαστηρίων για την ίδια αιτία, μπορούν να παρίστανται και να εκπροσωπούνται ενώπιον των ποινικών ή πολιτικών δικαστηρίων από μέλος του Νομικού Συμβουλίου του Κράτους, εφαρμοζομένων της παρ. 7 του άρθρων 24 του ν. 3200/2003 (Α’ 281) και του άρθρου 52 του ν. 4674/2020 (Α’ 53).
Άρθρο 340
Αργία
1. Με απόφαση του Υπουργού Εξωτερικών τίθεται, αυτοδικαίως, σε αργία υπάλληλος:
α) ο οποίος στερήθηκε την προσωπική του ελευθερία, συνεπεία εντάλματος προσωρινής κράτησης ή βουλεύματος ή δικαστικής απόφασης, έστω και αν απελύθη με εγγύηση ή ανεστάλη η εκτέλεση της ποινής του ή επιβλήθηκαν περιοριστικοί όροι αντί προσωρινής κράτησης,
β) στον οποίο επιβλήθηκε οριστική παύση με απόφαση του οικείου Πειθαρχικού Συμβουλίου από την κοινοποίησή της μέχρι τη λήξη της προθεσμίας για την άσκηση προσφυγής ενώπιον του Συμβουλίου της Επικρατείας ή μέχρι την έκδοση της οριστικής απόφασης του Συμβουλίου της Επικρατείας επί προσφυγής που ασκήθηκε.
2. Ο υπάλληλος επανέρχεται αυτοδικαίως στην ενεργό υπηρεσία εάν:
α) εκλείψει ο λόγος για τον οποίο τέθηκε σε αργία, με έκδοση τελεσίδικης απαλλακτικής ποινικής ή πειθαρχικής απόφασης,
β) μεταρρυθμισθεί η απόφαση περί επιβολής της οριστικής παύσης.
3. Με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του οικείου Πειθαρχικού Υπηρεσιακού Συμβουλίου και προηγούμενη ακρόαση του υπαλλήλου, μπορεί να τεθεί σε αργία υπάλληλος, εφόσον υφίσταται εναντίον του εκκρεμής ποινική ή πειθαρχική δίωξη για παράπτωμα δυνάμενο να επιφέρει την έκπτωση ή την οριστική του παύση.
4. Εντός τρίμηνης αποκλειστικής προθεσμίας από την πάροδο ενός (1) έτους από τη θέση σε αργία, το οικείο Πειθαρχικό Υπηρεσιακό Συμβούλιο υποχρεούται να γνωμοδοτήσει, ύστερα από ερώτημα του αρμόδιου διοικητικού οργάνου, για τη συνέχιση ή μη της αργίας, άλλως η αργία αίρεται. Σε κάθε περίπτωση, η αργία αίρεται αυτοδικαίως μετά την πάροδο διετίας από την έκδοση της απόφασης θέσης του υπαλλήλου σε αργία.
5. Οι αποδοχές του εν αργία υπαλλήλου παρακρατούνται κατά το ήμισυ. Σε περίπτωση τελεσίδικης απαλλακτικής απόφασης, καθώς και μετά το πέρας πειθαρχικής διαδικασίας που δεν κατέληξε σε επιβολή πειθαρχικής ποινής, οι παρακρατηθείσες αποδοχές αποδίδονται, αυτοδικαίως, στον υπάλληλο. Στην περίπτωση αυτή, ο χρόνος της αργίας προσμετράται στον χρόνο πραγματικής δημόσιας υπηρεσίας για κάθε περίπτωση.
6. Ο υπάλληλος, στον οποίο επιβλήθηκε πειθαρχική ποινή οριστικής παύσης για το παράπτωμα της αδικαιολόγητης αποχής από την εκτέλεση των καθηκόντων του, δεν δικαιούται αποδοχές αργίας.
Άρθρο 341
Πειθαρχική εξουσία
1. Ο Υπουργός επιβάλλει σε όλους τους υπό τη δικαιοδοσία του υπαλλήλους, απευθείας, τις ποινές της έγγραφης επίπληξης και του προστίμου μέχρι τις αποδοχές ημεδαπής τριών (3) μηνών.
2. Ο Υπηρεσιακός Γενικός Γραμματέας μπορεί να επιβάλει σε όλους τους υπαλλήλους του Υπουργείου Εξωτερικών τις ποινές της έγγραφης επίπληξης και του προστίμου μέχρι τις αποδοχές ημεδαπής δύο (2) μηνών.
3. Ο προϊστάμενος Γενικής Διεύθυνσης μπορεί να επιβάλει σε όλους τους υπ’ αυτόν υπηρετούντες και ιεραρχικώς υφισταμένους τις ποινές της έγγραφης επίπληξης και του προστίμου μέχρι και τα δύο τρίτα (2/3) των μηνιαίων τους αποδοχών της ημεδαπής.
4. Οι προϊστάμενοι των διπλωματικών και προξενικών Αρχών μπορούν να επιβάλουν στους υπ’ αυτούς υπηρετούντες και ιεραρχικώς υφισταμένους τις ποινές της έγγραφης επίπληξης και του προστίμου μέχρι του ενός τρίτου (1/3) των μηνιαίων τους αποδοχών της ημεδαπής. Τις αυτές ποινές επιβάλλουν οι προϊστάμενοι των πρεσβευτικών Αρχών στους προϊσταμένους των έμμισθων προξενικών Αρχών, ενώ στους προϊσταμένους των άμισθων προξενικών Αρχών επιβάλλουν την ποινή της έγγραφης επίπληξης.
5. Ο προϊστάμενος Διεύθυνσης μπορεί να επιβάλει σε όλους τους υπ’ αυτόν υπηρετούντες και ιεραρχικώς υφισταμένους τις ποινές της έγγραφης επίπληξης και του προστίμου μέχρι του ενός τετάρτου (1/4) των μηνιαίων τους αποδοχών της ημεδαπής.
6. Οι προϊστάμενοι Τμημάτων επιβάλλουν στους υπ’ αυτούς υπηρετούντες και ιεραρχικώς υφισταμένους την ποινή της έγγραφης επίπληξης.
7. Οι λοιπές ποινές επιβάλλονται με απόφαση του Πειθαρχικού Υπηρεσιακού Συμβουλίου.
8. Όταν επιβάλλονται οι ποινές της στέρησης δικαιώματος για προαγωγή από ένα (1) έως πέντε (5) έτη και της προσωρινής παύσης από τρεις (3) έως δώδεκα (12) μήνες, με πλήρη στέρηση των αποδοχών, το Πειθαρχικό Υπηρεσιακό Συμβούλιο μπορεί να επιβάλει και την υποχρεωτική παραμονή του υπαλλήλου στην Κεντρική Υπηρεσία από ένα (1) έως πέντε (5) έτη.
Άρθρο 342
Κλήση σε απολογία
1. Πριν από κάθε επιβολή πειθαρχικής ποινής, ο υπάλληλος καλείται, εγγράφως, σε απολογία, την οποία οφείλει να υποβάλει εντός πέντε (5) ημερών από τη λήψη της κλήσης.
2. Η προθεσμία για υποβολή έγγραφης απολογίας παρατείνεται από τον καλούντα για εύλογο χρονικό διάστημα, εφόσον παρίσταται ανάγκη συλλογής στοιχείων από τον καλούμενο για προπαρασκευή της απολογίας ή λόγω απόστασης.
3. Η κλήση σε απολογία επιδίδεται ή αποστέλλεται στον υπάλληλο με απόδειξη.
4. Εάν παρέλθει άπρακτη η προθεσμία υποβολής της απολογίας, πειθαρχική ποινή μπορεί να επιβληθεί και χωρίς την απολογία.
5. Η εκπροθέσμως υποβληθείσα απολογία λαμβάνεται υπόψη εάν περιέλθει στον καλέσαντα πριν από την επιβολή της ποινής.
Άρθρο 343
Επιβολή πειθαρχικής ποινής
1. Εάν μετά από τη λήψη της απολογίας κριθεί από τον καλούντα, σύμφωνα με το άρθρο 342, ότι συντρέχει περίπτωση πειθαρχικού παραπτώματος, επιβάλλει αυτός, κατά την κρίση του, πειθαρχική ποινή εντός των ορίων της δικαιοδοσίας του.
2. Εάν το παράπτωμα επισύρει ποινή ανώτερη της δικαιοδοσίας του επιληφθέντος πειθαρχικώς Προϊσταμένου, οφείλει αυτός να παραπέμψει την υπόθεση στον ανώτερο πειθαρχικώς προϊστάμενο, ο δε Υπουργός στο αρμόδιο Υπηρεσιακό Πειθαρχικό Συμβούλιο.
Άρθρο 344
Εκτέλεση πειθαρχικών ποινών
1. Το επιβληθέν πρόστιμο καταβάλλεται από τον τιμωρηθέντα, υπέρ του Δημοσίου, στην οικεία Δ.Ο.Υ., διαφορετικά παρακρατείται μηνιαίως από τις αποδοχές του υπαλλήλου και αποδίδεται, κατά τις κείμενες διατάξεις, ως δημόσιο έσοδο.
2. Ο τιμωρηθείς με προσωρινή παύση υπάλληλος στερείται, για όσο χρόνο διαρκεί αυτή, του μισθού και κάθε άλλης απολαβής από την υπηρεσία. Ο χρόνος της προσωρινής παύσης δεν υπολογίζεται ως χρόνος πραγματικής δημόσιας υπηρεσίας. Όσο διαρκεί η προσωρινή παύση, ο τιμωρηθείς δεν προτείνεται για προαγωγή, ακόμα και εάν έχει πλήρη τα προς τούτο τυπικά προσόντα.
3. Κατά της απόφασης του οικείου Πειθαρχικού Υπηρεσιακού Συμβουλίου, η οποία επιβάλλει προσωρινή ή οριστική παύση, επιτρέπεται η άσκηση προσφυγής στο αρμόδιο δικαστήριο εντός εξήντα (60) ημερών από την κοινοποίησή της.
Άρθρο 345
Μη ανάκληση ή τροποποίηση
πειθαρχικών ποινών
Πειθαρχικές ποινές, οι οποίες επιβάλλονται αρμοδίως, δεν μπορούν να ανακληθούν ή να τροποποιηθούν από αυτούς που τις επιβάλλουν.
Άρθρο 346
Παραγραφή
1. Τα πειθαρχικά παραπτώματα παραγράφονται μετά από τρία (3) έτη από την ημέρα κατά την οποία διαπράχθηκαν, εκτός αν πρόκειται για τα αδικήματα για τα οποία προβλέπεται η ποινή της οριστικής παύσης, τα οποία παραγράφονται μετά πενταετία.
2. Οι κατά του υπαλλήλου απευθυνόμενες πράξεις προς δίωξη του παραπτώματος διακόπτουν την παραγραφή, ο χρόνος όμως αυτής δεν μπορεί να υπερβεί την πενταετία, συνολικώς, μέχρι την έκδοση της καταγνωστικής απόφασης, για δε τα αδικήματα, για τα οποία προβλέπεται η ποινή της οριστικής παύσης, την επταετία.
3. Πειθαρχικό παράπτωμα, το οποίο αποτελεί και ποινικό αδίκημα, δεν παραγράφεται πριν παραγραφεί το ποινικό αδίκημα. Για τα παραπτώματα αυτά οι πράξεις της ποινικής διαδικασίας διακόπτουν την παραγραφή του πειθαρχικού παραπτώματος.
ΚΕΦΑΛΑΙΟ Δ’ - ΚΛΑΔΟΙ ΚΑΙ ΚΑΤΗΓΟΡΙΕΣ
ΠΡΟΣΩΠΙΚΟΥ
ΥΠΟΚΕΦΑΛΑΙΟ Α’
ΔΙΠΛΩΜΑΤΙΚΟΣ ΚΛΑΔΟΣ
Άρθρο 347
Βαθμοί και θέσεις
1. Οι βαθμοί των υπαλλήλων του Διπλωματικού Κλάδου είναι οι εξής, από τους οποίους οι τρεις πρώτοι ονομάζονται πρεσβευτικοί:
α) Πρέσβυς
β) Πληρεξούσιος Υπουργός Α’
γ) Πληρεξούσιος Υπουργός Β’
δ) Σύμβουλος Πρεσβείας Α’
ε) Σύμβουλος Πρεσβείας Β’
στ) Γραμματέας Πρεσβείας Α’
ζ) Γραμματέας Πρεσβείας Β’
η) Γραμματέας Πρεσβείας Γ’
θ) Ακόλουθος Πρεσβείας
2. Οι οργανικές θέσεις των υπαλλήλων του Διπλωματικού Κλάδου είναι οκτακόσιες (800) και κατανέμονται, κατά βαθμό, ως εξής:
α) Πρέσβυς, θέσεις είκοσι (20)
β) Πληρεξούσιος Υπουργός Α’ και
γ) Πληρεξούσιος Υπουργός Β’, θέσεις εκατόν εξήντα πέντε (165)
δ) Σύμβουλος Πρεσβείας Α’ και
ε) Σύμβουλος Πρεσβείας Β’, θέσεις διακόσιες σαράντα (240)
στ) Γραμματέας Πρεσβείας Α’
ζ) Γραμματέας Πρεσβείας Β’ και
η) Γραμματέας Πρεσβείας Γ’, θέσεις διακόσιες ενενήντα (290)
θ) Ακόλουθος Πρεσβείας, θέσεις ογδόντα πέντε (85).
Οι θέσεις των Γραμματέων Πρεσβείας Α’, Β’ και Γ’, των Συμβούλων Πρεσβείας Α’ και Β’, καθώς και των Πληρεξουσίων Υπουργών Α’ και Β’ είναι ενιαίες.
3. Η ιδιότητα του διπλωματικού υπαλλήλου είναι ασυμβίβαστη με την κατοχή θέσης μέλους Δ.Ε.Π. της ημεδαπής ή της αλλοδαπής.
Άρθρο 348
Θέσεις και καθήκοντα κατά βαθμό
1. Στις υπηρεσίες του Υπουργείου Εξωτερικών στην Ελλάδα και στις Αρχές του Εξωτερικού προΐστανται υπάλληλοι του Διπλωματικού Κλάδου, εκτός αν ορίζεται διαφορετικά στον παρόντα.
2. Οι υπάλληλοι του Διπλωματικού Κλάδου, όταν υπηρετούν στο εξωτερικό, τοποθετούνται σε θέσεις αντίστοιχες του βαθμού τους, ως ακολούθως:
α) Πρέσβυς: προϊστάμενος Πρεσβείας ή Αντιπροσωπείας.
β) Πληρεξούσιος Υπουργός Α’: προϊστάμενος Πρεσβείας ή Αντιπροσωπείας ή Πρεσβευτής - Σύμβουλος στις Μόνιμες Αντιπροσωπείες Ε.Ε. και Ο.Η.Ε. ή σε Πρεσβεία.
γ) Πληρεξούσιος Υπουργός Β’: προϊστάμενος Πρεσβείας ή Αντιπροσωπείας ή Πρεσβευτής - Σύμβουλος σε Πρεσβεία ή Αντιπροσωπεία ή Γενικός Πρόξενος.
δ) Σύμβουλος Πρεσβείας Α’: Σύμβουλος σε Πρεσβεία ή Αντιπροσωπεία ή Πρεσβευτής - Σύμβουλος σε Πρεσβεία ή Αντιπροσωπεία, εφόσον έχει συμπληρώσει εξαετή υπηρεσία στον κατεχόμενο βαθμό ή Γενικός Πρόξενος.
ε) Σύμβουλος Πρεσβείας Β’: Σύμβουλος σε Πρεσβεία ή Αντιπροσωπεία ή Γενικός Πρόξενος ή Πρόξενος σε Γενικό Προξενείο ή επικεφαλής Προξενείου.
στ) Γραμματέας Πρεσβείας Α’: Α’ Γραμματέας σε Πρεσβεία ή Αντιπροσωπεία ή Πρόξενος σε Γενικό Προξενείο ή επικεφαλής Προξενείου ή επικεφαλής προξενικού Γραφείου Πρεσβείας.
ζ) Γραμματέας Πρεσβείας Β’: Β’ Γραμματέας σε Πρεσβεία ή Αντιπροσωπεία ή Πρόξενος σε Γενικό Προξενείο ή επικεφαλής Προξενείου ή επικεφαλής προξενικού Γραφείου Πρεσβείας.
η) Γραμματέας Πρεσβείας Γ’: Γ’ Γραμματέας Πρεσβείας σε Πρεσβεία ή Υποπρόξενος σε προξενική Αρχή ή επικεφαλής προξενικού Γραφείου Πρεσβείας.
Άρθρο 349
Ειδικά προσόντα διορισμού
Για τον διορισμό σε θέση Ακολούθου Πρεσβείας απαιτείται, εκτός από τα γενικά προσόντα του άρθρου 319, επιτυχής αποφοίτηση από τη Διπλωματική Ακαδημία.
Άρθρο 350
Δοκιμαστική υπηρεσία
και μονιμοποίηση Ακολούθων Πρεσβείας
1. Με απόφαση του Υπουργού Εξωτερικών, όσοι αποφοιτούν επιτυχώς από τη Διπλωματική Ακαδημία, διορίζονται σε θέσεις Ακολούθων Πρεσβείας κατά τη σειρά της τελικής κατάταξής τους.
2. Οι διοριζόμενοι κατά την παρ. 1 Ακόλουθοι Πρεσβείας, διανύουν διετή δοκιμαστική υπηρεσία, στην οποία συνυπολογίζεται και ο χρόνος φοίτησής τους στη Διπλωματική Ακαδημία. Μετά το πέρας της δοκιμαστικής υπηρεσίας και εφόσον έχουν συμπληρώσει ένα έτος πραγματικής υπηρεσίας μετά τον διορισμό τους, κρίνονται από το Υπηρεσιακό Συμβούλιο αν είναι κατάλληλοι προς μονιμοποίηση. Για τον σκοπό αυτόν, λαμβάνονται υπόψη οι εκθέσεις των προϊσταμένων των Διευθύνσεων, στις οποίες υπηρέτησαν οι κρινόμενοι και τα λοιπά στοιχεία του μητρώου τους.
3. Οι θετικώς κρινόμενοι από το Υπηρεσιακό Συμβούλιο, μονιμοποιούνται με απόφαση του Υπουργού Εξωτερικών. Εάν το Υπηρεσιακό Συμβούλιο άγεται προς αρνητική κρίση, καλεί τον ενδιαφερόμενο σε ακρόαση, πριν αποφασίσει οριστικά.
4. Ο κρινόμενος ως μη μονιμοποιητέος, απολύεται με απόφαση του Υπουργού Εξωτερικών.
Άρθρο 351
Τυπικά προσόντα προαγωγής
1. Για την προαγωγή των υπαλλήλων του Διπλωματικού Κλάδου απαιτείται από τον βαθμό:
α) Του Ακολούθου Πρεσβείας στον βαθμό του Γραμματέα Πρεσβείας Γ’ διετής υπηρεσία στον βαθμό αυτόν, στον οποίο συνυπολογίζεται και ο χρόνος φοίτησης στη Διπλωματική Ακαδημία.
β) Του Γραμματέα Πρεσβείας Γ’ στον βαθμό του Γραμματέα Πρεσβείας Β’, τετραετής υπηρεσία στον κατεχόμενο βαθμό.
Για τους υπηρετούντες κατά την έναρξη ισχύος του παρόντος στον βαθμό του Γραμματέα Πρεσβείας Γ’, εξακολουθεί να ισχύει η προϋπόθεση της τριετούς υπηρεσίας.
γ) Του Γραμματέα Πρεσβείας Β’ στον βαθμό του Γραμματέα Πρεσβείας Α’, τετραετής υπηρεσία στον κατεχόμενο βαθμό.
δ) Του Γραμματέα Πρεσβείας Α’ στον βαθμό του Συμβούλου Πρεσβείας Β’, τετραετής υπηρεσία στον κατεχόμενο βαθμό.
ε) Του Συμβούλου Πρεσβείας Β’ στον βαθμό του Συμβούλου Πρεσβείας Α’, τριετής υπηρεσία στον κατεχόμενο βαθμό.
στ) Του Συμβούλου Πρεσβείας Α’ στον βαθμό του Πληρεξούσιου Υπουργού Β’, τριετής υπηρεσία στον κατεχόμενο βαθμό.
ζ) Του Πληρεξούσιου Υπουργού Β’ στον βαθμό του Πληρεξούσιου Υπουργού Α’, τριετής υπηρεσία στον κατεχόμενο βαθμό.
η) Του Πληρεξούσιου Υπουργού Α’ στον βαθμό του Πρέσβεως, συνολική οκταετής υπηρεσία στους βαθμούς του Πληρεξούσιου Υπουργού Β’ και του Πληρεξούσιου Υπουργού Α’, από την οποία τρία τουλάχιστον έτη στον βαθμό του Πληρεξούσιου Υπουργού Α’.
2. α) Η προαγωγή από τον βαθμό του Ακολούθου Πρεσβείας στον βαθμό του Γραμματέα Πρεσβείας Γ’ διενεργείται με απόφαση του Υπουργού Εξωτερικών, μετά από γνώμη του Υπηρεσιακού Συμβουλίου.
β) Η προαγωγή από τον βαθμό του Γραμματέα Πρεσβείας Γ’ έως τον βαθμό του Γραμματέα Πρεσβείας Α’ διενεργείται με απόφαση του Υπουργού Εξωτερικών, μετά από γνώμη του Υπηρεσιακού Συμβουλίου.
γ) Η προαγωγή από τον βαθμό του Γραμματέα Πρεσβείας Α’ στον βαθμό του Συμβούλου Πρεσβείας Β’ διενεργείται, εφόσον υπάρχει κενή οργανική θέση, με απόφαση του Υπουργού Εξωτερικών, κατόπιν επιτυχίας του υπαλλήλου σε δοκιμασία, η οποία οργανώνεται από τη Διπλωματική Ακαδημία συνεκτιμωμένων των φύλλων αξιολόγησης.
δ) Η προαγωγή από τον βαθμό του Συμβούλου Πρεσβείας Β’ στον βαθμό του Συμβούλου Πρεσβείας Α’ διενεργείται με απόφαση του Υπουργού Εξωτερικών, μετά από γνώμη του Υπηρεσιακού Συμβουλίου.
ε) Η προαγωγή από τον βαθμό του Συμβούλου Πρεσβείας Α’ στον βαθμό του Πληρεξούσιου Υπουργού Β’ διενεργείται, εφόσον υπάρχει κενή οργανική θέση, με διάταγμα, το οποίο εκδίδεται με πρόταση του Υπουργού Εξωτερικών, μετά από γνώμη του Ανώτατου Υπηρεσιακού Συμβουλίου. Η γνώμη του Ανώτατου Υπηρεσιακού Συμβουλίου, σε περίπτωση ομοφωνίας, είναι δεσμευτική για τον Υπουργό Εξωτερικών. Οι υπάλληλοι του Διπλωματικού Κλάδου, για να προαχθούν στον βαθμό του Πληρεξούσιου Υπουργού Β’, πρέπει να έχουν υπηρετήσει μία τουλάχιστον φορά σε Αρχή ειδικών συνθηκών, όπως οι αρχές αυτές ορίζονται βάσει της παρ. 4 του άρθρου 353,
ή σε χώρες ειδικών συνθηκών, όπως οι χώρες αυτές ορίζονταν με βάση τις διατάξεις που ίσχυαν μέχρι την έναρξη ισχύος του παρόντος, καθώς και τέσσερα (4) τουλάχιστον έτη σε διπλωματική Αρχή, τρία (3) έτη σε Προξενική Αρχή ή Προξενικό Γραφείο, δύο (2) έτη σε Διεύθυνση, η οποία ασχολείται με θέματα της Ευρωπαϊκής Ένωσης, ή δύο (2) έτη στη Μόνιμη Αντιπροσωπεία στην Ευρωπαϊκή Ένωση. Η υποχρέωση τριετούς υπηρεσίας σε Προξενική Αρχή ή Προξενικό Γραφείο και διετούς υπηρεσίας σε Διεύθυνση, η οποία ασχολείται με θέματα της Ευρωπαϊκής Ένωσης, ή στη Μόνιμη Αντιπροσωπεία στην Ευρωπαϊκή Ένωση ισχύει για τους υπαλλήλους που εισήλθαν στον Διπλωματικό Κλάδο μετά την έναρξη ισχύος του
ν. 3566/2007 (Α’ 117), ενώ για τους λοιπούς υπηρετούντες υπαλλήλους ισχύει η υποχρέωση διετούς υπηρεσίας σε Προξενική Αρχή ή Προξενικό Γραφείο.
στ) Η προαγωγή από τον βαθμό του Πληρεξούσιου Υπουργού Β’ στον βαθμό του Πληρεξούσιου Υπουργού Α’ διενεργείται με τη συμπλήρωση τριετούς υπηρεσίας στον κατεχόμενο βαθμό, με διάταγμα, το οποίο εκδίδεται ύστερα από πρόταση του Υπουργού Εξωτερικών και γνώμη του Ανώτατου Υπηρεσιακού Συμβουλίου.
ζ) Η προαγωγή από τον βαθμό του Πληρεξουσίου Υπουργού Α’ στον βαθμό του Πρέσβη διενεργείται, εφόσον υπάρχει κενή οργανική θέση, με διάταγμα, το οποίο εκδίδεται ύστερα από πρόταση του Υπουργού Εξωτερικών.
Άρθρο 352
Προαγωγές
1. Οι προαγωγές από τον βαθμό του Ακολούθου Πρεσβείας στον βαθμό του Γραμματέα Πρεσβείας Γ’, από τον βαθμό του Γραμματέα Πρεσβείας Γ’ στον βαθμό του Γραμματέα Πρεσβείας Β’, από τον βαθμό του Γραμματέα Πρεσβείας Β’ στον βαθμό του Γραμματέα Πρεσβείας Α’, καθώς και από τον βαθμό του Συμβούλου Πρεσβείας Β’ στον βαθμό του Συμβούλου Πρεσβείας Α’, ενεργούνται, μετά από αυτοτελή κρίση των υπαλλήλων που έχουν τα τυπικά προς προαγωγή προσόντα, κατά τη σειρά αρχαιότητάς τους.
2. Ως προακτέοι κρίνονται οι υπάλληλοι που έχουν, σε πολύ καλό επίπεδο, τα ουσιαστικά προσόντα του ήθους, του χαρακτήρα, της αφοσίωσης στο καθήκον, της επιστημονικής και υπηρεσιακής κατάρτισης, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Οι προαγωγές από τον βαθμό του Γραμματέα Πρεσβείας Α’ στον βαθμό του Συμβούλου Πρεσβείας Β’ ενεργούνται, κατ’ εκλογή, με σύγκριση των υπαλλήλων που έχουν τα τυπικά προς προαγωγή προσόντα και με ειδική αιτιολόγηση καθόσον αφορά στους επιλεγέντες. Προκρίνονται δε, κατ’ αξιολογική σειρά, οι καταλληλότεροι προς προαγωγή στις κενές θέσεις, εφόσον ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού με βάση τα ουσιαστικά προσόντα που αναφέρονται στην παρ. 2. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του και κατόπιν επιτυχίας στην δοκιμασία που περιγράφεται στην περ. γ’ της παρ. 2 του άρθρου 351.
4. Οι προαγωγές από τον βαθμό του Συμβούλου Πρεσβείας Α’ στον βαθμό του Πληρεξούσιου Υπουργού Β’, από τον βαθμό του Πληρεξούσιου Υπουργού Β’ στον βαθμό του Πληρεξούσιου Υπουργού Α’ και από τον βαθμό του Πληρεξούσιου Υπουργού Α’ στον βαθμό του Πρέσβη, ενεργούνται κατ’ απόλυτη εκλογή με σύγκριση των υπαλλήλων που έχουν τα τυπικά προς προαγωγή προσόντα και με ειδική αιτιολόγηση καθόσον αφορά στους επιλεγέντες. Προκρίνονται δε, κατ’ αξιολογική σειρά, οι καταλληλότεροι προς προαγωγή στις κενές θέσεις, εφόσον ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού, με βάση τα ουσιαστικά προσόντα που αναφέρονται στην παρ. 2.
5. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του.
6. Αν ο υπάλληλος που κρίνεται για προαγωγή μέχρι και τον βαθμό του Πληρεξούσιου Υπουργού Β’ κριθεί από το Υπηρεσιακό Συμβούλιο ότι στερείται των προσόντων για την προαγωγή στον επόμενο βαθμό τρεις φορές συνεχώς και αφού την τρίτη φορά κληθεί προς ακρόαση, παραμένει στον βαθμό που κατέχει μέχρι συμπλήρωσης του χρόνου που απαιτείται για τη στοιχειοθέτηση δικαιώματος λήψης της κατώτατης σύνταξης, οπότε και αποχωρεί αυτοδικαίως από την υπηρεσία.
7. Οι κρίσεις για προαγωγή ενεργούνται μία τουλάχιστον φορά κατ’ έτος, ύστερα από ερώτημα του Υπουργού Εξωτερικών προς το αρμόδιο Υπηρεσιακό Συμβούλιο, με το οποίο καθορίζεται και ο αριθμός των προς πλήρωση θέσεων, με γνώμονα τις ανάγκες της υπηρεσίας, εφόσον δεν πρόκειται για προαγωγή από βαθμό σε βαθμό, οι θέσεις των οποίων είναι ενιαίες.
Άρθρο 353
Μεταθέσεις
1. Οι διπλωματικοί υπάλληλοι μετατίθενται σε θέσεις αντίστοιχες προς τον βαθμό τους.
2. Οι μεταθέσεις των διπλωματικών υπαλλήλων ενεργούνται μέχρι τον βαθμό του Συμβούλου Πρεσβείας Α’ με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
Για τους έχοντες πρεσβευτικό βαθμό υπαλλήλους, η μετάθεση διενεργείται με διάταγμα, το οποίο εκδίδεται ύστερα από πρόταση του Υπουργού Εξωτερικών και γνώμη του Ανώτατου Υπηρεσιακού Συμβουλίου.
3. Οι υπάλληλοι του Διπλωματικού Κλάδου, που υπηρετούν σε αρχή της Εξωτερικής Υπηρεσίας, παραμένουν στην ίδια Αρχή για δύο (2) τουλάχιστον έτη και όχι περισσότερα από τέσσερα (4). Επιτρέπεται, κατ’ εξαίρεση, η μη τήρηση του κατώτατου και ανώτατου αυτού ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
4. Η παραμονή του διπλωματικού υπαλλήλου στην ίδια θέση σε Αρχή ειδικών συνθηκών δεν μπορεί να είναι μικρότερη της διετίας και μεγαλύτερη της τριετίας. Προς τον σκοπό αυτό, συντάσσεται, με απόφαση του Υπουργού Εξωτερικών, πίνακας Αρχών ειδικών συνθηκών, υποκατηγορία των οποίων είναι οι Αρχές δυσμενών συνθηκών. Ο εν λόγω πίνακας ενημερώνεται υποχρεωτικώς ανά διετία. Επιτρέπεται, κατ’ εξαίρεση, η μη τήρηση του κατώτατου μόνον ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
5. α) Οι διπλωματικοί υπάλληλοι μετατίθενται υποχρεωτικώς στην Κεντρική Υπηρεσία, όταν έχουν υπηρετήσει συνεχόμενα σε δύο θέσεις της Εξωτερικής Υπηρεσίας ή έχουν συμπληρώσει οκταετή συνεχή υπηρεσία στην αλλοδαπή. Οι υπάλληλοι του Διπλωματικού Κλάδου παραμένουν στην Κεντρική Υπηρεσία για δύο (2) τουλάχιστον έτη, εκτός αν διαφορετικά επιβάλλεται από αιτιολογημένη υπηρεσιακή ανάγκη και κατόπιν ομόφωνης γνώμης του οικείου Υπηρεσιακού Συμβουλίου ή εφόσον ο διπλωματικός υπάλληλος τοποθετείται, κατόπιν αίτησής του, σε Αρχή δυσμενών συνθηκών, για την οποία δεν υπάρχουν αιτήσεις άλλων υπαλλήλων του Διπλωματικού Κλάδου. Υπάλληλος του Διπλωματικού Κλάδου, ο οποίος δεν έχει συμπληρώσει οκταετή συνεχή υπηρεσία στο εξωτερικό πριν από την τοποθέτησή του στην Κεντρική Υπηρεσία, μπορεί να μετατεθεί στο εξωτερικό πριν από τη συμπλήρωση διετούς υπηρεσίας στην Κεντρική Υπηρεσία μετά από ομόφωνη γνώμη του οικείου Υπηρεσιακού Συμβουλίου. Οι ανωτέρω περιορισμοί δεν ισχύουν για τους έχοντες πρεσβευτικό βαθμό και τους υπαλλήλους των λοιπών κλάδων με αντίστοιχο βαθμό.
β) Κατά τις μεταθέσεις στην Εξωτερική Υπηρεσία λαμβάνεται μέριμνα, ώστε οι υπάλληλοι να μετατίθενται εναλλακτικώς μεταξύ Αρχών ειδικών συνθηκών και των λοιπών Αρχών.
6. α) Οι μεταθέσεις των διπλωματικών υπαλλήλων πραγματοποιούνται κατά τους μήνες Ιούνιο έως και Αύγουστο. Οι μεταθέσεις στο νότιο ημισφαίριο πραγματοποιούνται κατά τους μήνες Νοέμβριο έως και Ιανουάριο. Για εξαιρετικούς λόγους και μετά από σύμφωνη γνώμη του Υπηρεσιακού Συμβουλίου, μπορεί να γίνει μετάθεση υπαλλήλων εκτός των ανωτέρω ορίων.
β) Για τον έγκαιρο προγραμματισμό των μεταθέσεων των διπλωματικών υπαλλήλων μέχρι τον βαθμό του Συμβούλου Πρεσβείας Α’, η Διεύθυνση Προσωπικού και Διοικητικής Οργάνωσης γνωστοποιεί εγγράφως μέχρι τις 15 Νοεμβρίου εκάστου έτους τις θέσεις της Εξωτερικής και της Κεντρικής Υπηρεσίας που προβλέπεται να κενωθούν κατά τη διάρκεια του επόμενου έτους. Οι αιτήσεις υπαλλήλων για συμπλήρωση των θέσεων αυτών υποβάλλονται μέχρι την 15η Ιανουαρίου του επόμενου έτους.
7. Το αρμόδιο Υπηρεσιακό Συμβούλιο κατά τη διατύπωση της γνώμης για τις μεταθέσεις λαμβάνει υπόψη του:
α) την αίτηση του υπαλλήλου,
β) τις υπηρεσιακές ανάγκες,
γ) την ανάγκη εναλλαγής σε θέσεις Αρχών ειδικών συνθηκών και σε θέσεις άλλων αρχών, ώστε ο υπάλληλος να αποκτά γενικότερη εμπειρία,
δ) την ιδιαιτερότητα της προς πλήρωση θέσης,
ε) τα ουσιαστικά προσόντα του υπαλλήλου,
στ) τις πιστοποιημένες ή αναγνωρισμένες από τη Διπλωματική Ακαδημία επαγγελματικές δεξιότητες.
8. Οι υπάλληλοι του Διπλωματικού Κλάδου, πλην όσων έχουν πρεσβευτικό βαθμό, δεν μετατίθενται σε πόλη στην οποία έχουν ήδη υπηρετήσει, αν δεν έχει παρέλθει οκταετία από τη μετάθεσή τους από αυτή.
9. Οι υπάλληλοι του Διπλωματικού Κλάδου δεν μπορούν να υπηρετούν σε θέσεις της Κεντρικής Υπηρεσίας πλέον της δεκαετίας. Κατ’ εξαίρεση, με ειδικά αιτιολογημένη απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, υπάλληλοι του Διπλωματικού Κλάδου μπορούν να υπηρετούν στην Κεντρική Υπηρεσία και για μεγαλύτερο χρονικό διάστημα.
10. Οι περιορισμοί των παρ. 1 έως και 9 δεν ισχύουν για τους έχοντες πρεσβευτικό βαθμό διπλωματικούς υπαλλήλους που υπηρετούν ως προϊστάμενοι διπλωματικών Αρχών.
11. Διατάξεις άλλων νόμων, που ρυθμίζουν ζητήματα μεταθέσεων δημοσίων υπαλλήλων, δεν εφαρμόζονται προκειμένου περί διπλωματικών υπαλλήλων.
Άρθρο 354
Διπλωματικοί υπάλληλοι
στη διάθεση του Υπουργού
1. Οι υπάλληλοι του Διπλωματικού Κλάδου, με πρεσβευτικό βαθμό, είναι δυνατόν να τίθενται στη διάθεση του Υπουργού Εξωτερικών, για χρονικό διάστημα μέχρι έξι (6) μήνες, μετά την πάροδο του οποίου τοποθετούνται σε θέση της Κεντρικής ή της Εξωτερικής Υπηρεσίας.
2. Επί τιμή υπάλληλοι του Διπλωματικού Κλάδου με πρεσβευτικό βαθμό δύνανται να τίθενται στη διάθεση του Υπουργού Εξωτερικών, για την κάλυψη αναγκών σε περίοδο προεδρίας διεθνών οργανισμών και διασκέψεων ή σε περιπτώσεις άλλων έκτακτων αναγκών.
3. Η θέση υπαλλήλου στη διάθεση του Υπουργού Εξωτερικών και η ανάκλησή της ενεργούνται με απόφαση του Υπουργού Εξωτερικών.
4. Σε υπαλλήλους που τελούν στη διάθεση του Υπουργού Εξωτερικών μπορεί να ανατίθενται καθήκοντα σε διεθνείς οργανισμούς, σε συνέδρια, σε επιτροπές, ή σε άλλες υπηρεσίες εντός ή εκτός των ορίων της Χώρας. Κατά το χρονικό διάστημα της διάθεσής τους στον Υπουργό Εξωτερικών, οι υπάλληλοι αυτοί διατηρούν τη σειρά αρχαιότητας και τα προς προαγωγή δικαιώματά τους, λαμβάνουν δε τις αποδοχές του βαθμού τους, καθώς επίσης και, σε περίπτωση υπηρεσίας στο εξωτερικό, αποζημίωση υπηρεσίας στην αλλοδαπή ή ημερήσια αποζημίωση.
Άρθρο 355
Αποχώρηση λόγω ορίου ηλικίας
1. Οι υπάλληλοι του Διπλωματικού Κλάδου, που έχουν συμπληρώσει το 65ο έτος της ηλικίας τους, αποχωρούν από την υπηρεσία, εφόσον έχουν συμπληρώσει τριακονταπενταετή πραγματική και συντάξιμη δημόσια υπηρεσία στον Κλάδο. Εάν οι υπάλληλοι του Κλάδου αυτού, κατά τη συμπλήρωση του εξηκοστού πέμπτου (65ου) έτους της ηλικίας τους, δεν έχουν συμπληρώσει τριάντα πέντε (35) έτη υπηρεσίας στον Κλάδο αυτόν, παρατείνεται η παραμονή τους στην υπηρεσία έως τη συμπλήρωση της τριακονταπενταετίας, όχι όμως πέραν του εξηκοστού εβδόμου έτους της ηλικίας τους. Οι ανωτέρω απαλλάσσονται από τα καθήκοντά τους με διάταγμα, το οποίο εκδίδεται ύστερα από πρόταση του Υπουργού Εξωτερικών.
2. Ως πραγματική δημόσια υπηρεσία νοείται κάθε υπηρεσία, η οποία παρασχέθηκε σε φορείς της Γενικής Κυβέρνησης, με σχέση Δημοσίου ή Ιδιωτικού Δικαίου, εφόσον, προκειμένου για υπηρεσία με σχέση Ιδιωτικού Δικαίου, αυτή ελήφθη υπόψη ή προσμετρήθηκε για τον διορισμό, την ένταξη, μονιμοποίηση, απόκτηση βαθμού, ή την καθ’ οποιονδήποτε τρόπο μισθολογική εξέλιξη του υπαλλήλου και αναγνωρίζεται ως συντάξιμη από το Δημόσιο.
3. Ως ημέρα που συμπληρώνεται το όριο ηλικίας θεωρείται η 31η Δεκεμβρίου του οικείου έτους.
4. Η ηλικία αποδεικνύεται, σύμφωνα με όσα ορίζονται στην παρ. 1 του άρθρου 319. Διόρθωση ηλικίας μεταγενέστερη του διορισμού δεν λαμβάνεται υπόψη για τον καθορισμό του χρόνου εξόδου από την υπηρεσία.
5. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί, λόγω ιδιαίτερων υπηρεσιακών αναγκών, να παραταθεί ο χρόνος παραμονής στην υπηρεσία υπαλλήλων του Διπλωματικού Κλάδου με πρεσβευτικό βαθμό επί δύο (2) το πολύ έτη μετά από τη συμπλήρωση τριακονταπενταετούς δημόσιας υπηρεσίας και πάντως όχι πέραν του εξηκοστού εβδόμου έτους της ηλικίας τους.
Άρθρο 356
Απονομή βαθμών επί τιμή
σε αποχωρούντες διπλωματικούς υπαλλήλους
Με διάταγμα, το οποίο εκδίδεται ύστερα από πρόταση του Υπουργού Εξωτερικών, Πρέσβεις ή Πληρεξούσιοι Υπουργοί Α’ ή Β’, που αποχωρούν ή έχουν ήδη αποχωρήσει από την υπηρεσία, μετά από τριακονταετή υπηρεσία στο Υπουργείο Εξωτερικών, μπορεί να διατηρούν επί τιμή τον βαθμό με τον οποίο αποχωρούν ή αποχώρησαν. Σε αυτούς μπορεί να απονέμεται λόγω εξαιρετικών υπηρεσιών και ο αμέσως ανώτερος βαθμός επί τιμή.
Άρθρο 357
Πρέσβεις εκ προσωπικοτήτων
1. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί να διορίζονται έως δεκαπέντε (15) Πρέσβεις εκ προσωπικοτήτων. Οι Πρέσβεις εκ προσωπικοτήτων διορίζονται για συγκεκριμένο χρονικό διάστημα και με ανάθεση συγκεκριμένου έργου, συναφούς με τη δράση που έχουν ήδη επιδείξει και χάριν της οποίας διορίζονται, και υποχρεούνται να αποστέλλουν ετήσιο απολογισμό δράσης στον Υπουργό Εξωτερικών κατά το πρώτο δίμηνο εκάστου επομένου έτους.
2. Στις θέσεις της παρ. 1 διορίζονται εγνωσμένου κύρους προσωπικότητες της πολιτικής, της οικονομίας, του πνεύματος ή της κοινωνίας, που αποδεδειγμένα έχουν δράσει για τη διασφάλιση και την προώθηση των ελληνικών συμφερόντων σε εθνικό και διεθνές επίπεδο.
3. Οι Πρέσβεις εκ προσωπικοτήτων εξαιρούνται της μονιμότητας και δεν καταλαμβάνουν οργανικές θέσεις της επετηρίδας του Διπλωματικού Κλάδου. Κατά τη διάρκεια της θητείας τους λαμβάνουν το σύνολο των αποδοχών του βαθμού του εν ενεργεία Πρέσβη, εκτός εάν παραιτηθούν από την προβλεπόμενη αμοιβή και από το σύνολο των αποδοχών της θέσης υποβάλλοντας τη δήλωση του άρθρου δεύτερου του ν. 4104/2013 (Α’ 2).
4. Με διάταγμα, το οποίο εκδίδεται ύστερα από πρόταση του Υπουργού Εξωτερικών, απαλλάσσονται οι Πρέσβεις εκ προσωπικοτήτων από τα καθήκοντά τους.
Άρθρο 358
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, είναι δυνατόν να μεταβάλεται ο συνολικός αριθμός και η κατά βαθμό κατανομή των οργανικών θέσεων των υπαλλήλων του Διπλωματικού Κλάδου, κατά τρόπο, που να τηρείται ισόρροπη κατανομή των θέσεων κατά την ιεραρχία.
2. Με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, συντάσσεται ο πίνακας Αρχών Ειδικών Συνθηκών, υποκατηγορία των οποίων είναι οι Αρχές Δυσμενών Συνθηκών, που προβλέπεται στην παρ. 4 του άρθρου 353.
ΥΠΟΚΕΦΑΛΑΙΟ Β’
ΚΛΑΔΟΣ ΕΠΙΣΤΗΜΟΝΙΚΟΥ ΠΡΟΣΩΠΙΚΟΥ
ΕΙΔΙΚΗΣ ΝΟΜΙΚΗΣ ΥΠΗΡΕΣΙΑΣ
Άρθρο 359
Βαθμοί και θέσεις
1. Το επιστημονικό προσωπικό της Ειδικής Νομικής Υπηρεσίας κατατάσσεται στους ακόλουθους βαθμούς:
α) Ειδικός Νομικός Σύμβουλος και Νομικός Σύμβουλος Α’,
που αντιστοιχούν μισθολογικά και βαθμολογικά στον βαθμό του Πληρεξούσιου Υπουργού Α’ του Διπλωματικού Κλάδου.
β) Νομικός Σύμβουλος Β’, που αντιστοιχεί μισθολογικά και βαθμολογικά στον βαθμό του Πληρεξούσιου Υπουργού Β’ του Διπλωματικού Κλάδου.
γ) Αναπληρωτής Νομικός Σύμβουλος, που αντιστοιχεί μισθολογικά και βαθμολογικά στον βαθμό του Συμβούλου Πρεσβείας Α’ του Διπλωματικού Κλάδου.
δ) Εισηγητής, που αντιστοιχεί μισθολογικά και βαθμολογικά στον βαθμό του Γραμματέα Πρεσβείας Α’ του Διπλωματικού Κλάδου.
2. Οι οργανικές θέσεις του επιστημονικού προσωπικού της Ειδικής Νομικής Υπηρεσίας είναι εξήντα εννέα (69) και κατανέμονται, κατά βαθμό, ως εξής:
α) Νομικός Σύμβουλος Α’ και Νομικός Σύμβουλος Β’, είκοσι πέντε (25)
β) Αναπληρωτής Νομικός Σύμβουλος, είκοσι έξι (26)
γ) Εισηγητής, δέκα οκτώ (18).
Άρθρο 360
Διαδικασία και ειδικά προσόντα διορισμού
1. Τις θέσεις του επιστημονικού προσωπικού της Ειδικής Νομικής Υπηρεσίας (Ε.Ν.Υ.) καταλαμβάνουν πτυχιούχοι Νομικού Τμήματος ή Νομικής Σχολής της ημεδαπής ή αντίστοιχου και ισότιμου της αλλοδαπής, κατόπιν ειδικού διαγωνισμού, που προκηρύσσεται με απόφαση του Υπουργού Εξωτερικών.
2. Οι υποψήφιοι πρέπει να κατέχουν μεταπτυχιακό δίπλωμα ειδίκευσης στο δημόσιο διεθνές δίκαιο για την εισαγωγή τους στο Τμήμα Δημοσίου Διεθνούς Δικαίου ή στο Ευρωπαϊκό Δίκαιο για την εισαγωγή τους στο Τμήμα Δικαίου της Ευρωπαϊκής Ένωσης και να γνωρίζουν την αγγλική και τη γαλλική γλώσσα.
3. Οι επιτυχόντες στον διαγωνισμό διορίζονται με απόφαση του Υπουργού Εξωτερικών, με τον βαθμό του Εισηγητή.
Άρθρο 361
Προϊστάμενοι της Ειδικής Νομικής Υπηρεσίας και των Τμημάτων
1. Στην Ειδική Νομική Υπηρεσία προΐσταται ο Ειδικός Νομικός Σύμβουλος. Στη θέση αυτή τοποθετείται, με τριετή θητεία, που μπορεί να ανανεώνεται για μια περαιτέρω θητεία, εν ενεργεία υπάλληλος από το επιστημονικό προσωπικό της Ε.Ν.Υ. με τον βαθμό του Νομικού Συμβούλου Α’, κάτοχος διδακτορικού διπλώματος ή με εικοσαετή ευδόκιμη υπηρεσία στην παλαιά Ε.Ν.Υ., ή στην παλαιά Ειδική Νομική Υπηρεσία Ευρωπαϊκών Κοινοτήτων, με απόφαση του Υπουργού Εξωτερικών, η οποία εκδίδεται μετά από γνώμη του Ανώτατου Υπηρεσιακού Συμβουλίου.
2. Με απόφαση του Υπουργού Εξωτερικών, η οποία εκδίδεται ύστερα από απόφαση του Ανώτατου Υπηρεσιακού Συμβουλίου, ορίζεται σε κάθε Τμήμα ως Προϊστάμενος, με πενταετή θητεία, η οποία μπορεί να ανανεώνεται, υπάλληλος από το επιστημονικό προσωπικό με βαθμό Νομικού Συμβούλου Α’ και, αν στο αντίστοιχο Τμήμα δεν υπηρετεί Νομικός Σύμβουλος Α’, με τον βαθμό του Νομικού Συμβούλου Β’.
Άρθρο 362
Προαγωγές
1. Η προαγωγή του επιστημονικού προσωπικού της Ειδικής Νομικής Υπηρεσίας στον αμέσως ανώτερο βαθμό διενεργείται από τον βαθμό του Εισηγητή στον βαθμό του Αναπληρωτή Νομικού Συμβούλου με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, και από τον βαθμό του Αναπληρωτή Νομικού Συμβούλου στον βαθμό του Νομικού Συμβούλου Β’ και από τον βαθμό του Νομικού Συμβούλου Β’ στον βαθμό του Νομικού Συμβούλου Α’, με απόφαση του Υπουργού Εξωτερικών, η οποία εκδίδεται μετά από γνώμη του Ανώτατου Υπηρεσιακού Συμβουλίου.
2. Για την προαγωγή από τον βαθμό του Εισηγητή στον βαθμό του Αναπληρωτή Νομικού Συμβούλου απαιτείται επταετής υπηρεσία στον κατεχόμενο βαθμό. Για την προαγωγή από τον βαθμό του Αναπληρωτή Νομικού Συμβούλου στον βαθμό του Νομικού Συμβούλου Β’ απαιτείται επταετής υπηρεσία στον κατεχόμενο βαθμό. Για την προαγωγή από τον βαθμό του Νομικού Συμβούλου Β’ στον βαθμό του Νομικού Συμβούλου Α’ απαιτείται τριετής υπηρεσία στον κατεχόμενο βαθμό.
3. Οι προαγωγές σε όλους τους βαθμούς διενεργούνται, εφόσον υπάρχουν κενές θέσεις, κατ’ εκλογή, με σύγκριση των υπαλλήλων που έχουν τα τυπικά προς προαγωγή προσόντα και με ειδική αιτιολόγηση. Σε κάθε περίπτωση προαγωγής, συνεκτιμώνται η συμμετοχή και απόδοση των υπαλλήλων του επιστημονικού προσωπικού σε επιμορφωτικούς κύκλους, καθώς και οι επιστημονικοί τους τίτλοι και έργα. Τηρουμένου του άρθρου 328 περί αξιολόγησης, ως προακτέοι κρίνονται οι υπάλληλοι που έχουν σε πολύ καλό επίπεδο τα ουσιαστικά προσόντα του ήθους, της αφοσίωσης στο καθήκον, της επιστημονικής και υπηρεσιακής κατάρτισης, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας, της δυνατότητας συνεργασίας με προϊσταμένους και υφισταμένους, της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, καθώς και της απόδοσης ιδίως σε σχέση με τους προβλεπόμενους στόχους τόσο σε ατομικό επίπεδο όσο και σε επίπεδο μονάδας, ώστε να ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού.
4. Οι κρίσεις για προαγωγή διενεργούνται μία τουλάχιστον φορά κατ’ έτος από το αρμόδιο Υπηρεσιακό Συμβούλιο.
Άρθρο 363
Αποχώρηση λόγω ορίου ηλικίας
1. Οι υπάλληλοι που ανήκουν στο επιστημονικό προσωπικό της Ειδικής Νομικής Υπηρεσίας, αποχωρούν αυτοδικαίως από την Υπηρεσία, όταν συμπληρώσουν το εξηκοστό πέμπτο (65) έτος της ηλικίας τους και εφόσον έχουν συμπληρώσει τριακονταπενταετή πραγματική και συντάξιμη δημόσια υπηρεσία. Εάν ο υπάλληλος, κατά τη συμπλήρωση του εξηκοστού πέμπτου (65) έτους της ηλικίας του, δεν έχει συμπληρώσει τριάντα πέντε (35) έτη υπηρεσίας, παρατείνεται η παραμονή του στην υπηρεσία έως τη συμπλήρωση της υπηρεσίας αυτής, όχι όμως πέραν του εξηκοστού εβδόμου (67) έτους της ηλικίας του.
2. Ως πραγματική δημόσια υπηρεσία νοείται κάθε υπηρεσία που έχει διανυθεί σε φορείς της Γενικής Κυβέρνησης, με σχέση εργασίας Δημοσίου ή Ιδιωτικού Δικαίου, καθώς και κάθε άλλη υπηρεσία, που, με βάση ειδικές διατάξεις, αναγνωρίζεται ως πραγματική δημόσια υπηρεσία για βαθμολογική και μισθολογική εξέλιξη.
3. Ως ημέρα γέννησης για την εφαρμογή των παρ. 1 και 2 θεωρείται η 31η Δεκεμβρίου του έτους γέννησης. Διόρθωση ηλικίας μεταγενέστερη του διορισμού δεν λαμβάνεται υπόψη για τον καθορισμό του χρόνου εξόδου από την υπηρεσία.
4. Οι ανήκοντες στο επιστημονικό προσωπικό της Ειδικής Νομικής Υπηρεσίας, με τη συμπλήρωση του ανωτέρω ορίου ηλικίας ή τριακονταπενταετούς υπηρεσίας, απαλλάσσονται από τα καθήκοντά τους με απόφαση του Υπουργού Εξωτερικών.
5. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί, λόγω ιδιαίτερων υπηρεσιακών αναγκών, να παραταθεί ο χρόνος παραμονής στην υπηρεσία υπαλλήλων του επιστημονικού προσωπικού της Ειδικής Νομικής Υπηρεσίας με βαθμό Ειδικού Νομικού Συμβούλου ή Νομικού Συμβούλου Α’ επί δύο (2) το πολύ έτη μετά τη συμπλήρωση τριακονταπενταετούς δημόσιας υπηρεσίας και πάντως όχι πέραν του εξηκοστού εβδόμου (67ου) έτους της ηλικίας τους.
Άρθρο 364
Απονομή βαθμού επί τιμή σε αποχωρούντες
Ειδικούς Νομικούς Συμβούλους
1. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί να απονέμεται ο τίτλος του Επίτιμου Νομικού Συμβούλου σε όσους έχουν διατελέσει Ειδικοί Νομικοί Σύμβουλοι ή αποχωρούν με τον βαθμό του Νομικού Συμβούλου Α’ της Ε.Ν.Υ.
2. Οι Επίτιμοι Νομικοί Σύμβουλοι διατηρούνται στη διάθεση του Υπουργού Εξωτερικών για την παροχή νομικών υπηρεσιών, συμπεριλαμβανομένης της κάλυψης αναγκών σε περιόδους προεδρίας διεθνών οργανισμών και διασκέψεων ή σε περιπτώσεις άλλων έκτακτων αναγκών. Οι Επίτιμοι Νομικοί Σύμβουλοι δύνανται να λαμβάνουν την ειδική αποζημίωση που προβλέπεται από το π.δ. 423/1994 (Α’ 241).
3. Οι Επίτιμοι Νομικοί Σύμβουλοι εξομοιούνται με τους Νομικούς Συμβούλους Α’ όσον αφορά στην ημερήσια αποζημίωση σε περιπτώσεις υπηρεσιακής μετακίνησης.
Άρθρο 365
Ειδικές ρυθμίσεις
Οι υπάλληλοι του επιστημονικού προσωπικού της Ε.Ν.Υ., που εντάχθηκαν στην Ειδική Νομική Υπηρεσία, σύμφωνα με τις παρ. 14, 15 και 16 του άρθρου 87 του Οργανισμού του Υπουργείου Εξωτερικών που κυρώθηκε με το άρθρο πρώτο του ν. 2594/1998 (Α’ 62) και είχαν την ιδιότητα του δικηγόρου, καθώς και όσοι έχουν την ιδιότητα του δικηγόρου κατά την είσοδό τους στην υπηρεσία, κατόπιν του ειδικού διαγωνισμού, ο οποίος προβλέπεται στο άρθρο 360, διατηρούν, εφόσον το επιθυμούν, την ιδιότητα του δικηγόρου και τελούν σε αναστολή του δικηγορικού λειτουργήματος. Όσοι από αυτούς είχαν την ιδιότητα του δικηγόρου, κατά την είσοδο τους στην υπηρεσία, την οποία και απώλεσαν λόγω του ασυμβίβαστου της παρ. 5 του άρθρου 53 του ν. 419/1976 (Α’ 221), ανακτούν αυτοδικαίως την ιδιότητα αυτή και λογίζονται ότι τελούν σε αναστολή του δικηγορικού λειτουργήματος, από την ημερομηνία επανάκτησης της ιδιότητας αυτής.
Άρθρο 366
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών, είναι δυνατόν να μεταβάλονται ο συνολικός αριθμός και η κατά βαθμό κατανομή των οργανικών θέσεων του επιστημονικού προσωπικού της Ειδικής Νομικής Υπηρεσίας.
2. Με διάταγμα, το οποίο εκδίδεται με πρόταση του Υπουργού Εξωτερικών, καθορίζονται ο τρόπος διεξαγωγής, η εξεταστέα ύλη, ο τρόπος βαθμολόγησης και κάθε άλλο θέμα σχετικά με τον ειδικό διαγωνισμό για την εισαγωγή στην Ειδική Νομική Υπηρεσία.
ΥΠΟΚΕΦΑΛΑΙΟ Γ’
ΚΛΑΔΟΣ ΕΜΠΕΙΡΟΓΝΩΜΟΝΩΝ
Άρθρο 367
Βαθμοί και θέσεις
1. Οι υπάλληλοι του Κλάδου Εμπειρογνωμόνων κατατάσσονται στους ακόλουθους βαθμούς:
α) Εμπειρογνώμονας Πρεσβευτής - Σύμβουλος Α’, που αντιστοιχεί βαθμολογικά και μισθολογικά στον βαθμό του Πληρεξούσιου Υπουργού Α’ του Διπλωματικού Κλάδου.
β) Εμπειρογνώμονας Πρεσβευτής - Σύμβουλος Β’, που αντιστοιχεί βαθμολογικά και μισθολογικά στον βαθμό του Πληρεξούσιου Υπουργού Β’ του Διπλωματικού Κλάδου.
γ) Εμπειρογνώμονας - Σύμβουλος Α’, που αντιστοιχεί βαθμολογικά και μισθολογικά στον βαθμό του Συμβούλου Πρεσβείας Α’ του Διπλωματικού Κλάδου.
δ) Εμπειρογνώμονας - Σύμβουλος Β’, που αντιστοιχεί βαθμολογικά και μισθολογικά στον βαθμό του Συμβούλου Πρεσβείας Β’ του Διπλωματικού Κλάδου.
2. Οι οργανικές θέσεις του Κλάδου Εμπειρογνωμόνων είναι ογδόντα πέντε (85) και κατανέμονται κατά βαθμό ως εξής:
α) Εμπειρογνώμονας Πρεσβευτής - Σύμβουλος Α’ και
β) Εμπειρογνώμονας Πρεσβευτής - Σύμβουλος Β’,
θέσεις πενήντα (50)
γ) Εμπειρογνώμονας - Σύμβουλος Α’ και
δ) Εμπειρογνώμονας - Σύμβουλος Β’, θέσεις τριάντα πέντε (35)
Οι θέσεις των βαθμών Εμπειρογνωμόνων - Συμβούλων Β’ και Α’, καθώς και οι θέσεις των βαθμών Εμπειρογνωμόνων Πρεσβευτών - Συμβούλων Β’ και Α’ είναι ενιαίες.
Άρθρο 368
Καθήκοντα
1. Οι υπάλληλοι του Κλάδου Εμπειρογνωμόνων υπηρετούν σε θέσεις της Κεντρικής και της Εξωτερικής Υπηρεσίας. Αντικείμενο εργασίας τους είναι η παρακολούθηση και ενημέρωση των υπηρεσιών του Υπουργείου Εξωτερικών στα θέματα των τομέων ειδίκευσής τους, η υποβολή ενυπόγραφων αναλύσεων και εισηγήσεων και η προώθηση των υποθέσεων που τους έχουν ανατεθεί. Δύνανται να συμμετέχουν σε διαπραγματεύσεις, και βάσει της ειδίκευσης να εκπροσωπούν το Υπουργείο σε ομάδες εργασίας, επιτροπές και λοιπές συσκέψεις στην Ευρωπαϊκή Ένωση και άλλους διεθνείς οργανισμούς.
2. Οι υπάλληλοι του Κλάδου Εμπειρογνωμόνων έχουν σαφή ειδικότητα, φέρουν ως προσδιορισμό την ειδικότητα αυτή και ασκούν καθήκοντα συναφή με το συγκεκριμένο εξειδικευμένο γνωστικό αντικείμενο για το οποίο έχουν προσληφθεί. Οι υπάλληλοι του κλάδου με βαθμό Εμπειρογνώμονα Πρεσβευτή Συμβούλου Α’ ή Β’ είναι δυνατόν να ασκούν καθήκοντα Προϊσταμένου στη Γενική Διεύθυνση Αναπτυξιακής και Ανθρωπιστικής Αρωγής, στην Υπηρεσία Διπλωματικού και Ιστορικού Αρχείου και στο Κέντρο Σχεδιασμού Εξωτερικής Πολιτικής.
3. Η ιδιότητα του υπαλλήλου του Κλάδου Εμπειρογνωμόνων είναι ασυμβίβαστη με την κατοχή θέσης μέλους Δ.Ε.Π. της ημεδαπής ή της αλλοδαπής. Οι υπάλληλοι του κλάδου των Εμπειρογνωμόνων ενημερώνονται για τις διεθνείς και περιφερειακές ή γεωγραφικές θεσμικές εξελίξεις και το επιστημονικό γίγνεσθαι διεθνώς, τη διεθνή βιβλιογραφία και αρθρογραφία και παρακολουθούν εγχώρια και διεθνή ακαδημαϊκά σεμινάρια ή συνέδρια ή άλλα επαγγελματικά προγράμματα στα αντικείμενα ειδίκευσής τους και συμμετέχουν σε αυτά ενεργητικά. Συνεργάζονται με ειδική άδεια της υπηρεσίας με σχολές ή ερευνητικά κέντρα της ημεδαπής και της αλλοδαπής.
4. Οι υπάλληλοι του Κλάδου Εμπειρογνωμόνων υπηρετούν στην Κεντρική Υπηρεσία, με δυνατότητα μετάθεσης στις Αρχές της Εξωτερικής Υπηρεσίας, συμπληρώνοντας την οργάνωση των Αρχών με την απαιτούμενη αντίστοιχη ειδίκευση. Οι οργανικές θέσεις των υπαλλήλων του Κλάδου Εμπειρογνωμόνων στις Αρχές της Εξωτερικής Υπηρεσίας, ανά ειδικότητα, υπαγορεύονται από τις πραγματικές ανάγκες της κάθε Αρχής.
Άρθρο 369
Διαδικασία και ειδικά προσόντα διορισμού
1. Οι υπάλληλοι του Κλάδου Εμπειρογνωμόνων διορίζονται με απόφαση του Υπουργού Εξωτερικών, κατόπιν επιτυχίας του σε ειδικό διαγωνισμό, γραπτό και προφορικό, που προκηρύσσεται με απόφαση του Υπουργού Εξωτερικών.
2. Ο διαγωνισμός διενεργείται από Επιτροπή Επιλογής Υποψηφίων, που ορίζεται με απόφαση του Υπουργού Εξωτερικών και στην οποία μετέχουν και μέλη Δ.Ε.Π. με αντίστοιχη επιστημονική ειδίκευση. Στην απόφαση του Υπουργού περιγράφεται το εξειδικευμένο γνωστικό αντικείμενο και αιτιολογείται η ανάγκη πρόσληψης.
Η Επιτροπή αξιολογεί τα επιστημονικά προσόντα των υποψηφίων σε συνάφεια με τα προσόντα που ορίζονται στην προκήρυξη, την επαγγελματική εμπειρία, καθώς και το συνολικό ερευνητικό και συγγραφικό έργο των υποψηφίων επί τη βάσει του υποβληθέντος φακέλου, σε συνδυασμό με τη γραπτή και προφορική εξέταση των υποψηφίων. Ένταξη ή μετάταξη υπαλλήλων από άλλους κλάδους του Υπουργείου Εξωτερικών ή από άλλους φορείς της Δημόσιας Διοίκησης δεν επιτρέπεται. Η προκήρυξη για την κάλυψη των θέσεων δημοσιεύεται σε δύο ημερήσιες εφημερίδες των Αθηνών, πανελλαδικής κυκλοφορίας, είκοσι (20) τουλάχιστον ημέρες πριν από τη διεξαγωγή του διαγωνισμού.
3. Οι υποψήφιοι για την κάλυψη των θέσεων Εμπειρογνωμόνων πρέπει να διαθέτουν, εκτός από τα προσόντα του άρθρου 319, και: α) πτυχίο Πανεπιστημίου της ημεδαπής ή ισότιμο της αλλοδαπής, καθώς και μεταπτυχιακό τίτλο Πανεπιστημίου της ημεδαπής ή ισότιμο της αλλοδαπής, που απαιτείται από την ειδίκευση, με πενταετή τουλάχιστον επαγγελματική εμπειρία στον τομέα ειδίκευσής τους, ή κατοχή διδακτορικού διπλώματος με τριετή επαγγελματική εμπειρία στην προκηρυσσόμενη θέση και β) άριστη γνώση της ελληνικής και της αγγλικής γλώσσας και πολύ καλή γνώση άλλης γλώσσας εφόσον απαιτείται από την ειδίκευση. Υποψήφιοι για την κάλυψη των ανωτέρω θέσεων μπορούν να είναι όσοι έχουν συμπληρώσει το τριακοστό (30ό) έτος της ηλικίας τους κατά το έτος της προκήρυξης πρόσληψης.
Άρθρο 370
Τυπικά προσόντα και διαδικασία προαγωγής
1. Για την προαγωγή των υπαλλήλων του Κλάδου Εμπειρογνωμόνων απαιτείται από τον βαθμό:
α) του Εμπειρογνώμονα - Συμβούλου Β’ στον βαθμό του Εμπειρογνώμονα - Συμβούλου Α’, τετραετής υπηρεσία στον κατεχόμενο βαθμό,
β) του Εμπειρογνώμονα - Συμβούλου Α’ στον βαθμό του Εμπειρογνώμονα Πρεσβευτή - Συμβούλου Β’, πενταετής υπηρεσία στον κατεχόμενο βαθμό,
γ) του Εμπειρογνώμονα Πρεσβευτή - Συμβούλου Β’ στον βαθμό του Εμπειρογνώμονα Πρεσβευτή - Συμβούλου Α’, τετραετή υπηρεσία στον κατεχόμενο βαθμό.
2. α) Η προαγωγή στις ενιαίες θέσεις, από τον βαθμό του Εμπειρογνώμονα - Συμβούλου Β’ στον βαθμό του Εμπειρογνώμονα - Συμβούλου Α’, διενεργείται με απόφαση του Υπουργού Εξωτερικών, μετά από σύμφωνη γνώμη του Υπηρεσιακού Συμβουλίου.
β) Η προαγωγή από τον βαθμό του Εμπειρογνώμονα - Συμβούλου Α’ στον βαθμό του Εμπειρογνώμονα Πρεσβευτή - Συμβούλου Β’ διενεργείται, εφόσον υπάρχουν κενές οργανικές θέσεις, με διάταγμα, το οποίο εκδίδεται ύστερα από πρόταση του Υπουργού Εξωτερικών, μετά από γνώμη του Ανώτατου Υπηρεσιακού Συμβουλίου. Η γνώμη του Ανώτατου Υπηρεσιακού Συμβουλίου, σε περίπτωση ομοφωνίας, είναι δεσμευτική για τον Υπουργό Εξωτερικών.
γ) Η προαγωγή από τον βαθμό του Εμπειρογνώμονα Πρεσβευτή - Συμβούλου Β’ στον βαθμό του Εμπειρογνώμονα Πρεσβευτή - Συμβούλου Α’ διενεργείται με διάταγμα, το οποίο εκδίδεται ύστερα από πρόταση του Υπουργού Εξωτερικών, μετά από γνώμη του Ανώτατου Υπηρεσιακού Συμβουλίου. Η γνώμη του Ανώτατου Υπηρεσιακού Συμβουλίου, σε περίπτωση ομοφωνίας, είναι δεσμευτική για τον Υπουργό Εξωτερικών.
3. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου σχετικά με την υπηρεσιακή του εξέλιξη, από την ημερομηνία διορισμού του.
4. Οι υπάλληλοι του Κλάδου Εμπειρογνωμόνων μπορούν να τίθενται στη διάθεση του Υπουργού Εξωτερικών, σύμφωνα με το άρθρο 354.
Άρθρο 371
Προαγωγές
1. Οι προαγωγές από τον βαθμό του Εμπειρογνώμονα - Συμβούλου Β’ στον βαθμό του Εμπειρογνώμονα - Συμβούλου Α’ ενεργούνται μετά από αυτοτελή κρίση των υπαλλήλων που έχουν τα τυπικά προς προαγωγή προσόντα κατά τη σειρά αρχαιότητάς τους. Ως προακτέοι κρίνονται οι υπάλληλοι που έχουν σε πολύ καλό επίπεδο τα ουσιαστικά προσόντα του ήθους, του χαρακτήρα, της αφοσίωσης στο καθήκον, της επιστημονικής και υπηρεσιακής κατάρτισης, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται, πλήρως, στις απαιτήσεις της υπηρεσίας για την άσκηση των καθηκόντων του ανώτερου βαθμού.
2. Οι προαγωγές, από τον βαθμό του Εμπειρογνώμονα - Συμβούλου Α’ στον βαθμό του Εμπειρογνώμονα Πρεσβευτή - Συμβούλου Β’, καθώς και από τον βαθμό του Εμπειρογνώμονα Πρεσβευτή - Συμβούλου Β’ στον βαθμό του Εμπειρογνώμονα Πρεσβευτή - Συμβούλου Α’ ενεργούνται κατ’ εκλογή, με σύγκριση των υπαλλήλων που έχουν τα τυπικά προς προαγωγή προσόντα και με ειδική αιτιολόγηση καθ’ όσον αφορά στους επιλεγέντες, προκρίνονται δε, κατ’ αξιολογική σειρά, οι καταλληλότεροι προς προαγωγή στις κενές θέσεις, με βάση τα ουσιαστικά προσόντα που αναφέρονται στην παρ. 1, εφόσον ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του.
4. Οι κρίσεις για προαγωγή ενεργούνται μία τουλάχιστον φορά κατ’ έτος, ύστερα από ερώτημα του Υπουργού Εξωτερικών προς το αρμόδιο Υπηρεσιακό Συμβούλιο, με το οποίο καθορίζεται και ο αριθμός των προς πλήρωση θέσεων με γνώμονα τις ανάγκες της υπηρεσίας.
Άρθρο 372
Μεταθέσεις
1. Με απόφαση του Υπουργού Εξωτερικών, η οποία εκδίδεται μετά από γνώμη του αρμόδιου Υπηρεσιακού Συμβουλίου, οι υπάλληλοι του Κλάδου Εμπειρογνωμόνων δύνανται να μετατίθενται σε θέσεις αρχών της Εξωτερικής Υπηρεσίας, η σύνθεση των οποίων προβλέπει οργανική θέση Εμπειρογνώμονα για το συγκεκριμένο γνωστικό αντικείμενο της ειδίκευσής τους.
2. Οι μεταθέσεις των Εμπειρογνωμόνων ενεργούνται μέχρι τον βαθμό του Εμπειρογνώμονα - Συμβούλου Α’ με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
3. Για τους έχοντες βαθμό Εμπειρογνώμονα Πρεσβευτή - Συμβούλου Α’ και Β’ υπαλλήλους, η μετάθεση διενεργείται με διάταγμα, το οποίο εκδίδεται ύστερα από πρόταση του Υπουργού Εξωτερικών και γνώμη του Ανώτατου Υπηρεσιακού Συμβουλίου.
4. Οι υπάλληλοι του Κλάδου Εμπειρογνωμόνων που υπηρετούν σε αρχή της Εξωτερικής Υπηρεσίας, παραμένουν στην ίδια αρχή για τρία (3) τουλάχιστον έτη και όχι περισσότερα από τέσσερα (4) έτη. Όσοι κατά την έναρξη ισχύος του παρόντος έχουν συμπληρώσει την τετραετία, δύναται να παραμείνουν στη θέση τους μέχρι τη συμπλήρωση πενταετίας. Με απόφαση του Υπουργού Εξωτερικών, η οποία εκδίδεται ύστερα από γνώμη του Υπηρεσιακού Συμβουλίου, επιτρέπεται, κατ’ εξαίρεση, η μη τήρηση του κατώτατου και ανώτατου αυτού ορίου, κατά περίπτωση και για εξαιρετικούς λόγους. Οι υπάλληλοι του Κλάδου Εμπειρογνωμόνων, όταν υπηρετούν στο εξωτερικό, έχουν τη διπλωματική ιδιότητα και όλα τα προνόμια και ευεργετήματα που παρέχονται στα μέλη του διπλωματικού προσωπικού, όπως αυτά καθορίζονται από το διεθνές δίκαιο και την ελληνική νομοθεσία, και ανακοινώνονται στη διπλωματική επετηρίδα της χώρας, όπου υπηρετούν, με τον διπλωματικό βαθμό προς τον οποίο εξομοιούνται, προστιθέμενης της φράσης «Εμπειρογνώμων..», με τον προσδιορισμό της ειδικότητάς τους.
5. Η παραμονή υπαλλήλων του Κλάδου Εμπειρογνωμόνων στην ίδια θέση σε Αρχή ειδικών συνθηκών, σύμφωνα με τον πίνακα της παρ. 4 του άρθρου 353, δεν μπορεί να είναι μικρότερη της διετίας και μεγαλύτερη της τριετίας. Επιτρέπεται, κατ’ εξαίρεση, η μη τήρηση του κατώτατου μόνον ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
6. α) Οι υπάλληλοι του Κλάδου Εμπειρογνωμόνων μετατίθενται υποχρεωτικώς στην Κεντρική Υπηρεσία, όταν έχουν υπηρετήσει συνεχόμενα σε δύο (2) θέσεις της Εξωτερικής Υπηρεσίας, ή πάντως έχουν συμπληρώσει οκταετή συνεχή υπηρεσία στην αλλοδαπή. Οι υπάλληλοι του Κλάδου Εμπειρογνωμόνων παραμένουν στην Κεντρική Υπηρεσία για δύο (2) τουλάχιστον έτη, εκτός αν διαφορετικά επιβάλλεται από αιτιολογημένη υπηρεσιακή ανάγκη και κατόπιν ομόφωνης γνώμης του οικείου Υπηρεσιακού Συμβουλίου, ή εφόσον ο υπάλληλος τοποθετείται, κατόπιν αίτησής του, σε Αρχή δυσμενών συνθηκών, για την οποία δεν υπάρχουν αιτήσεις άλλων υπαλλήλων του Κλάδου του. Υπάλληλος του Κλάδου Εμπειρογνωμόνων, ο οποίος δεν έχει συμπληρώσει οκταετή συνεχή υπηρεσία στο εξωτερικό πριν από την τοποθέτησή του στην Κεντρική Υπηρεσία, μπορεί να μετατεθεί στο εξωτερικό πριν από τη συμπλήρωση διετούς υπηρεσίας στην Κεντρική Υπηρεσία μετά από ομόφωνη γνώμη του οικείου Υπηρεσιακού Συμβουλίου. Οι ανωτέρω περιορισμοί δεν ισχύουν για τους έχοντες βαθμό Εμπειρογνώμονα Πρεσβευτή - Συμβούλου Α’ και Β’.
β) Κατά τις μεταθέσεις στην Εξωτερική Υπηρεσία λαμβάνεται μέριμνα, ώστε οι υπάλληλοι να μετατίθενται εναλλακτικώς μεταξύ Αρχών ειδικών συνθηκών και των λοιπών Αρχών.
7. α) Οι μεταθέσεις των υπαλλήλων του Κλάδου Εμπειρογνωμόνων πραγματοποιούνται κατά τους μήνες Ιούνιο έως και Αύγουστο. Ειδικά για το νότιο ημισφαίριο πραγματοποιούνται κατά τους μήνες Νοέμβριο έως και Ιανουάριο. Για εξαιρετικούς λόγους και μετά από σύμφωνη γνώμη του Υπηρεσιακού Συμβουλίου, μπορεί να γίνει μετάθεση υπαλλήλων εκτός των ανωτέρω χρονικών ορίων.
β) Για τον έγκαιρο προγραμματισμό των μεταθέσεων των υπαλλήλων μέχρι τον βαθμό του Εμπειρογνώμονα - Συμβούλου Α’, η Διεύθυνση Προσωπικού και Διοικητικής Οργάνωσης γνωστοποιεί εγγράφως μέχρι την 15η Νοεμβρίου εκάστου έτους τις θέσεις της Εξωτερικής και της Κεντρικής Υπηρεσίας, που προβλέπεται να κενωθούν κατά τη διάρκεια του επόμενου έτους. Οι αιτήσεις υπαλλήλων για συμπλήρωση των θέσεων αυτών υποβάλλονται μέχρι την 15η Ιανουαρίου του επόμενου έτους.
8. Το αρμόδιο Υπηρεσιακό Συμβούλιο κατά τη διαμόρφωση της γνώμης για τις μεταθέσεις λαμβάνει υπόψη του:
α) την αίτηση του υπαλλήλου,
β) τις υπηρεσιακές ανάγκες,
γ) την ανάγκη εναλλαγής σε θέσεις Αρχών ειδικών συνθηκών και σε θέσεις άλλων αρχών, ώστε ο υπάλληλος να αποκτά γενικότερη εμπειρία,
δ) την ιδιαιτερότητα της προς πλήρωση θέσης,
ε) τα ουσιαστικά προσόντα του υπαλλήλου,
στ) τις πιστοποιημένες ή αναγνωρισμένες από τη Διπλωματική Ακαδημία επαγγελματικές δεξιότητες.
9. Οι υπάλληλοι του Κλάδου Εμπειρογνωμόνων δεν επιτρέπεται να μετατεθούν σε πόλη στην οποία έχουν υπηρετήσει, αν δεν έχει παρέλθει οκταετία από την αναχώρησή τους από αυτή.
10. Οι περιορισμοί των παρ. 1 έως και 9 δεν ισχύουν για τους Εμπειρογνώμονες που έχουν τον βαθμό του Εμπειρογνώμονα Πρεσβευτή - Συμβούλου Α’ και Β’.
11. Διατάξεις άλλων νόμων, που ρυθμίζουν ζητήματα μεταθέσεων δημοσίων υπαλλήλων, δεν εφαρμόζονται προκειμένου περί υπαλλήλων του Κλάδου Εμπειρογνωμόνων.
Άρθρο 373
Αποχώρηση λόγω ορίου ηλικίας
1. Οι υπάλληλοι του Κλάδου Εμπειρογνωμόνων, που έχουν συμπληρώσει το εξηκοστό πέμπτο (65ο) έτος της ηλικίας τους, αποχωρούν από την υπηρεσία, εφόσον έχουν συμπληρώσει τριακονταπενταετή πραγματική και συντάξιμη δημόσια υπηρεσία. Εάν οι υπάλληλοι του κλάδου αυτού, κατά τη συμπλήρωση του εξηκοστού πέμπτου (65) έτους της ηλικίας τους, δεν έχουν συμπληρώσει τριάντα πέντε (35) έτη υπηρεσίας, παρατείνεται η παραμονή τους στην υπηρεσία έως τη συμπλήρωση της τριακονταπενταετίας, όχι, όμως, πέραν του εξηκοστού εβδόμου (67) έτους της ηλικίας τους. Οι ανωτέρω απαλλάσσονται από τα καθήκοντά τους με απόφαση του Υπουργού Εξωτερικών.
2. Ως ημέρα που συμπληρώνεται το όριο ηλικίας θεωρείται η 31η Δεκεμβρίου του οικείου έτους.
3. Η ηλικία αποδεικνύεται, σύμφωνα με όσα ορίζονται στην παρ. 1 του άρθρου 319. Διόρθωση ηλικίας μεταγενέστερη του διορισμού δεν λαμβάνεται υπόψη για τον καθορισμό του χρόνου εξόδου από την υπηρεσία.
4. Ως πραγματική δημόσια υπηρεσία νοείται κάθε υπηρεσία, η οποία παρασχέθηκε σε φορείς της Γενικής Κυβέρνησης, με σχέση Δημοσίου ή Ιδιωτικού Δικαίου, εφόσον, προκειμένου για υπηρεσία με σχέση Ιδιωτικού Δικαίου, αυτή ελήφθη υπόψη ή προσμετρήθηκε κατά τον διορισμό, την ένταξη, μονιμοποίηση, απόκτηση βαθμού, ή την καθ’ οιονδήποτε τρόπο μισθολογική εξέλιξη του υπαλλήλου, επιπλέον δε αναγνωρίζεται ως συντάξιμη από το Δημόσιο.
5. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί, λόγω ιδιαίτερων υπηρεσιακών αναγκών, να παραταθεί ο χρόνος παραμονής στην υπηρεσία υπαλλήλων του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’, επί δύο (2) το πολύ έτη μετά από τη συμπλήρωση τριακονταπενταετούς δημόσιας υπηρεσίας και πάντως όχι πέραν του εξηκοστού εβδόμου (67) έτους της ηλικίας τους.
6. Με διάταγμα, το οποίο εκδίδεται ύστερα από πρόταση του Υπουργού Εξωτερικών, υπάλληλοι του Κλάδου Εμπειρογνωμόνων με βαθμό Εμπειρογνώμονα Πρεσβευτή - Συμβούλου Α’, οι οποίοι αποχωρούν ή έχουν αποχωρήσει από την υπηρεσία, μπορούν να διατηρούν επί τιμή τον βαθμό με τον οποίον αποχωρούν ή έχουν αποχωρήσει.
Άρθρο 374
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, είναι δυνατόν να μεταβάλονται ο συνολικός αριθμός και η κατά βαθμό κατανομή των οργανικών θέσεων των υπαλλήλων του Κλάδου των Εμπειρογνωμόνων, κατά τρόπο που να τηρείται ισόρροπη κατανομή των θέσεων κατά την ιεραρχία.
2. Με διάταγμα, το οποίο εκδίδεται ύστερα από πρόταση του Υπουργού Εξωτερικών, καθορίζονται ο τρόπος διεξαγωγής του διαγωνισμού του άρθρου 369, η εξεταστέα ύλη, ο τρόπος βαθμολόγησης των υποψηφίων και κάθε άλλο συναφές ζήτημα. Με όμοιο διάταγμα καθορίζονται οι ειδικότητες του Κλάδου των Εμπειρογνωμόνων.
3. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, ορίζονται οι θέσεις των υπαλλήλων του Κλάδου Εμπειρογνωμόνων στις Αρχές της Εξωτερικής Υπηρεσίας.
ΥΠΟΚΕΦΑΛΑΙΟ Δ’
ΚΛΑΔΟΣ ΟΙΚΟΝΟΜΙΚΩΝ
ΚΑΙ ΕΜΠΟΡΙΚΩΝ ΥΠΟΘΕΣΕΩΝ
Άρθρο 375
Βαθμοί και θέσεις
1. Οι βαθμοί του Κλάδου Οικονομικών και Εμπορικών Υποθέσεων είναι οι εξής:
α) Γενικός Σύμβουλος Οικονομικών και Εμπορικών Υποθέσεων Α’, που αντιστοιχεί βαθμολογικά και μισθολογικά στον βαθμό του Πληρεξούσιου Υπουργού Α’ του Διπλωματικού Κλάδου.
β) Γενικός Σύμβουλος Οικονομικών και Εμπορικών Υποθέσεων Β’, που αντιστοιχεί βαθμολογικά και μισθολογικά στον βαθμό του Πληρεξούσιου Υπουργού Β’ του Διπλωματικού Κλάδου.
γ) Σύμβουλος Οικονομικών και Εμπορικών Υποθέσεων Α’, που αντιστοιχεί βαθμολογικά και μισθολογικά στον βαθμό του Συμβούλου Πρεσβείας Α’ του Διπλωματικού Κλάδου.
δ) Σύμβουλος Οικονομικών και Εμπορικών Υποθέσεων Β’, που αντιστοιχεί βαθμολογικά και μισθολογικά στον βαθμό του Συμβούλου Πρεσβείας Β’ του Διπλωματικού Κλάδου.
ε) Γραμματέας Οικονομικών και Εμπορικών Υποθέσεων Α’, που αντιστοιχεί βαθμολογικά και μισθολογικά στον βαθμό του Γραμματέα Πρεσβείας Α’ του Διπλωματικού Κλάδου.
στ) Γραμματέας Οικονομικών και Εμπορικών Υποθέσεων Β’, που αντιστοιχεί βαθμολογικά και μισθολογικά στον βαθμό του Γραμματέα Πρεσβείας Β’ του Διπλωματικού Κλάδου.
ζ) Γραμματέας Οικονομικών και Εμπορικών Υποθέσεων Γ’, που αντιστοιχεί βαθμολογικά και μισθολογικά στον βαθμό του Γραμματέα Πρεσβείας Γ’ του Διπλωματικού Κλάδου.
η) Ακόλουθος Οικονομικών και Εμπορικών Υποθέσεων, που αντιστοιχεί βαθμολογικά και μισθολογικά στον βαθμό του Ακολούθου Πρεσβείας του Διπλωματικού Κλάδου.
2. Οι οργανικές θέσεις των υπαλλήλων του Κλάδου Οικονομικών και Εμπορικών Υποθέσεων είναι διακόσιες οκτώ (208) και κατανέμονται, κατά βαθμό, ως εξής:
α) Γενικοί Σύμβουλοι Οικονομικών και Εμπορικών Υποθέσεων Α’ και
β) Γενικοί Σύμβουλοι Οικονομικών και Εμπορικών Υποθέσεων Β’, θέσεις είκοσι πέντε (25)
γ) Σύμβουλοι Οικονομικών και Εμπορικών Υποθέσεων Α’ και
δ) Σύμβουλοι Οικονομικών και Εμπορικών Υποθέσεων Β’, θέσεις ογδόντα πέντε (85)
ε) Γραμματείς Οικονομικών και Εμπορικών Υποθέσεων Α’
στ) Γραμματείς Οικονομικών και Εμπορικών Υποθέσεων Β’
ζ) Γραμματείς Οικονομικών και Εμπορικών Υποθέσεων Γ’ και
η) Ακόλουθοι Οικονομικών και Εμπορικών Υποθέσεων, θέσεις ενενήντα οκτώ (98)
Οι θέσεις των Γενικών Συμβούλων Οικονομικών και Εμπορικών Υποθέσεων Α’ και Β’, οι θέσεις των Συμβούλων Οικονομικών και Εμπορικών Υποθέσεων Α’ και Β’, καθώς και των Γραμματέων Οικονομικών και Εμπορικών Υποθέσεων Α’, Β’, Γ’ και των Ακολούθων Οικονομικών και Εμπορικών Υποθέσεων είναι ενιαίες.
Άρθρο 376
Ειδικά προσόντα διορισμού - μονιμοποίηση
1. Στον Κλάδο Οικονομικών και Εμπορικών Υποθέσεων διορίζονται απόφοιτοι του Τμήματος Εξειδίκευσης Υπαλλήλων Οικονομικών και Εμπορικών Υποθέσεων της Ε.Σ.Δ.Δ.Α.. Απαραίτητο τυπικό προσόν για την εισαγωγή στο τμήμα υπαλλήλων Οικονομικών και Εμπορικών Υποθέσεων της Ε.Σ.Δ.Δ.Α. είναι η άριστη γνώση, διαπιστούμενη με εξέταση, της αγγλικής γλώσσας, καθώς και της γαλλικής ή γερμανικής γλώσσας.
2. Το Υπουργείο Εξωτερικών γνωστοποιεί κάθε έτος στην Ε.Σ.Δ.Δ.Α. τις ανάγκες του σε αποφοίτους του Τμήματος Εξειδίκευσης Υπαλλήλων Οικονομικών και Εμπορικών Υποθέσεων αυτής. Ο χρόνος φοίτησης των σπουδαστών του τμήματος Οικονομικών και Εμπορικών Υποθέσεων στην Ε.Σ.Δ.Δ.Α. θεωρείται ως χρόνος δοκιμαστικής υπηρεσίας και δεν απαιτείται για τη μονιμοποίηση απόφαση του Υπηρεσιακού Συμβουλίου.
3. Οι διοριζόμενοι ως Ακόλουθοι Οικονομικών και Εμπορικών Υποθέσεων, τοποθετούνται, μετά από την αποφοίτησή τους από την Ε.Σ.Δ.Δ.Α., στην Κεντρική Υπηρεσία και παραμένουν σε αυτή για χρονικό διάστημα τουλάχιστον ενός (1) έτους.
Άρθρο 377
Θέσεις και καθήκοντα κατά βαθμό
1. Οι υπάλληλοι του Κλάδου Οικονομικών και Εμπορικών Υποθέσεων υπηρετούν στις υπηρεσίες του Υπουργείου Εξωτερικών στο εσωτερικό, καθώς και στις διπλωματικές και προξενικές Αρχές.
2. Οι υπάλληλοι του Κλάδου Οικονομικών και Εμπορικών Υποθέσεων, όταν υπηρετούν στο εξωτερικό, εντάσσονται στο προσωπικό της διπλωματικής ή προξενικής Αρχής και τοποθετούνται σε θέσεις αντίστοιχες του βαθμού τους, ως ακολούθως:
α) Γενικός Σύμβουλος Οικονομικών και Εμπορικών Υποθέσεων Α’ και Β’: σε Πρεσβεία ή Μόνιμη Αντιπροσωπεία ή Γραφείο Συνδέσμου, όπου υφίστανται οργανικές θέσεις του κλάδου αυτού και σε θέση προϊσταμένου Γραφείου Ο.Ε.Υ., εφόσον λειτουργεί τέτοιο γραφείο, στην Αρχή όπου τοποθετούνται.
β) Σύμβουλος Οικονομικών και Εμπορικών Υποθέσεων Α’ και Β’: σε Πρεσβεία ή Μόνιμη Αντιπροσωπεία ή Γραφείο Συνδέσμου ή σε Γενικό Προξενείο, όπου υφίσταται οργανική θέση του Κλάδου αυτού και σε θέση Προϊσταμένου Γραφείου Ο.Ε.Υ., εφόσον λειτουργεί τέτοιο Γραφείο, στην Αρχή όπου τοποθετούνται.
γ) Γραμματέας Οικονομικών και Εμπορικών Υποθέσεων Α’, Β’ και Γ’: σε Πρεσβεία ή Μόνιμη Αντιπροσωπεία ή Γραφείο Συνδέσμου ή Γενικό Προξενείο ή Προξενείο, όπου υφίσταται οργανική θέση του κλάδου.
3. Οι υπάλληλοι του Κλάδου Οικονομικών και Εμπορικών Υποθέσεων, όταν υπηρετούν στο εξωτερικό, έχουν τη διπλωματική ιδιότητα και όλα τα προνόμια και ευεργετήματα που παρέχονται στα μέλη του διπλωματικού προσωπικού, όπως αυτά καθορίζονται από το διεθνές δίκαιο και το εθνικό δίκαιο, και ανακοινώνονται στη διπλωματική επετηρίδα της χώρας όπου υπηρετούν, με τον διπλωματικό βαθμό προς τον οποίο εξομοιούνται, προστιθεμένης της φράσης «Οικονομικών και Εμπορικών Υποθέσεων».
4. Οι υπάλληλοι του Κλάδου Ο.Ε.Υ., όταν υπηρετούν στο εσωτερικό, τοποθετούνται ιδίως στη Γενική Γραμματεία Διεθνών Οικονομικών Σχέσεων και Εξωστρέφειας και τις υπαγόμενες σε αυτήν Υπηρεσίες, Διευθύνσεις και Περιφερειακές Υπηρεσίες και μπορούν να ασκούν καθήκοντα Προϊσταμένου Διεύθυνσης και Τμήματος στις Διευθύνσεις της Γενικής Διεύθυνσης Διεθνών Οικονομικών Σχέσεων και της Γενικής Διεύθυνσης Διεθνούς Αναπτυξιακής και Ανθρωπιστικής Αρωγής.
Άρθρο 378
Τυπικά προσόντα προαγωγής
1. Για την προαγωγή των υπαλλήλων του Κλάδου Οικονομικών και Εμπορικών Υποθέσεων απαιτείται από τον βαθμό:
α) Του Ακολούθου Οικονομικών και Εμπορικών Υποθέσεων στον βαθμό του Γραμματέα Οικονομικών και Εμπορικών Υποθέσεων Γ’, διετής υπηρεσία στον κατεχόμενο βαθμό, διάστημα στο οποίο συνυπολογίζεται και ο χρόνος φοίτησης στο Τμήμα Εξειδίκευσης Υπαλλήλων Οικονομικών και Εμπορικών Υποθέσεων της Εθνικής Σχολής Δημόσιας Διοίκησης.
β) Του Γραμματέα Οικονομικών και Εμπορικών Υποθέσεων Γ’ στον βαθμό του Γραμματέα Οικονομικών και Εμπορικών Υποθέσεων Β’, τετραετής υπηρεσία στον κατεχόμενο βαθμό.
Για τους υπηρετούντες κατά την έναρξη ισχύος του παρόντος στον βαθμό του Γραμματέα Οικονομικών και Εμπορικών Υποθέσεων Γ’, εξακολουθεί να ισχύει η προϋπόθεση της τριετούς υπηρεσίας.
γ) Του Γραμματέα Οικονομικών και Εμπορικών Υποθέσεων Β’ στον βαθμό του Γραμματέα Οικονομικών και Εμπορικών Υποθέσεων Α’, τριετής υπηρεσία στον κατεχόμενο βαθμό.
δ) Του Γραμματέα Οικονομικών και Εμπορικών Υποθέσεων Α’ στον βαθμό του Συμβούλου Οικονομικών και Εμπορικών Υποθέσεων Β’, τριετής υπηρεσία στον κατεχόμενο βαθμό.
ε) Του Συμβούλου Οικονομικών και Εμπορικών Υποθέσεων Β’ στον βαθμό του Συμβούλου Οικονομικών και Εμπορικών Υποθέσεων Α’, τριετής υπηρεσία στον κατεχόμενο βαθμό.
στ) Του Συμβούλου Οικονομικών και Εμπορικών Υποθέσεων Α’ στον βαθμό του Γενικού Συμβούλου Οικονομικών και Εμπορικών Υποθέσεων Β’, τριετής υπηρεσία στον κατεχόμενο βαθμό.
ζ) Του Γενικού Συμβούλου Οικονομικών και Εμπορικών Υποθέσεων Β’ στον βαθμό του Γενικού Συμβούλου Οικονομικών Υποθέσεων Α’, τριετής υπηρεσία στον κατεχόμενο βαθμό.
2. Οι υπάλληλοι του Κλάδου Οικονομικών και Εμπορικών Υποθέσεων δεν μπορούν να προαχθούν στον βαθμό του Γενικού Συμβούλου Οικονομικών και Εμπορικών Υποθέσεων Β’, εάν δεν έχουν υπηρετήσει μία τουλάχιστον φορά σε Αρχή ειδικών συνθηκών, όπως οι αρχές αυτές ορίζονται βάσει της παρ. 4 του άρθρου 353, ή σε χώρα ειδικών συνθηκών, όπως οι χώρες αυτές ορίζονταν με βάση τις διατάξεις που ίσχυσαν μέχρι την έναρξη ισχύος του παρόντος και εάν δεν έχουν διατελέσει Επικεφαλής Γραφείου Οικονομικών και Εμπορικών Υποθέσεων για δύο (2) τουλάχιστον έτη.
3. α) Η προαγωγή στις ενιαίες θέσεις από τον βαθμό του Ακολούθου Οικονομικών και Εμπορικών Υποθέσεων έως και τον βαθμό του Γραμματέα Οικονομικών και Εμπορικών Υποθέσεων Α’ διενεργείται με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου.
β) Η προαγωγή από τον βαθμό του Γραμματέα Οικονομικών και Εμπορικών Υποθέσεων Α’ στον βαθμό του Συμβούλου Οικονομικών και Εμπορικών Υποθέσεων Β’ διενεργείται, εφόσον υπάρχει κενή οργανική θέση, με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου.
γ) Η προαγωγή στις ενιαίες θέσεις μεταξύ των βαθμών των Συμβούλων Οικονομικών και Εμπορικών Υποθέσεων Β’ και Α’ διενεργείται με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου.
δ) Η προαγωγή από τον βαθμό του Συμβούλου Οικονομικών και Εμπορικών Υποθέσεων Α’ στον βαθμό του Γενικού Συμβούλου Οικονομικών και Εμπορικών Υποθέσεων Β’ διενεργείται, εφόσον υπάρχει κενή οργανική θέση, με διάταγμα, το οποίο εκδίδεται ύστερα από πρόταση του Υπουργού Εξωτερικών μετά από γνώμη του Ανώτατου Υπηρεσιακού Συμβουλίου.
Η γνώμη του Ανώτατου Υπηρεσιακού Συμβουλίου, σε περίπτωση ομοφωνίας, είναι δεσμευτική για τον Υπουργό Εξωτερικών.
ε) Η προαγωγή από τον βαθμό του Γενικού Συμβούλου Οικονομικών και Εμπορικών Υποθέσεων Β’ στον βαθμό του Γενικού Συμβούλου Οικονομικών και Εμπορικών Υποθέσεων Α’ διενεργείται με διάταγμα, το οποίο εκδίδεται ύστερα από πρόταση του Υπουργού Εξωτερικών μετά από σύμφωνη γνώμη του Ανώτατου Υπηρεσιακού Συμβουλίου.
Η γνώμη του Ανώτατου Υπηρεσιακού Συμβουλίου, σε περίπτωση ομοφωνίας, είναι δεσμευτική για τον Υπουργό Εξωτερικών.
Άρθρο 379
Προαγωγές
1. Οι προαγωγές από τον βαθμό του Ακολούθου Οικονομικών και Εμπορικών Υποθέσεων έως και τον βαθμό του Γραμματέα Οικονομικών και Εμπορικών Υποθέσεων Α’ και από τον βαθμό του Συμβούλου Οικονομικών και Εμπορικών Υποθέσεων Β’ στον βαθμό του Συμβούλου Οικονομικών και Εμπορικών Υποθέσεων Α’ ενεργούνται, μετά από αυτοτελή κρίση των υπαλλήλων που έχουν τα τυπικά προς προαγωγή προσόντα, κατά τη σειρά αρχαιότητάς τους.
2. Ως προακτέοι κρίνονται οι υπάλληλοι που έχουν σε πολύ καλό επίπεδο τα ουσιαστικά προσόντα του ήθους, του χαρακτήρα, της αφοσίωσης στο καθήκον, της επιστημονικής και υπηρεσιακής κατάρτισης, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Οι προαγωγές από τον βαθμό του Γραμματέα Οικονομικών και Εμπορικών Υποθέσεων Α’ στον βαθμό του Συμβούλου Οικονομικών και Εμπορικών Υποθέσεων Β’ διενεργείται με απόφαση του Υπουργού Εξωτερικών, κατόπιν επιτυχίας του υπαλλήλου σε δοκιμασία, η οποία οργανώνεται από τη Διπλωματική Ακαδημία, συνεκτιμωμένων των εκθέσεων αξιολόγησης.
4. Οι προαγωγές από τον βαθμό του Συμβούλου Οικονομικών και Εμπορικών Υποθέσεων Α’ στον βαθμό του Γενικού Συμβούλου Οικονομικών και Εμπορικών Υποθέσεων Β’ ενεργούνται κατ’ εκλογή, με σύγκριση των υπαλλήλων που έχουν τα τυπικά προς προαγωγή προσόντα. Προκρίνονται, κατ’ αξιολογική σειρά, οι καταλληλότεροι προς προαγωγή στις κενές θέσεις, εφόσον έχουν ευδόκιμη υπηρεσία στον κατεχόμενο βαθμό και ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού, με βάση τα ουσιαστικά προσόντα που αναφέρονται στην παρ. 2. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου σχετικά με την υπηρεσιακή του εξέλιξη από την ημερομηνία διορισμού του.
5. Οι προαγωγές από τον βαθμό του Γενικού Συμβούλου Οικονομικών και Εμπορικών Υποθέσεων Β’ στον βαθμό του Γενικού Συμβούλου Οικονομικών και Εμπορικών Υποθέσεων Α’ ενεργούνται κατ’ απόλυτη εκλογή. Αιτιολογία απαιτείται μόνο στην περίπτωση κατάδηλης υπεροχής υποψηφίου που παραλείπεται.
6. Το κατά περίπτωση αρμόδιο Υπηρεσιακό Συμβούλιο μπορεί, κατά τις ανωτέρω κρίσεις έως και την προαγωγή στον βαθμό του Συμβούλου Οικονομικών και Εμπορικών Υποθέσεων Α’, να κρίνει ότι υπάλληλος, αυτοτελώς αξιολογούμενος, στερείται των προσόντων για την άσκηση των καθηκόντων του ανώτερου βαθμού. Αν τέτοια αρνητική κρίση επαναληφθεί τρεις συνεχείς φορές και αφού την τρίτη φορά ο υπάλληλος κληθεί προς ακρόαση από το Υπηρεσιακό Συμβούλιο, παραμένει στον βαθμό που εκρίθη την τελευταία φορά ως στάσιμος, μέχρι συμπλήρωσης του χρόνου που απαιτείται για τη στοιχειοθέτηση δικαιώματος λήψης κατώτατης σύνταξης, οπότε και αποχωρεί αυτοδικαίως από την υπηρεσία.
7. Οι κρίσεις για προαγωγή ενεργούνται μία τουλάχιστον φορά κατ’ έτος, ύστερα από ερώτημα του Υπουργού Εξωτερικών προς το αρμόδιο Υπηρεσιακό Συμβούλιο, με το οποίο καθορίζεται και ο αριθμός των προς πλήρωση θέσεων, με γνώμονα τις ανάγκες της υπηρεσίας, εφόσον δεν πρόκειται για προαγωγή από βαθμό σε βαθμό, οι θέσεις των οποίων είναι ενιαίες.
Άρθρο 380
Μεταθέσεις
1. Οι υπάλληλοι τού Κλάδου Οικονομικών και Εμπορικών Υποθέσεων μετατίθενται σε θέσεις αντίστοιχες προς τον βαθμό τους.
2. Οι μεταθέσεις των υπαλλήλων του Κλάδου Οικονομικών και Εμπορικών Υποθέσεων ενεργούνται με απόφαση του Υπουργού Εξωτερικών, η οποία εκδίδεται μετά από γνώμη του αρμόδιου Υπηρεσιακού Συμβουλίου. Για τους υπαλλήλους που έχουν βαθμό Ακολούθου Οικονομικών και Εμπορικών Υποθέσεων έως και Συμβούλου Οικονομικών και Εμπορικών Υποθέσεων Α’, η μετάθεση διενεργείται με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου. Για τους υπαλλήλους που έχουν βαθμό Γενικού Συμβούλου Οικονομικών και Εμπορικών Υποθέσεων Α’ ή Β’, η μετάθεση διενεργείται με απόφαση του Υπουργού Εξωτερικών, η οποία εκδίδεται μετά από γνώμη του Ανώτατου Υπηρεσιακού Συμβουλίου.
3. Οι υπάλληλοι του Κλάδου Οικονομικών και Εμπορικών Υποθέσεων, που υπηρετούν σε Αρχή της Εξωτερικής Υπηρεσίας, παραμένουν στην ίδια Αρχή για τρία (3) τουλάχιστον έτη και όχι περισσότερα από τέσσερα (4). Επιτρέπεται, κατ’ εξαίρεση, η μη τήρηση του κατώτατου και ανώτατου αυτού ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου. Όσοι κατά την έναρξη ισχύος του παρόντος έχουν συμπληρώσει την τετραετία, δύναται να παραμείνουν στη θέση τους μέχρι τη συμπλήρωση πενταετίας.
4. Η παραμονή των υπαλλήλων του Κλάδου Οικονομικών και Εμπορικών Υποθέσεων στην ίδια θέση σε Αρχή ειδικών συνθηκών, σύμφωνα με τον πίνακα της παρ. 4 του άρθρου 353, δεν μπορεί να είναι μικρότερη της διετίας και μεγαλύτερη της τριετίας. Με απόφαση του Υπουργού Εξωτερικών, ύστερα από γνώμη του Υπηρεσιακού Συμβουλίου, επιτρέπεται, κατ’ εξαίρεση, η μη τήρηση του κατώτατου ορίου, κατά περίπτωση και για εξαιρετικούς λόγους, του δε ανώτατου μετά από σχετική αίτηση του υπαλλήλου.
5. α) Οι υπάλληλοι του Κλάδου Οικονομικών και Εμπορικών Υποθέσεων μετατίθενται υποχρεωτικώς στην Κεντρική Υπηρεσία, όταν έχουν υπηρετήσει συνεχώς σε δύο θέσεις της Εξωτερικής Υπηρεσίας ή, πάντως, έχουν συμπληρώσει οκταετή συνεχή υπηρεσία στην αλλοδαπή. Οι υπάλληλοι του Κλάδου Οικονομικών και Εμπορικών Υποθέσεων παραμένουν στην Κεντρική Υπηρεσία για δύο (2) τουλάχιστον έτη, εκτός αν διαφορετικά επιβάλλεται από αιτιολογημένη υπηρεσιακή ανάγκη και κατόπιν ομόφωνης γνώμης του οικείου Υπηρεσιακού Συμβουλίου, ή εφόσον ο υπάλληλος τοποθετείται, κατόπιν αίτησής του, σε Αρχή δυσμενών συνθηκών, για την οποία δεν υπάρχουν αιτήσεις άλλων υπαλλήλων του κλάδου του. Υπάλληλος του Κλάδου Οικονομικών και Εμπορικών Υποθέσεων, ο οποίος δεν έχει συμπληρώσει οκταετή συνεχή υπηρεσία στο εξωτερικό πριν από την τοποθέτησή του στην Κεντρική Υπηρεσία, μπορεί να μετατεθεί στο εξωτερικό πριν από τη συμπλήρωση διετούς υπηρεσίας στην Κεντρική Υπηρεσία μετά από ομόφωνη γνώμη του οικείου Υπηρεσιακού Συμβουλίου. Οι ανωτέρω περιορισμοί δεν ισχύουν για τους έχοντες βαθμό Γενικού Συμβούλου Οικονομικών και Εμπορικών Υποθέσεων Α’ και Β’.
β) Κατά τις μεταθέσεις στην Εξωτερική Υπηρεσία λαμβάνεται μέριμνα, ώστε οι υπάλληλοι να μετατίθενται εναλλακτικώς μεταξύ Αρχών ειδικών συνθηκών και των λοιπών Αρχών.
6. α) Οι μεταθέσεις των υπαλλήλων του Κλάδου Οικονομικών και Εμπορικών Υποθέσεων πραγματοποιούνται κατά τους μήνες Ιούνιο έως και Αύγουστο. Ειδικά για το νότιο ημισφαίριο πραγματοποιούνται κατά τους μήνες Νοέμβριο έως και Ιανουάριο. Για εξαιρετικούς λόγους και μετά από σύμφωνη γνώμη του Υπηρεσιακού Συμβουλίου, μπορεί να γίνει μετάθεση υπαλλήλων εκτός των ανωτέρω ορίων.
β) Για τον έγκαιρο προγραμματισμό των μεταθέσεων των υπαλλήλων μέχρι του βαθμού του Συμβούλου Οικονομικών και Εμπορικών Υποθέσεων Α’, η Διεύθυνση Προσωπικού και Διοικητικής Οργάνωσης γνωστοποιεί εγγράφως μέχρι την 15η Νοεμβρίου εκάστου έτους τις θέσεις της Εξωτερικής και της Κεντρικής Υπηρεσίας που προβλέπεται να κενωθούν κατά τη διάρκεια του επόμενου έτους. Οι αιτήσεις υπαλλήλων για συμπλήρωση των θέσεων αυτών υποβάλλονται μέχρι την 15η Ιανουαρίου του επόμενου έτους.
7. Το αρμόδιο Υπηρεσιακό Συμβούλιο κατά τη διαμόρφωση της γνώμης για τις μεταθέσεις λαμβάνει υπόψη του:
α) την αίτηση του υπαλλήλου,
β) τις υπηρεσιακές ανάγκες,
γ) την ανάγκη εναλλαγής σε θέσεις Αρχών ειδικών συνθηκών και σε θέσεις άλλων αρχών, ώστε ο υπάλληλος να αποκτά γενικότερη εμπειρία,
δ) την ιδιαιτερότητα της προς πλήρωση θέσης,
ε) τα ουσιαστικά προσόντα του υπαλλήλου,
στ) τις πιστοποιημένες ή αναγνωρισμένες από τη Διπλωματική Ακαδημία επαγγελματικές δεξιότητες.
8. Οι υπάλληλοι του Κλάδου Οικονομικών και Εμπορικών Υποθέσεων δεν επιτρέπεται να μετατεθούν σε πόλη στην οποία έχουν υπηρετήσει, αν δεν έχει παρέλθει οκταετία από την αναχώρησή τους από αυτή.
9. Οι υπάλληλοι του Κλάδου Οικονομικών και Εμπορικών Υποθέσεων δεν μπορούν να υπηρετούν σε θέσεις της Κεντρικής Υπηρεσίας πλέον της δεκαετίας. Κατ’ εξαίρεση, με ειδικά αιτιολογημένη απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, υπάλληλοι του Κλάδου Οικονομικών και Εμπορικών Υποθέσεων μπορούν να υπηρετούν στην Κεντρική Υπηρεσία και για μεγαλύτερο χρονικό διάστημα.
10. Οι περιορισμοί των παρ. 1 έως και 9 δεν ισχύουν για τους έχοντες βαθμό Γενικού Συμβούλου Οικονομικών και Εμπορικών Υποθέσεων Α’ και Β’ υπαλλήλους του Κλάδου Οικονομικών και Εμπορικών Υποθέσεων.
11. Διατάξεις άλλων νόμων που ρυθμίζουν ζητήματα μεταθέσεων δημοσίων υπαλλήλων δεν εφαρμόζονται προκειμένου περί υπαλλήλων του Κλάδου Οικονομικών και Εμπορικών Υποθέσεων.
Άρθρο 381
Αποχώρηση λόγω ορίου ηλικίας
1. Οι υπάλληλοι του Κλάδου Οικονομικών και Εμπορικών Υποθέσεων που έχουν συμπληρώσει το εξηκοστό πέμπτο (65ο) έτος της ηλικίας τους αποχωρούν από την υπηρεσία εφόσον έχουν συμπληρώσει τριακονταπενταετή πραγματική και συντάξιμη δημόσια υπηρεσία στον Κλάδο. Εάν οι υπάλληλοι του Κλάδου Οικονομικών και Εμπορικών Υποθέσεων, κατά τη συμπλήρωση του εξηκοστού πέμπτου (65ου) έτους της ηλικίας τους, δεν έχουν συμπληρώσει τριάντα πέντε (35) έτη υπηρεσίας στον Κλάδο αυτόν, παρατείνεται η παραμονή τους στην υπηρεσία έως τη συμπλήρωση της τριακονταπενταετίας, όχι, όμως, πέραν του εξηκοστού εβδόμου (67ου) έτους της ηλικίας τους. Οι ανωτέρω απαλλάσσονται από τα καθήκοντά τους με απόφαση του Υπουργού Εξωτερικών.
2. Ως ημέρα που συμπληρώνεται το όριο ηλικίας θεωρείται η 31η Δεκεμβρίου του οικείου έτους.
3. Η ηλικία αποδεικνύεται, σύμφωνα με όσα ορίζονται στην παρ. 1 του άρθρου 319. Διόρθωση ηλικίας μεταγενέστερη του διορισμού δεν λαμβάνεται υπόψη για τον καθορισμό του χρόνου εξόδου από την υπηρεσία.
4. Ως πραγματική δημόσια υπηρεσία νοείται κάθε υπηρεσία, η οποία παρασχέθηκε σε φορείς της Γενικής Κυβέρνησης, με σχέση Δημοσίου ή Ιδιωτικού Δικαίου, εφόσον, προκειμένου για υπηρεσία με σχέση Ιδιωτικού Δικαίου, αυτή ελήφθη υπόψη ή προσμετρήθηκε κατά τον διορισμό, την ένταξη, μονιμοποίηση, απόκτηση βαθμού ή την καθ’ οιονδήποτε τρόπο μισθολογική εξέλιξη του υπαλλήλου, επιπλέον δε αναγνωρίζεται ως συντάξιμη από το Δημόσιο.
5. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί, λόγω ιδιαίτερων υπηρεσιακών αναγκών, να παραταθεί ο χρόνος παραμονής στην υπηρεσία υπαλλήλων του Κλάδου Ο.Ε.Υ. με βαθμό Γενικού Συμβούλου Ο.Ε.Υ. Α’, επί δύο (2) το πολύ έτη μετά τη συμπλήρωση τριακονταπενταετούς δημόσιας υπηρεσίας και πάντως όχι πέραν του εξηκοστού εβδόμου (67ου) έτους της ηλικίας τους.
6. Με διάταγμα, το οποίο εκδίδεται ύστερα από πρόταση του Υπουργού Εξωτερικών, οι υπάλληλοι του Κλάδου Ο.Ε.Υ. με βαθμό Γενικού Συμβούλου Ο.Ε.Υ. Α’, οι οποίοι αποχωρούν ή έχουν αποχωρήσει, μπορούν να διατηρούν επί τιμή τον βαθμό με τον οποίον αποχωρούν ή έχουν αποχωρήσει. Ομοίως, μπορεί να απονεμηθεί ο τίτλος επί τιμή και στους Γενικούς Συμβούλους Οικονομικών και Εμπορικών Υποθέσεων που έχουν υπηρετήσει ευδόκιμα μέχρι τη συνταξιοδότησή τους, με τον βαθμό του Γενικού Συμβούλου Οικονομικών και Εμπορικών Υποθέσεων στα Υπουργεία Εθνικής Οικονομίας ή και Εξωτερικών, πριν από τη θέσπιση των βαθμών Γενικού Συμβούλου Οικονομικών και Εμπορικών Υποθέσεων Β’ και Α’.
Άρθρο 382
Εξουσιοδοτική διάταξη
Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, είναι δυνατόν να μεταβάλλονται ο συνολικός αριθμός και η κατά βαθμό κατανομή των οργανικών θέσεων των υπαλλήλων του Κλάδου Οικονομικών και Εμπορικών Υποθέσεων, κατά τρόπο που να τηρείται ισόρροπη κατανομή των θέσεων κατά την ιεραρχία.
ΥΠΟΚΕΦΑΛΑΙΟ Ε’
ΚΛΑΔΟΣ ΣΥΜΒΟΥΛΩΝ
ΚΑΙ ΓΡΑΜΜΑΤΕΩΝ ΕΠΙΚΟΙΝΩΝΙΑΣ
Άρθρο 383
Βαθμοί και θέσεις του Κλάδου Συμβούλων
και Γραμματέων Επικοινωνίας
1. Οι βαθμοί των υπαλλήλων του κλάδου Συμβούλων και Γραμματέων Επικοινωνίας είναι οι εξής:
α) Γενικός Σύμβουλος Επικοινωνίας Α’, που αντιστοιχεί βαθμολογικά στον βαθμό του Πληρεξούσιου Υπουργού Α’ του Διπλωματικού Κλάδου.
β) Γενικός Σύμβουλος Επικοινωνίας Β’, που αντιστοιχεί βαθμολογικά στον βαθμό του Πληρεξούσιου Υπουργού Β’ του Διπλωματικού Κλάδου.
γ) Σύμβουλος Επικοινωνίας Α’, που αντιστοιχεί βαθμολογικά στον βαθμό του Συμβούλου Πρεσβείας Α’ του Διπλωματικού Κλάδου.
δ) Σύμβουλος Επικοινωνίας Β’, που αντιστοιχεί βαθμολογικά στον βαθμό του Συμβούλου Πρεσβείας Β’ του Διπλωματικού Κλάδου.
ε) Γραμματέας Επικοινωνίας Α’, που αντιστοιχεί βαθμολογικά στον βαθμό του Γραμματέα Πρεσβείας Α’ του Διπλωματικού Κλάδου.
στ) Γραμματέας Επικοινωνίας Β’, που αντιστοιχεί βαθμολογικά στον βαθμό του Γραμματέα Πρεσβείας Β’ του Διπλωματικού Κλάδου.
ζ) Γραμματέας Επικοινωνίας Γ’, που αντιστοιχεί βαθμολογικά στον βαθμό του Γραμματέα Πρεσβείας Γ’ του Διπλωματικού Κλάδου.
η) Ακόλουθος Επικοινωνίας, που αντιστοιχεί βαθμολογικά στον βαθμό του Ακολούθου Πρεσβείας του Διπλωματικού Κλάδου.
2. Οι οργανικές θέσεις των υπαλλήλων του Κλάδου Συμβούλων και Γραμματέων Επικοινωνίας είναι διακόσιες πέντε (205) και κατανέμονται, κατά βαθμό, ως εξής:
α) Γενικοί Σύμβουλοι Επικοινωνίας Α’ και
β) Γενικοί Σύμβουλοι Επικοινωνίας Β’, θέσεις δεκαπέντε (15)
γ) Σύμβουλοι Επικοινωνίας Α’ και
δ) Σύμβουλοι Επικοινωνίας Β’, θέσεις εξήντα πέντε (65)
ε) Γραμματείς Επικοινωνίας Α’
στ) Γραμματείς Επικοινωνίας Β’
ζ) Γραμματείς Επικοινωνίας Γ’ και
η) Ακόλουθοι Επικοινωνίας, θέσεις εκατόν είκοσι πέντε (125).
3. Οι θέσεις των Γενικών Συμβούλων Επικοινωνίας Α’ και Β’, των Συμβούλων Επικοινωνίας Α’ και Β’, των Γραμματέων Επικοινωνίας Α’, Β’ και Γ’ και των Ακολούθων Επικοινωνίας είναι ενιαίες.
Άρθρο 384
Πλήρωση θέσεων του Κλάδου Συμβούλων
και Γραμματέων Επικοινωνίας
1. Ο Κλάδος Συμβούλων και Γραμματέων Επικοινωνίας στελεχώνεται από τους αποφοίτους του Τμήματος Συμβούλων και Γραμματέων Επικοινωνίας της Εθνικής Σχολής Δημόσιας Διοίκησης και Αυτοδιοίκησης. Οι διοριζόμενοι ως Ακόλουθοι Επικοινωνίας τοποθετούνται, μετά από την αποφοίτησή τους από την Εθνική Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.) στην Κεντρική Υπηρεσία και παραμένουν σε αυτή για χρονικό διάστημα ενός (1) τουλάχιστον έτους.
2. Το Υπουργείο Εξωτερικών γνωστοποιεί κάθε έτος στην Ε.Σ.Δ.Δ.Α. τις ανάγκες του σε αποφοίτους του Τμήματος Συμβούλων και Γραμματέων Επικοινωνίας αυτής. Ο χρόνος φοίτησης των σπουδαστών του τμήματος Συμβούλων και Γραμματέων Επικοινωνίας στην Ε.Σ.Δ.Δ.Α. θεωρείται χρόνος δοκιμαστικής υπηρεσίας και δεν απαιτείται για τη μονιμοποίηση απόφαση του Υπηρεσιακού Συμβουλίου.
Άρθρο 385
Θέσεις και καθήκοντα κατά βαθμό
1. Οι υπάλληλοι του Κλάδου Συμβούλων και Γραμματέων Επικοινωνίας, όταν υπηρετούν στο εσωτερικό, τοποθετούνται ιδίως:
α) στην Ε’ Γενική Διεύθυνση Δημόσιας Διπλωματίας,
β) στο Διπλωματικό Γραφείο του Υπουργού Εξωτερικών, του αρμόδιου Αναπληρωτή Υπουργού ή Υφυπουργού Εξωτερικών, στο Γραφείο του Γενικού Γραμματέα Απόδημου Ελληνισμού και Δημόσιας Διπλωματίας, στις Διευθύνσεις, Υπηρεσίες και Αυτοτελή Γραφεία που υπάγονται απευθείας στον Υπουργό Εξωτερικών,
γ) στο Διπλωματικό Γραφείο Πρωθυπουργού και στα ιδιαίτερα γραφεία των μελών της Κυβέρνησης και των Υφυπουργών.
2. Οι υπάλληλοι του Κλάδου Συμβούλων και Γραμματέων Επικοινωνίας, όταν υπηρετούν στο εξωτερικό, εντάσσονται στο προσωπικό της Διπλωματικής ή Προξενικής Αρχής και τοποθετούνται σε θέσεις αντίστοιχες του βαθμού τους, ως ακολούθως:
α) Γενικός Σύμβουλος Επικοινωνίας Α’ και Β’: σε Πρεσβεία ή Μόνιμη Αντιπροσωπεία ή Γραφείο Συνδέσμου όπου υφίστανται οργανικές θέσεις του κλάδου αυτού και σε θέση προϊσταμένου Γραφείου Δ.Δ., εφόσον λειτουργεί τέτοιο γραφείο, στην Αρχή όπου τοποθετούνται.
β) Σύμβουλος Επικοινωνίας Α’ και Β’: σε Πρεσβεία ή Μόνιμη Αντιπροσωπεία ή Γραφείο Συνδέσμου ή σε Γενικό Προξενείο, όπου υφίσταται οργανική θέση του Κλάδου αυτού και σε θέση Προϊσταμένου Γραφείου Δ.Δ. ή σε Γραφείο Δ.Δ., εφόσον λειτουργεί τέτοιο Γραφείο, στην Αρχή όπου τοποθετούνται.
γ) Γραμματέας Επικοινωνίας Α’, Β’ και Γ’: σε Πρεσβεία ή Μόνιμη Αντιπροσωπεία ή Γραφείο Συνδέσμου ή Γενικό Προξενείο ή Προξενείο όπου υφίσταται οργανική θέση του κλάδου.
3. Οι υπάλληλοι του Κλάδου Συμβούλων και Γραμματέων Επικοινωνίας, όταν υπηρετούν στο εξωτερικό έχουν τη διπλωματική ιδιότητα και όλα τα προνόμια και ευεργετήματα που παρέχονται στα μέλη του διπλωματικού προσωπικού, όπως αυτά καθορίζονται από το διεθνές και εθνικό δίκαιο, και ανακοινώνονται στη διπλωματική επετηρίδα της Χώρας, όπου υπηρετούν, με τον διπλωματικό βαθμό προς τον οποίο εξομοιούνται, προστιθεμένης της φράσης «Δημόσιας Διπλωματίας».
Άρθρο 386
Τυπικά προσόντα προαγωγής
1. Για την προαγωγή των υπαλλήλων του Κλάδου Συμβούλων και Γραμματέων Επικοινωνίας απαιτείται από τον βαθμό:
α) του Ακολούθου Επικοινωνίας στον βαθμό του Γραμματέα Επικοινωνίας Γ’, διετής υπηρεσία στον κατεχόμενο βαθμό, διάστημα στον οποίο συνυπολογίζεται και ο χρόνος φοίτησης στο Τμήμα Συμβούλων και Γραμματέων Επικοινωνίας της Εθνικής Σχολής Δημόσιας Διοίκησης,
β) του Γραμματέα Επικοινωνίας Γ’ στον βαθμό του Γραμματέα Επικοινωνίας Β’, τριετής υπηρεσία στον κατεχόμενο βαθμό,
γ) του Γραμματέα Επικοινωνίας Β’ στον βαθμό του Γραμματέα Επικοινωνίας Α’, τριετής υπηρεσία στον κατεχόμενο βαθμό,
δ) του Γραμματέα Επικοινωνίας Α’ στον βαθμό του Συμβούλου Επικοινωνίας Β’, τριετής υπηρεσία στον κατεχόμενο βαθμό,
ε) του Συμβούλου Επικοινωνίας Β’ στον βαθμό του Συμβούλου Επικοινωνίας Α’, τριετής υπηρεσία στον κατεχόμενο βαθμό,
στ) του Συμβούλου Επικοινωνίας Α’ στον βαθμό του Γενικού Συμβούλου Επικοινωνίας Β’, τριετής υπηρεσία στον κατεχόμενο βαθμό,
ζ) του Γενικού Συμβούλου Επικοινωνίας Β’ στον βαθμό του Γενικού Συμβούλου Επικοινωνίας Α’, τριετής υπηρεσία στον κατεχόμενο βαθμό.
2. Οι υπάλληλοι του Κλάδου Συμβούλων και Γραμματέων Επικοινωνίας δεν μπορούν να προαχθούν στον βαθμό του Γενικού Συμβούλου Επικοινωνίας Β’ εάν δεν έχουν υπηρετήσει, μία τουλάχιστον φορά, σε Αρχή ειδικών συνθηκών, όπως οι Αρχές αυτές ορίζονται βάσει της παρ. 4 του άρθρου 353, ή σε χώρα ειδικών συνθηκών, όπως οι χώρες αυτές ορίζονταν με βάση τις διατάξεις που ίσχυσαν μέχρι την έναρξη ισχύος του ν. 3566/2007 (Α’ 117) και εάν δεν έχουν διατελέσει επικεφαλής Γραφείου Δημόσιας Διπλωματίας για δύο (2) τουλάχιστον έτη.
3. α) Η προαγωγή στις ενιαίες θέσεις από τον βαθμό του Ακολούθου Επικοινωνίας έως και τον βαθμό του Γραμματέα Επικοινωνίας Α’ ενεργείται με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου.
β) Η προαγωγή από τον βαθμό του Γραμματέα Επικοινωνίας Α’ στον βαθμό του Συμβούλου Επικοινωνίας Β’ ενεργείται, εφόσον υπάρχει κενή οργανική θέση, με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου.
γ) Η προαγωγή στις ενιαίες θέσεις μεταξύ των βαθμών των Συμβούλων Επικοινωνίας Β’ και Α’ ενεργείται με απόφαση του Υπουργού Εξωτερικών, η οποία εκδίδεται μετά από σύμφωνη γνώμη του Υπηρεσιακού Συμβουλίου.
δ) Η προαγωγή από τον βαθμό του Συμβούλου Επικοινωνίας Α’ στον βαθμό του Γενικού Συμβούλου Επικοινωνίας Β’ ενεργείται, εφόσον υπάρχει κενή οργανική θέση, με διάταγμα, που εκδίδεται ύστερα από πρόταση του Υπουργού Εξωτερικών, μετά από γνώμη του Ανώτατου Υπηρεσιακού Συμβουλίου. Η γνώμη του Ανώτατου Υπηρεσιακού Συμβουλίου, σε περίπτωση ομοφωνίας, είναι δεσμευτική για τον Υπουργό Εξωτερικών.
ε) Η προαγωγή από τον βαθμό του Γενικού Συμβούλου Επικοινωνίας Β’ στον βαθμό του Γενικού Συμβούλου Επικοινωνίας Α’ ενεργείται με διάταγμα, που εκδίδεται ύστερα από πρόταση του Υπουργού Εξωτερικών, η οποία εκδίδεται μετά από γνώμη του Ανώτατου Υπηρεσιακού Συμβουλίου. Η γνώμη του Ανώτατου Υπηρεσιακού Συμβουλίου, σε περίπτωση ομοφωνίας, είναι δεσμευτική για τον Υπουργό Εξωτερικών.
Άρθρο 387
Προαγωγές
1. Οι προαγωγές από τον βαθμό του Ακολούθου Επικοινωνίας έως και τον βαθμό του Γραμματέα Επικοινωνίας Α’ και από τον βαθμό του Συμβούλου Επικοινωνίας Β’ στον βαθμό του Συμβούλου Επικοινωνίας Α’ ενεργούνται, μετά από αυτοτελή κρίση των υπαλλήλων που έχουν τα τυπικά προς προαγωγή προσόντα, κατά τη σειρά αρχαιότητάς τους.
2. Ως προακτέοι κρίνονται οι υπάλληλοι που έχουν, σε πολύ καλό επίπεδο, τα ουσιαστικά προσόντα του ήθους, του χαρακτήρα, της αφοσίωσης στο καθήκον, της επιστημονικής και υπηρεσιακής κατάρτισης, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται, πλήρως, στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Οι προαγωγές από τον βαθμό του Γραμματέα Επικοινωνίας Α’ στον βαθμό του Συμβούλου Επικοινωνίας Β’ διενεργούνται με απόφαση του Υπουργού Εξωτερικών, κατόπιν επιτυχίας του υπαλλήλου σε δοκιμασία η οποία οργανώνεται από τη Διπλωματική Ακαδημία.
4. Οι προαγωγές από τον βαθμό του Συμβούλου Επικοινωνίας Α’ στον βαθμό του Γενικού Συμβούλου Επικοινωνίας Β’ ενεργούνται κατ’ εκλογή, με σύγκριση των υπαλλήλων που έχουν τα τυπικά προς προαγωγή προσόντα. Προκρίνονται κατ’ αξιολογική σειρά οι καταλληλότεροι προς προαγωγή στις κενές θέσεις, εφόσον έχουν ευδόκιμη υπηρεσία στον κατεχόμενο βαθμό και ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού, με βάση τα ουσιαστικά προσόντα που αναφέρονται στην παρ. 2. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του.
5. Οι προαγωγές από τον βαθμό του Γενικού Συμβούλου Επικοινωνίας Β’ στον βαθμό του Γενικού Συμβούλου Επικοινωνίας Α’ ενεργούνται κατ’ απόλυτη εκλογή. Αιτιολογία απαιτείται μόνο στην περίπτωση κατάδηλης υπεροχής υποψηφίου που παραλείπεται.
6. Το κατά περίπτωση αρμόδιο Υπηρεσιακό Συμβούλιο μπορεί, κατά τις ανωτέρω κρίσεις έως και την προαγωγή στον βαθμό του Συμβούλου Επικοινωνίας Α’, να κρίνει ότι υπάλληλος, αυτοτελώς αξιολογούμενος, στερείται των προσόντων για την άσκηση των καθηκόντων του ανώτερου βαθμού. Αν τέτοια αρνητική κρίση επαναληφθεί τρεις συνεχείς φορές και αφού την τρίτη φορά ο υπάλληλος κληθεί προς ακρόαση από το Υπηρεσιακό Συμβούλιο, παραμένει στον βαθμό που εκρίθη την τελευταία φορά ως στάσιμος, μέχρι συμπλήρωσης του χρόνου που απαιτείται για τη στοιχειοθέτηση δικαιώματος λήψης κατώτατης σύνταξης, οπότε και αποχωρεί αυτοδικαίως από την υπηρεσία.
7. Οι κρίσεις για προαγωγή ενεργούνται μια τουλάχιστον φορά κατ’ έτος, ύστερα από ερώτημα του Υπουργού Εξωτερικών προς το αρμόδιο Υπηρεσιακό Συμβούλιο, με το οποίο καθορίζεται και ο αριθμός των προς πλήρωση θέσεων, με γνώμονα τις ανάγκες της υπηρεσίας, εφόσον δεν πρόκειται για προαγωγή από βαθμό σε βαθμό, οι θέσεις των οποίων είναι ενιαίες.
Άρθρο 388
Μεταθέσεις
1. Οι υπάλληλοι του Κλάδου Συμβούλων και Γραμματέων Επικοινωνίας μετατίθενται σε θέσεις αντίστοιχες προς τον βαθμό τους.
2. Οι μεταθέσεις των υπαλλήλων του Κλάδου Συμβούλων και Γραμματέων Επικοινωνίας ενεργούνται με απόφαση του Υπουργού Εξωτερικών, η οποία εκδίδεται μετά από γνώμη του αρμόδιου Υπηρεσιακού Συμβουλίου. Για τους υπαλλήλους που έχουν βαθμό Ακολούθου Επικοινωνίας έως και Συμβούλου Επικοινωνίας Α’, η μετάθεση ενεργείται με απόφαση του Υπουργού Εξωτερικών, η οποία εκδίδεται ύστερα από γνώμη του Υπηρεσιακού Συμβουλίου. Για τους υπαλλήλους που έχουν βαθμό Γενικού Συμβούλου Επικοινωνίας Α’ ή Β’, η μετάθεση ενεργείται με απόφαση του Υπουργού Εξωτερικών, η οποία εκδίδεται ύστερα από γνώμη του Ανώτατου Υπηρεσιακού Συμβουλίου.
3. Οι υπάλληλοι του Κλάδου Συμβούλων και Γραμματέων Επικοινωνίας, που υπηρετούν σε Αρχή της Εξωτερικής Υπηρεσίας, παραμένουν στην ίδια Αρχή για τρία (3) τουλάχιστον έτη και όχι περισσότερα από τέσσερα (4). Επιτρέπεται, κατ’ εξαίρεση, η μη τήρηση του κατώτατου και ανώτατου αυτού ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
4. Η παραμονή των υπαλλήλων του Κλάδου Συμβούλων και Γραμματέων Επικοινωνίας στην ίδια θέση σε Αρχή ειδικών συνθηκών, σύμφωνα με τον πίνακα της παρ. 4 του άρθρου 353, δεν μπορεί να είναι μικρότερη της διετίας και μεγαλύτερη της τριετίας. Με απόφαση του Υπουργού Εξωτερικών, η οποία εκδίδεται ύστερα από γνώμη του Υπηρεσιακού Συμβουλίου, επιτρέπεται, κατ’ εξαίρεση, η μη τήρηση του κατώτατου ορίου, κατά περίπτωση και για εξαιρετικούς λόγους, του δε ανώτατου μετά από σχετική αίτηση του υπαλλήλου.
5. α) Οι υπάλληλοι του Κλάδου Συμβούλων και Γραμματέων Επικοινωνίας μετατίθενται υποχρεωτικώς στην Κεντρική Υπηρεσία, όταν έχουν υπηρετήσει συνεχώς σε δύο θέσεις της Εξωτερικής Υπηρεσίας ή, πάντως, έχουν συμπληρώσει οκταετή συνεχή υπηρεσία στην αλλοδαπή. Οι υπάλληλοι του Κλάδου Συμβούλων και Γραμματέων Επικοινωνίας παραμένουν στην Κεντρική Υπηρεσία για δύο (2) τουλάχιστον έτη, εκτός αν διαφορετικά επιβάλλεται από αιτιολογημένη υπηρεσιακή ανάγκη και κατόπιν ομόφωνης γνώμης του οικείου υπηρεσιακού συμβουλίου, ή εφόσον ο υπάλληλος τοποθετείται, κατόπιν αίτησής του, σε Αρχή δυσμενών συνθηκών, για την οποία δεν υπάρχουν αιτήσεις άλλων υπαλλήλων του κλάδου του. Υπάλληλος του Κλάδου Συμβούλων και Γραμματέων Επικοινωνίας, ο οποίος δεν έχει συμπληρώσει οκταετή συνεχή υπηρεσία στο εξωτερικό πριν από την τοποθέτησή του στην Κεντρική Υπηρεσία, μπορεί να μετατεθεί στο εξωτερικό πριν από τη συμπλήρωση διετούς υπηρεσίας στην Κεντρική Υπηρεσία μετά από ομόφωνη γνώμη του οικείου Υπηρεσιακού Συμβουλίου. Οι ανωτέρω περιορισμοί δεν ισχύουν για τους έχοντες βαθμό Γενικού Συμβούλου Επικοινωνίας Α’ και Β’.
β) Κατά τις μεταθέσεις στην Εξωτερική Υπηρεσία λαμβάνεται μέριμνα, ώστε οι υπάλληλοι να μετατίθενται εναλλακτικώς μεταξύ Αρχών ειδικών συνθηκών και των λοιπών αρχών.
6. α) Οι μεταθέσεις των υπαλλήλων του Κλάδου Συμβούλων και Γραμματέων Επικοινωνίας πραγματοποιούνται κατά τους μήνες Ιούνιο έως και Αύγουστο. Ειδικά για το νότιο ημισφαίριο πραγματοποιούνται κατά τους μήνες Νοέμβριο έως και Ιανουάριο. Για εξαιρετικούς λόγους και μετά από σύμφωνη γνώμη του Υπηρεσιακού Συμβουλίου, μπορεί να γίνει μετάθεση υπαλλήλων εκτός των ανωτέρω ορίων.
β) Για τον έγκαιρο προγραμματισμό των μεταθέσεων των υπαλλήλων μέχρι του βαθμού του Συμβούλου Επικοινωνίας Α’, η Διεύθυνση Προσωπικού και Διοικητικής Οργάνωσης γνωστοποιεί εγγράφως μέχρι τη 15η Νοεμβρίου εκάστου έτους τις θέσεις της Εξωτερικής και της Κεντρικής Υπηρεσίας που προβλέπεται να κενωθούν κατά τη διάρκεια του επόμενου έτους. Οι αιτήσεις υπαλλήλων για συμπλήρωση των θέσεων αυτών υποβάλλονται μέχρι τη 15η Ιανουαρίου του επόμενου έτους.
7. Το αρμόδιο Υπηρεσιακό Συμβούλιο κατά τη διαμόρφωση της γνώμης για τις μεταθέσεις λαμβάνει υπόψη του:
α) την αίτηση του υπαλλήλου,
β) τις υπηρεσιακές ανάγκες,
γ) την ανάγκη εναλλαγής σε θέσεις Αρχών ειδικών συνθηκών και σε θέσεις άλλων αρχών, ώστε ο υπάλληλος να αποκτά γενικότερη εμπειρία,
δ) την ιδιαιτερότητα της προς πλήρωση θέσης,
ε) τα ουσιαστικά προσόντα του υπαλλήλου,
στ) τις πιστοποιημένες ή αναγνωρισμένες από τη Διπλωματική Ακαδημία επαγγελματικές δεξιότητες.
8. Οι υπάλληλοι του Κλάδου Συμβούλων και Γραμματέων Επικοινωνίας δεν επιτρέπεται να μετατεθούν σε πόλη, στην οποία έχουν υπηρετήσει, αν δεν έχει παρέλθει οκταετία από την αναχώρησή τους από αυτή.
9. Οι υπάλληλοι του Κλάδου Συμβούλων και Γραμματέων Επικοινωνίας δεν μπορούν να υπηρετούν σε θέσεις της Κεντρικής Υπηρεσίας πλέον της δεκαετίας. Κατ’ εξαίρεση, με ειδικά αιτιολογημένη απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, υπάλληλοι του Κλάδου Συμβούλων και Γραμματέων Επικοινωνίας μπορούν να υπηρετούν στην Κεντρική Υπηρεσία και για μεγαλύτερο χρονικό διάστημα.
10. Οι περιορισμοί των παρ. 1 έως και 9 δεν ισχύουν για τους έχοντες βαθμό Γενικού Συμβούλου Επικοινωνίας Α’ και Β’υπαλλήλους του Κλάδου Συμβούλων και Γραμματέων Επικοινωνίας.
11. Διατάξεις άλλων νόμων που ρυθμίζουν ζητήματα μεταθέσεων δημόσιων υπαλλήλων δεν εφαρμόζονται προκειμένου περί υπαλλήλων του Κλάδου Συμβούλων και Γραμματέων Επικοινωνίας.
Άρθρο 389
Αποχώρηση λόγω ορίου ηλικίας
1. Οι διοριζόμενοι, μετά από την έναρξη ισχύος του παρόντος, υπάλληλοι του Κλάδου Συμβούλων και Γραμματέων Επικοινωνίας που έχουν συμπληρώσει το εξηκοστό πέμπτο (65ο) έτος της ηλικίας τους αποχωρούν από την υπηρεσία, εφόσον έχουν συμπληρώσει τριακονταπενταετή πραγματική και συντάξιμη δημόσια υπηρεσία στον Κλάδο. Εάν οι υπάλληλοι του Κλάδου Συμβούλων και Γραμματέων Επικοινωνίας, κατά τη συμπλήρωση του εξηκοστού πέμπτου (65ου) έτους της ηλικίας τους, δεν έχουν συμπληρώσει τριάντα πέντε έτη (35) υπηρεσίας στον Κλάδο αυτόν, παρατείνεται η παραμονή τους στην υπηρεσία έως τη συμπλήρωση της τριακονταπενταετίας, όχι, όμως, πέραν του εξηκοστού εβδόμου (67ου) έτους της ηλικίας τους. Οι ανωτέρω απαλλάσσονται από τα καθήκοντά τους με απόφαση του Υπουργού Εξωτερικών.
2. Ως ημέρα που συμπληρώνεται το όριο ηλικίας θεωρείται η 31η Δεκεμβρίου του οικείου έτους.
3. Η ηλικία αποδεικνύεται, σύμφωνα με όσα ορίζονται στην παρ. 1 του άρθρου 319. Διόρθωση ηλικίας μεταγενέστερη του διορισμού δεν λαμβάνεται υπόψη για τον καθορισμό του χρόνου εξόδου από την υπηρεσία.
4. Ως πραγματική δημόσια υπηρεσία νοείται κάθε υπηρεσία, η οποία παρασχέθηκε στο Δημόσιο ή σε οργανισμούς τοπικής αυτοδιοίκησης ή άλλα νομικά πρόσωπα δημοσίου δικαίου, με σχέση Δημοσίου ή Ιδιωτικού Δικαίου, εφόσον, προκειμένου για υπηρεσία με σχέση Ιδιωτικού Δικαίου, αυτή ελήφθη υπόψη ή προσμετρήθηκε κατά τον διορισμό, την ένταξη, μονιμοποίηση, απόκτηση βαθμού ή την καθ’ οιονδήποτε τρόπο μισθολογική εξέλιξη του υπαλλήλου, επιπλέον δε αναγνωρίζεται ως συντάξιμη από το Δημόσιο.
5. Με διάταγμα, το οποίο εκδίδεται ύστερα από πρόταση του Υπουργού Εξωτερικών, μπορεί, λόγω ιδιαίτερων υπηρεσιακών αναγκών, να παραταθεί ο χρόνος παραμονής στην υπηρεσία υπαλλήλων του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Επικοινωνίας Α’, επί δύο (2) το πολύ έτη μετά από τη συμπλήρωση τριακονταπενταετούς δημόσιας υπηρεσίας και πάντως όχι πέραν του εξηκοστού εβδόμου (67ου) έτους της ηλικίας τους.
6. Με διάταγμα, το οποίο εκδίδεται ύστερα από πρόταση του Υπουργού Εξωτερικών, οι υπάλληλοι του Κλάδου Συμβούλων και Γραμματέων Επικοινωνίας με βαθμό Γενικού Συμβούλου Α’, οι οποίοι αποχωρούν ή έχουν αποχωρήσει, μπορούν να διατηρούν επί τιμή τον βαθμό με τον οποίον αποχωρούν ή έχουν αποχωρήσει.
Άρθρο 390
Εξουσιοδοτική διάταξη
Με διάταγμα, το οποίο εκδίδεται ύστερα από πρόταση των Υπουργών Εξωτερικών και Οικονομικών, είναι δυνατόν να μεταβάλλονται ο συνολικός αριθμός και η κατά βαθμό κατανομή των οργανικών θέσεων των υπαλλήλων του κλάδου Συμβούλων και Γραμματέων Επικοινωνίας, κατά τρόπο που να τηρείται ισόρροπη κατανομή των θέσεων, κατά την ιεραρχία.
ΥΠΟΚΕΦΑΛΑΙΟ ΣΤ’
ΚΛΑΔΟΣ ΔΙΟΙΚΗΤΙΚΟΥ ΠΡΟΞΕΝΙΚΟΥ
Άρθρο 391
Βαθμοί και θέσεις
1. Οι βαθμοί των υπαλλήλων του Κλάδου Διοικητικού Προξενικού είναι οι εξής:
α) Διευθυντής Α’
β) Διευθυντής Β’
γ) Τμηματάρχης Α’
δ) Τμηματάρχης Β’
ε) Γραμματέας Α’
στ) Γραμματέας Β’
ζ) Γραμματέας Γ’
η) Γραμματέας Δ’
2. Οι οργανικές θέσεις των υπαλλήλων του Κλάδου Διοικητικού Προξενικού είναι τριακόσιες ογδόντα (380) και κατανέμονται, κατά βαθμό, ως εξής:
α) Διευθυντής Α’ και
β) Διευθυντής Β’, θέσεις σαράντα (40)
γ) Τμηματάρχης Α’
δ) Τμηματάρχης Β’
ε) Γραμματέας Α’
στ) Γραμματέας Β’
ζ) Γραμματέας Γ’ και
η) Γραμματέας Δ’, θέσεις τριακόσιες σαράντα (340).
Άρθρο 392
Θέσεις και καθήκοντα κατά βαθμό
1. Οι υπάλληλοι του Κλάδου Διοικητικού Προξενικού υπηρετούν στις υπηρεσίες του Υπουργείου Εξωτερικών στο εσωτερικό, καθώς και στις διπλωματικές και προξενικές Αρχές.
2. Οι υπάλληλοι του Κλάδου Διοικητικού Προξενικού ασκούν, μετά από ανάθεση, μορφωτικά καθήκοντα, καθώς και όλα τα καθήκοντα διοικητικής, προξενικής και γραμματειακής φύσης που ανάγονται στη λειτουργία της Αρχής όπου υπηρετούν, όπως, μεταξύ άλλων, χρήση και επεξεργασία κειμένου σε ηλεκτρονικό υπολογιστή, αρχειοθέτηση, καθώς, επίσης, και τα κάθε είδους καθήκοντα που σχετίζονται με τη λειτουργία της Αρχής και την εξυπηρέτηση του κοινού, σύμφωνα με τις οδηγίες του προϊσταμένου τους. Με απόφαση του προϊσταμένου είναι δυνατόν να τους ανατίθενται καθήκοντα οικονομικής διαχείρισης της Αρχής στην οποία υπηρετούν, κατά τις διατάξεις του νόμου περί δημοσίου λογιστικού.
3. Στις πρεσβευτικές αρχές όπου λειτουργούν προξενικά γραφεία, είναι δυνατόν, με απόφαση του Υπουργού Εξωτερικών, η οποία εκδίδεται μετά από γνώμη του προϊσταμένου της Αρχής, να ανατίθενται σε υπάλληλο του Κλάδου Διοικητικού Προξενικού καθήκοντα επικεφαλής του προξενικού γραφείου. Στην περίπτωση αυτή, ο προϊστάμενος της Αρχής αναθέτει τα καθήκοντα αυτά στον αρχαιότερο σε βαθμό υπάλληλο του κλάδου, εκτός εάν κρίνει διαφορετικά, με αιτιολογημένη απόφαση του, η οποία γνωστοποιείται στην Κεντρική Υπηρεσία.
4. Στους ανωτέρω υπαλλήλους ανατίθενται καθήκοντα ανάλογα με τον βαθμό τους.
Άρθρο 393
Ειδικά προσόντα διορισμού
1. Οι υποψήφιοι για τον Κλάδο Διοικητικού Προξενικού πρέπει να διαθέτουν, εκτός από τα γενικά προσόντα του άρθρου 319, και τα εξής ειδικά προσόντα:
α) πτυχίο Πανεπιστημίου ή Τ.Ε.Ι. της ημεδαπής ή ισότιμο της αλλοδαπής,
β) άριστη γνώση της αγγλικής ή γαλλικής γλώσσας. Η γνώση και άλλης ξένης γλώσσας συνεκτιμάται στον υπολογισμό του τελικού βαθμού του εισαγωγικού διαγωνισμού,
γ) πολύ καλή γνώση χρήσης ηλεκτρονικού υπολογιστή στα αντικείμενα επεξεργασία κειμένου, υπολογιστικά φύλλα και υπηρεσίες διαδικτύου.
2. Η πρόσληψη γίνεται βάσει των γενικών περί προσλήψεων διατάξεων που ισχύουν για τους υπαλλήλους του Δημοσίου.
3. Οι προσλαμβανόμενοι με την ανωτέρω διαδικασία διορίζονται με απόφαση του Υπουργού Εξωτερικών, στον εισαγωγικό βαθμό που προβλέπεται για τον κλάδο, για διετή δοκιμαστική υπηρεσία, μετά το πέρας της οποίας και εντός σαράντα πέντε (45) ημερών από τη συμπλήρωσή της κρίνονται από το Υπηρεσιακό Συμβούλιο αν είναι κατάλληλοι προς μονιμοποίηση. Οι απόφοιτοι της Ε.Σ.Δ.Δ.Α. διορίζονται στον βαθμό του Γραμματέα Α’, με πλεονάζοντα χρόνο τον χρόνο φοίτησής τους στην Ε.Σ.Δ.Δ.Α.. Οι κάτοχοι διδακτορικού διπλώματος διορίζονται στον βαθμό Γραμματέα Α’ και οι κάτοχοι μεταπτυχιακού τίτλου στον βαθμό του Γραμματέα Β’. Η παραμονή στον εισαγωγικό βαθμό διαρκεί δύο (2) τουλάχιστον έτη, ανεξαρτήτως των τυπικών προσόντων που αποκτά ο υπάλληλος στο ενδιάμεσο χρονικό διάστημα.
4. Οι θετικώς κρινόμενοι από το Υπηρεσιακό Συμβούλιο μονιμοποιούνται με απόφαση του Υπουργού Εξωτερικών. Εάν το Υπηρεσιακό Συμβούλιο άγεται προς αρνητική κρίση, καλεί τον ενδιαφερόμενο σε ακρόαση, πριν αποφασίσει οριστικά.
5. Ο κρινόμενος ως μη μονιμοποιητέος απολύεται με απόφαση του Υπουργού Εξωτερικών.
Άρθρο 394
Τυπικά προσόντα προαγωγής
1. Για την προαγωγή των υπαλλήλων του Κλάδου Διοικητικού Προξενικού απαιτείται από τον βαθμό:
α) του Γραμματέα Δ’ στον βαθμό του Γραμματέα Γ’, διετής υπηρεσία στον κατεχόμενο βαθμό,
β) του Γραμματέα Γ’ στον βαθμό του Γραμματέα Β’, τριετής υπηρεσία στον κατεχόμενο βαθμό,
γ) του Γραμματέα Β’ στον βαθμό του Γραμματέα Α’, τριετής υπηρεσία στον κατεχόμενο βαθμό,
δ) του Γραμματέα Α’ στον βαθμό του Τμηματάρχη Β’, τριετής υπηρεσία στον κατεχόμενο βαθμό,
ε) του Τμηματάρχη Β’ στον βαθμό του Τμηματάρχη Α’, τριετής υπηρεσία στον κατεχόμενο βαθμό,
στ) του Τμηματάρχη Α’ στον βαθμό του Διευθυντή Β’, τριετής υπηρεσία στον κατεχόμενο βαθμό, και συνολικά δεκαπέντε (15) έτη πραγματικής υπηρεσίας στον συγκεκριμένο Κλάδο,
ζ) του Διευθυντή Β’ στον βαθμό του Διευθυντή Α’, τριετής υπηρεσία στον κατεχόμενο βαθμό.
2. Σε περίπτωση αποφοίτησης από την Ε.Σ.Δ.Δ.Α., ο χρόνος που απαιτείται για τη βαθμολογική εξέλιξη, μειώνεται κατά έξι (6) έτη. Σε περίπτωση κτήσης διδακτορικού διπλώματος, ο χρόνος που απαιτείται για τη βαθμολογική εξέλιξη μειώνεται κατά έξι (6) έτη. Σε περίπτωση κτήσης μεταπτυχιακού τίτλου διάρκειας ενός (1) τουλάχιστον έτους, ο χρόνος που απαιτείται για τη βαθμολογική εξέλιξη μειώνεται κατά δύο (2) έτη. Εάν ο υπάλληλος διαθέτει και διδακτορικό δίπλωμα και μεταπτυχιακό τίτλο, λαμβάνεται υπόψη μόνο το διδακτορικό δίπλωμα. Αν ο υπάλληλος κατέχει περισσότερους του ενός μεταπτυχιακούς τίτλους σπουδών, ο χρόνος που απαιτείται για τη βαθμολογική εξέλιξη μειώνεται κατά ένα (1) έτος για κάθε τίτλο πέραν του ενός.
Άρθρο 395
Προαγωγές
1. Οι προαγωγές από τον βαθμό του Γραμματέα Δ’ έως και τον βαθμό του Τμηματάρχη Α’ διενεργούνται, μετά από αυτοτελή κρίση των υπαλλήλων που έχουν τα τυπικά προς προαγωγή προσόντα, κατά τη σειρά αρχαιότητάς τους.
2. Ως προακτέοι κρίνονται οι υπάλληλοι που έχουν, σε πολύ καλό επίπεδο, τα ουσιαστικά προσόντα του ήθους, του χαρακτήρα, της αφοσίωσης στο καθήκον, της επιστημονικής και υπηρεσιακής κατάρτισης, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Οι προαγωγές από τον βαθμό Τμηματάρχη Α’ στον βαθμό του Διευθυντή Β’ και από τον βαθμό του Διευθυντή Β’ στον βαθμό του Διευθυντή Α’ ενεργούνται κατ’ εκλογή, με σύγκριση των υπαλλήλων που έχουν τα τυπικά προς προαγωγή προσόντα και με ειδική αιτιολόγηση καθ’ όσον αφορά στους επιλεγέντες, εφόσον υφίστανται κενές οργανικές θέσεις. Προκρίνονται δε, κατ’ αξιολογική σειρά, οι καταλληλότεροι προς προαγωγή στις κενές θέσεις, εφόσον ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού, με βάση τα ουσιαστικά προσόντα που αναφέρονται στην παρ. 2.
4. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του.
5. Το Υπηρεσιακό Συμβούλιο μπορεί, κατά τις ανωτέρω κρίσεις να κρίνει ότι υπάλληλος, αυτοτελώς αξιολογούμενος, στερείται των προσόντων για την άσκηση των καθηκόντων του ανώτερου βαθμού. Αν τέτοια αρνητική κρίση επαναληφθεί τρεις συνεχείς φορές, και αφού την τρίτη φορά ο υπάλληλος κληθεί προς ακρόαση από το Υπηρεσιακό Συμβούλιο, παραμένει στον βαθμό που κρίθηκε την τελευταία φορά ως στάσιμος, μέχρι συμπλήρωσης του χρόνου που απαιτείται για στοιχειοθέτηση δικαιώματος λήψεως της κατώτατης σύνταξης, οπότε και αποχωρεί, αυτοδικαίως, από την υπηρεσία.
6. Οι κρίσεις για προαγωγή ενεργούνται μία τουλάχιστον φορά κατ’ έτος, ύστερα από ερώτημα του Υπουργού Εξωτερικών προς το Υπηρεσιακό Συμβούλιο.
Άρθρο 396
Μεταθέσεις
1. Οι μεταθέσεις των υπαλλήλων του Κλάδου Διοικητικού Προξενικού ενεργούνται, για όλους τους βαθμούς, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
2. Οι υπάλληλοι του Κλάδου Διοικητικού Προξενικού που υπηρετούν σε Αρχή της Εξωτερικής Υπηρεσίας, παραμένουν στην ίδια Αρχή για τρία (3) τουλάχιστον έτη και όχι περισσότερα από πέντε (5) έτη. Όσοι κατά την έναρξη ισχύος του παρόντος έχουν συμπληρώσει την πενταετία, δύναται να παραμείνουν στη θέση τους μέχρι τη συμπλήρωση εξαετίας. Επιτρέπεται, κατ’ εξαίρεση, η μη τήρηση του κατώτατου και ανώτατου αυτού ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
3. Η παραμονή των υπαλλήλων του Κλάδου Διοικητικού Προξενικού στην ίδια θέση σε Αρχή ειδικών συνθηκών, σύμφωνα με τον πίνακα της παρ. 4 του άρθρου 353, δεν μπορεί να είναι μικρότερη της διετίας και μεγαλύτερη της τριετίας. Επιτρέπεται, κατ’ εξαίρεση, η μη τήρηση του κατώτατου μόνον ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
4. α) Οι υπάλληλοι του Κλάδου Διοικητικού Προξενικού μετατίθενται, υποχρεωτικώς στην Κεντρική Υπηρεσία, όταν έχουν υπηρετήσει συνεχώς σε δύο (2) θέσεις της Εξωτερικής Υπηρεσίας ή, πάντως, έχουν συμπληρώσει δεκαετή συνεχή υπηρεσία στην αλλοδαπή. Οι υπάλληλοι του Κλάδου Διοικητικού Προξενικού παραμένουν στην Κεντρική Υπηρεσία για δύο (2) τουλάχιστον έτη, εκτός αν διαφορετικά επιβάλλεται από αιτιολογημένη υπηρεσιακή ανάγκη και κατόπιν ομόφωνης γνώμης του οικείου Υπηρεσιακού Συμβουλίου ή εφόσον ο υπάλληλος τοποθετείται, κατόπιν αίτησής του, σε Αρχή δυσμενών συνθηκών, για την οποία δεν υπάρχουν αιτήσεις άλλων υπαλλήλων του κλάδου του. Υπάλληλος του Κλάδου Διοικητικού Προξενικού, ο οποίος δεν έχει συμπληρώσει δεκαετή συνεχή υπηρεσία στο εξωτερικό πριν από την τοποθέτησή του στην Κεντρική Υπηρεσία, μπορεί να μετατεθεί στο εξωτερικό πριν από τη συμπλήρωση διετούς υπηρεσίας στην Κεντρική Υπηρεσία μετά από ομόφωνη γνώμη του οικείου Υπηρεσιακού Συμβουλίου.
β) Κατά τις μεταθέσεις στην Εξωτερική Υπηρεσία λαμβάνεται μέριμνα, ώστε οι υπάλληλοι να μετατίθενται εναλλακτικώς μεταξύ Αρχών ειδικών συνθηκών και των λοιπών Αρχών.
5. Οι μεταθέσεις των υπαλλήλων του Κλάδου Διοικητικού Προξενικού πραγματοποιούνται κατά τους μήνες Ιούνιο έως και Αύγουστο. Ειδικά για το νότιο ημισφαίριο πραγματοποιούνται κατά τους μήνες Νοέμβριο έως και Ιανουάριο. Για εξαιρετικούς λόγους και μετά από σύμφωνη γνώμη του Υπηρεσιακού Συμβουλίου μπορεί να γίνει μετάθεση υπαλλήλων εκτός των ανωτέρω ορίων.
6. Για τον έγκαιρο προγραμματισμό των μεταθέσεων των υπαλλήλων του Κλάδου Διοικητικού Προξενικού, η Διεύθυνση Προσωπικού και Διοικητικής Οργάνωσης γνωστοποιεί εγγράφως, μέχρι την 15η Νοεμβρίου εκάστου έτους, τις θέσεις της Εξωτερικής και της Κεντρικής Υπηρεσίας που προβλέπεται να κενωθούν κατά τη διάρκεια του επόμενου έτους. Οι αιτήσεις υπαλλήλων για συμπλήρωση των θέσεων αυτών υποβάλλονται μέχρι την 15η Ιανουαρίου του επόμενου έτους.
7. Το αρμόδιο Υπηρεσιακό Συμβούλιο κατά τη διαμόρφωση της γνώμης για τις μεταθέσεις λαμβάνει υπόψη του:
α) την αίτηση του υπαλλήλου,
β) τις υπηρεσιακές ανάγκες,
γ) την ανάγκη εναλλαγής σε θέσεις Αρχών ειδικών συνθηκών και σε θέσεις άλλων Αρχών, ώστε ο υπάλληλος να αποκτά γενικότερη εμπειρία,
δ) την ιδιαιτερότητα της προς πλήρωση θέσης,
ε) τα ουσιαστικά προσόντα του υπαλλήλου,
στ) τις πιστοποιημένες ή αναγνωρισμένες από τη Διπλωματική Ακαδημία επαγγελματικές δεξιότητες.
8. Οι υπάλληλοι του Κλάδου Διοικητικού Προξενικού δεν μπορούν να υπηρετούν σε θέσεις της Κεντρικής Υπηρεσίας πλέον της δεκαετίας. Κατ’ εξαίρεση, με ειδικά αιτιολογημένη απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, υπάλληλοι του Κλάδου Διοικητικού Προξενικού μπορούν να υπηρετούν στην Κεντρική Υπηρεσία και για μεγαλύτερο χρονικό διάστημα.
9. Οι υπάλληλοι του Κλάδου Διοικητικού Προξενικού δεν επιτρέπεται να μετατεθούν σε πόλη στην οποία έχουν υπηρετήσει, αν δεν έχει παρέλθει οκταετία από την αναχώρησή τους από αυτή.
10. Διατάξεις άλλων νόμων που ρυθμίζουν ζητήματα μεταθέσεων δημοσίων υπαλλήλων δεν εφαρμόζονται προκειμένου περί υπαλλήλων του Κλάδου Διοικητικού Προξενικού.
Άρθρο 397
Αυτοδίκαιη αποχώρηση λόγω ορίου ηλικίας
Ο υπάλληλος αποχωρεί αυτοδικαίως από την υπηρεσία με τη συμπλήρωση του εξηκοστού εβδόμου (67ου) έτους της ηλικίας του.
Άρθρο 398
Εξουσιοδοτική διάταξη
Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, είναι δυνατόν να μεταβάλλονται ο συνολικός αριθμός και η κατά βαθμό κατανομή των οργανικών θέσεων των υπαλλήλων του Κλάδου Διοικητικού Προξενικού.
ΥΠΟΚΕΦΑΛΑΙΟ Ζ’
ΚΛΑΔΟΣ ΕΠΙΚΟΙΝΩΝΙΩΝ ΚΑΙ ΠΛΗΡΟΦΟΡΙΚΗΣ
Άρθρο 399
Βαθμοί και θέσεις
1. Οι βαθμοί των υπαλλήλων του Κλάδου Επικοινωνιών και Πληροφορικής είναι οι εξής:
α) Διευθυντής Α’
β) Διευθυντής Β’
γ) Τμηματάρχης Α’
δ) Τμηματάρχης Β’
ε) Γραμματέας Α’
στ) Γραμματέας Β’
ζ) Γραμματέας Γ’
η) Γραμματέας Δ’
2. Οι οργανικές θέσεις των υπαλλήλων του Κλάδου Επικοινωνιών και Πληροφορικής είναι εκατόν ογδόντα πέντε (185) και κατανέμονται, κατά βαθμό, ως εξής:
α) Διευθυντής Α’ και
β) Διευθυντής Β’, θέσεις είκοσι πέντε (25)
γ) Τμηματάρχης Α’
δ) Τμηματάρχης Β’
ε) Γραμματέας Α’
στ.) Γραμματέας Β’
ζ) Γραμματέας Γ’ και
η) Γραμματέας Δ’, θέσεις εκατόν εξήντα (160).
Άρθρο 400
Θέσεις και καθήκοντα κατά βαθμό
1. Οι υπάλληλοι του Κλάδου Επικοινωνιών και Πληροφορικής υπηρετούν στις υπηρεσίες του Υπουργείου Εξωτερικών στο εσωτερικό, καθώς και στις διπλωματικές και προξενικές Αρχές.
2. Οι υπάλληλοι του Κλάδου Επικοινωνιών και Πληροφορικής ασκούν όλα τα καθήκοντα τα οποία έχουν σχέση με την εξασφάλιση της ηλεκτρονικής διακίνησης πληροφοριών του Υπουργείου Εξωτερικών, την ασφαλή διαχείριση συστημάτων επικοινωνιών και πληροφορικής (ΣΕΠ), ευρωπαϊκών και διεθνών συστημάτων και δικτύων, τη διαχείριση κρυπτοϋλικού, την κυβερνοασφάλεια, την εισαγωγή νέων τεχνολογιών στους τομείς επικοινωνιών, κρυπτογράφησης και πληροφορικής, τη μηχανοργάνωση και μηχανογράφηση, καθώς και την υποστήριξη του ηλεκτρονικού και λογισμικού εξοπλισμού σε όλες τις Διευθύνσεις, Υπηρεσίες και Γραφεία της Κεντρικής Υπηρεσίας και των Περιφερειακών Υπηρεσιών στο εσωτερικό και των διπλωματικών και προξενικών Αρχών στο εξωτερικό.
3. Στους ανωτέρω ανατίθενται, όταν υπηρετούν στην Εξωτερική Υπηρεσία, πέραν των αναφερομένων στην παρ. 2, και άλλα καθήκοντα, όπως οικονομικής διαχείρισης, γραμματειακής υποστήριξης, αρχειοθέτησης, διεκπεραίωσης εγγράφων κ.ά., κατά την κρίση του προϊσταμένου της Αρχής.
Άρθρο 401
Ειδικά προσόντα διορισμού
1. Οι υποψήφιοι για τον Κλάδο Επικοινωνιών και Πληροφορικής πρέπει να διαθέτουν, εκτός από τα γενικά προσόντα του άρθρου 319, και τα εξής ειδικά προσόντα:
α) πτυχίο Α.Ε.Ι. ή Τ.Ε.Ι. Πληροφορικής, Μηχανικών Υπολογιστών, Τεχνολογίας Η/Υ, Ηλεκτρονικών ή Ηλεκτρονικών Υπολογιστικών Συστημάτων της ημεδαπής ή ισότιμο της αλλοδαπής. Η κατοχή συναφούς μεταπτυχιακού τίτλου σπουδών συνεκτιμάται στον υπολογισμό του τελικού βαθμού του εισαγωγικού διαγωνισμού,
β) άριστη γνώση της αγγλικής γλώσσας. Η πολύ καλή γνώση επιπλέον ξένων γλωσσών συνεκτιμάται στον υπολογισμό του τελικού βαθμού του εισαγωγικού διαγωνισμού.
2. Η πρόσληψη πραγματοποιείται από το Υπουργείο Εξωτερικών, κατόπιν ειδικού διαγωνισμού, ο οποίος διενεργείται μία τουλάχιστον φορά κατ’ έτος, εφόσον υπάρχουν κενές οργανικές θέσεις. Σε περίπτωση περισσοτέρων επιτυχόντων από τις προκηρυχθείσες θέσεις καταρτίζεται σχετικός πίνακας επιλαχόντων, ο οποίος ισχύει για ένα (1) έτος. Η ισχύς του πίνακα μπορεί να παραταθεί για ένα (1) επιπλέον έτος με απόφαση του Υπουργού Εξωτερικών.
3. Οι προσλαμβανόμενοι με την ανωτέρω διαδικασία διορίζονται, με απόφαση του Υπουργού Εξωτερικών, στον βαθμό του Γραμματέα Δ’ για διετή δοκιμαστική υπηρεσία, μετά το πέρας της οποίας και εντός σαράντα πέντε (45) ημερών από τη συμπλήρωσή της, κρίνονται από το Υπηρεσιακό Συμβούλιο αν είναι κατάλληλοι προς μονιμοποίηση. Οι απόφοιτοι της Ε.Σ.Δ.Δ.Α. διορίζονται στον βαθμό του Γραμματέα Α’, με πλεονάζοντα χρόνο τον χρόνο φοίτησής τους στην Ε.Σ.Δ.Δ.Α.. Οι κάτοχοι διδακτορικού διπλώματος διορίζονται στον βαθμό Γραμματέα Α’ και οι κάτοχοι μεταπτυχιακού τίτλου στον βαθμό του Γραμματέα Β’. Η παραμονή στον εισαγωγικό βαθμό διαρκεί δύο (2) τουλάχιστον έτη, ανεξαρτήτως των τυπικών προσόντων που αποκτά ο υπάλληλος στο ενδιάμεσο χρονικό διάστημα.
4. Οι θετικώς κρινόμενοι από το Υπηρεσιακό Συμβούλιο μονιμοποιούνται με απόφαση του Υπουργού Εξωτερικών. Εάν το Υπηρεσιακό Συμβούλιο άγεται προς αρνητική κρίση, καλεί τον ενδιαφερόμενο σε ακρόαση, πριν αποφασίσει οριστικά.
5. Ο κρινόμενος ως μη μονιμοποιητέος απολύεται με απόφαση του Υπουργού Εξωτερικών.
Άρθρο 402
Τυπικά προσόντα προαγωγής
1. Για την προαγωγή των υπαλλήλων του Κλάδου Επικοινωνιών και Πληροφορικής απαιτείται από τον βαθμό:
α) του Γραμματέα Δ’ στον βαθμό του Γραμματέα Γ’,
διετής υπηρεσία στον κατεχόμενο βαθμό,
β) του Γραμματέα Γ’ στον βαθμό του Γραμματέα Β’,
τριετής υπηρεσία στον κατεχόμενο βαθμό,
γ) του Γραμματέα Β’ στον βαθμό του Γραμματέα Α’,
τριετής υπηρεσία στον κατεχόμενο βαθμό,
δ) του Γραμματέα Α’ στον βαθμό του Τμηματάρχη Β’, τριετής υπηρεσία στον κατεχόμενο βαθμό,
ε) του Τμηματάρχη Β’ στον βαθμό του Τμηματάρχη Α’, τριετής υπηρεσία στον κατεχόμενο βαθμό,
στ) του Τμηματάρχη Α’ στον βαθμό του Διευθυντή Β’, τριετής υπηρεσία στον κατεχόμενο βαθμό,
ζ) του Διευθυντή Β’ στον βαθμό του Διευθυντή Α’,
τριετής υπηρεσία στον κατεχόμενο βαθμό.
2. Σε περίπτωση αποφοίτησης από την Ε.Σ.Δ.Δ.Α., ο χρόνος που απαιτείται για τη βαθμολογική εξέλιξη μειώνεται κατά έξι (6) έτη. Σε περίπτωση κτήσης διδακτορικού διπλώματος, ο χρόνος που απαιτείται για τη βαθμολογική εξέλιξη μειώνεται κατά έξι (6) έτη. Σε περίπτωση κτήσης μεταπτυχιακού τίτλου διάρκειας ενός (1) τουλάχιστον έτους, ο χρόνος που απαιτείται για τη βαθμολογική εξέλιξη μειώνεται κατά δύο (2) έτη. Εάν ο υπάλληλος διαθέτει και διδακτορικό δίπλωμα και μεταπτυχιακό τίτλο, λαμβάνεται υπόψη μόνο το διδακτορικό δίπλωμα. Αν ο υπάλληλος κατέχει περισσότερους του ενός μεταπτυχιακούς τίτλους σπουδών, ο χρόνος που απαιτείται για τη βαθμολογική εξέλιξη μειώνεται κατά ένα (1) έτος για κάθε τίτλο πέραν του ενός.
Άρθρο 403
Προαγωγές
1. Οι προαγωγές από τον βαθμό του Γραμματέα Δ’ έως τον βαθμό του Τμηματάρχη Α’ ενεργούνται, μετά από αυτοτελή κρίση των υπαλλήλων που έχουν τα τυπικά προς προαγωγή προσόντα, κατά τη σειρά αρχαιότητάς τους.
2. Ως προακτέοι κρίνονται οι υπάλληλοι που έχουν, σε πολύ καλό επίπεδο, τα ουσιαστικά προσόντα του ήθους, του χαρακτήρα, της αφοσίωσης στο καθήκον, της επιστημονικής και υπηρεσιακής κατάρτισης, της διοικητικής και υπηρεσιακής κατάρτισης, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται, πλήρως, στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Οι προαγωγές από τον βαθμό του Τμηματάρχη Α’ στον βαθμό του Διευθυντή Β’ και από τον βαθμό του Διευθυντή Β’ στον βαθμό Διευθυντή Α’ ενεργούνται κατ’ εκλογή, με σύγκριση των υπαλλήλων που έχουν τα τυπικά προς προαγωγή προσόντα και με ειδική αιτιολόγηση καθ’ όσον αφορά τους επιλεγέντες, εφόσον υφίστανται κενές οργανικές θέσεις. Προκρίνονται δε, κατ’ αξιολογική σειρά, οι καταλληλότεροι προς προαγωγή στις κενές θέσεις, εφόσον ανταποκρίνονται πλήρως στις απαιτήσεις της υπηρεσίας για την άσκηση των καθηκόντων του ανώτερου βαθμού, με βάση τα ουσιαστικά προσόντα που αναφέρονται στην παρ. 2. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του.
4. Το Υπηρεσιακό Συμβούλιο μπορεί, κατά τις ανωτέρω κρίσεις, να κρίνει ότι υπάλληλος, αυτοτελώς αξιολογούμενος, στερείται παντελώς των προσόντων για την άσκηση των καθηκόντων του ανώτερου βαθμού. Αν τέτοια αρνητική κρίση επαναληφθεί τρεις συνεχείς φορές και αφού την τρίτη φορά ο υπάλληλος κληθεί προς ακρόαση από το Υπηρεσιακό Συμβούλιο, παραμένει στον βαθμό που κρίθηκε την τελευταία φορά ως στάσιμος, μέχρι συμπλήρωσης του χρόνου που απαιτείται για στοιχειοθέτηση δικαιώματος λήψης της κατώτατης σύνταξης, οπότε και αποχωρεί, αυτοδικαίως, από την υπηρεσία.
5. Οι κρίσεις για προαγωγή ενεργούνται μία τουλάχιστον φορά κατ’ έτος, ύστερα από ερώτημα του Υπουργού Εξωτερικών προς το Υπηρεσιακό Συμβούλιο.
Άρθρο 404
Μεταθέσεις
1. Οι μεταθέσεις των υπαλλήλων του Κλάδου Επικοινωνιών και Πληροφορικής ενεργούνται, για όλους τους βαθμούς, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
2. Οι υπάλληλοι του Κλάδου Επικοινωνιών και Πληροφορικής, που υπηρετούν σε Αρχή της Εξωτερικής Υπηρεσίας, παραμένουν στην ίδια Αρχή για τρία (3) τουλάχιστον έτη και όχι περισσότερα από πέντε (5) έτη. Όσοι κατά την έναρξη ισχύος του παρόντος έχουν συμπληρώσει την πενταετία, δύναται να παραμείνουν στη θέση τους μέχρι τη συμπλήρωση εξαετίας. Επιτρέπεται, κατ’ εξαίρεση, η μη τήρηση του κατώτατου και ανώτατου αυτού ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
3. Η παραμονή των υπαλλήλων του Κλάδου Επικοινωνιών και Πληροφορικής στην ίδια θέση σε Αρχή ειδικών συνθηκών, σύμφωνα με τον πίνακα της παρ. 4 του άρθρου 353, δεν μπορεί να είναι μικρότερη της διετίας και μεγαλύτερη της τριετίας. Επιτρέπεται, κατ’ εξαίρεση, η μη τήρηση του κατώτατου μόνον ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
4. α) Οι υπάλληλοι του Κλάδου Επικοινωνιών και Πληροφορικής μετατίθενται υποχρεωτικώς στην Κεντρική Υπηρεσία, όταν έχουν υπηρετήσει συνεχώς σε δύο θέσεις της Εξωτερικής Υπηρεσίας ή, πάντως, έχουν συμπληρώσει δεκαετή συνεχή υπηρεσία στην αλλοδαπή. Οι υπάλληλοι του Κλάδου Επικοινωνιών και Πληροφορικής παραμένουν στην Κεντρική Υπηρεσία για δύο (2) τουλάχιστον έτη, εκτός αν επιβάλλεται διαφορετικά από αιτιολογημένη υπηρεσιακή ανάγκη και κατόπιν ομόφωνης γνώμης του οικείου Υπηρεσιακού Συμβουλίου ή εφόσον ο υπάλληλος τοποθετείται, κατόπιν αίτησής του, σε Αρχή δυσμενών συνθηκών, για την οποία δεν υπάρχουν αιτήσεις άλλων υπαλλήλων του κλάδου του. Υπάλληλος του Κλάδου Επικοινωνιών και Πληροφορικής, ο οποίος δεν έχει συμπληρώσει δεκαετή συνεχή υπηρεσία στο εξωτερικό πριν από την τοποθέτησή του στην Κεντρική Υπηρεσία, μπορεί να μετατεθεί στο εξωτερικό πριν από τη συμπλήρωση διετούς υπηρεσίας στην Κεντρική Υπηρεσία μετά από ομόφωνη γνώμη του οικείου Υπηρεσιακού Συμβουλίου.
β) Κατά τις μεταθέσεις στην Εξωτερική Υπηρεσία λαμβάνεται μέριμνα, ώστε οι υπάλληλοι να μετατίθενται εναλλακτικώς μεταξύ Αρχών ειδικών συνθηκών και των λοιπών αρχών.
5. Οι μεταθέσεις των υπαλλήλων του Κλάδου Επικοινωνιών και Πληροφορικής πραγματοποιούνται κατά τους μήνες Ιούνιο έως και Αύγουστο. Ειδικά για το νότιο ημισφαίριο πραγματοποιούνται κατά τους μήνες Νοέμβριο έως και Ιανουάριο. Για εξαιρετικούς λόγους και μετά από σύμφωνη γνώμη του Υπηρεσιακού Συμβουλίου μπορεί να γίνει μετάθεση υπαλλήλων εκτός των ανωτέρω ορίων.
6. Για τον έγκαιρο προγραμματισμό των μεταθέσεων των υπαλλήλων του Κλάδου Επικοινωνιών και Πληροφορικής, η Διεύθυνση Προσωπικού και Διοικητικής Οργάνωσης γνωστοποιεί, εγγράφως, μέχρι την 15η Νοεμβρίου εκάστου έτους, τις θέσεις της Εξωτερικής και της Κεντρικής Υπηρεσίας που προβλέπεται να κενωθούν κατά τη διάρκεια του επόμενου έτους. Οι αιτήσεις υπαλλήλων για συμπλήρωση των θέσεων αυτών υποβάλλονται μέχρι την 15η Ιανουαρίου του επόμενου έτους.
7. Το αρμόδιο Υπηρεσιακό Συμβούλιο κατά τη διαμόρφωση της γνώμης για τις μεταθέσεις λαμβάνει υπόψη του:
α) την αίτηση του υπαλλήλου,
β) τις υπηρεσιακές ανάγκες,
γ) την ανάγκη εναλλαγής σε θέσεις Αρχών ειδικών συνθηκών και σε θέσεις άλλων αρχών, ώστε ο υπάλληλος να αποκτά γενικότερη εμπειρία,
δ) την ιδιαιτερότητα της προς πλήρωση θέσης,
ε) τα ουσιαστικά προσόντα του υπαλλήλου,
στ) τις πιστοποιημένες ή αναγνωρισμένες από τη Διπλωματική Ακαδημία επαγγελματικές δεξιότητες.
8. Οι υπάλληλοι του Κλάδου Επικοινωνιών και Πληροφορικής δεν μπορούν να υπηρετούν σε θέσεις της Κεντρικής Υπηρεσίας πλέον της δεκαετίας. Κατ’ εξαίρεση, με ειδικά αιτιολογημένη απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, υπάλληλοι του Κλάδου Επικοινωνιών και Πληροφορικής μπορούν να υπηρετούν στην Κεντρική Υπηρεσία και για μεγαλύτερο χρονικό διάστημα.
9. Οι υπάλληλοι του Κλάδου Επικοινωνιών και Πληροφορικής δεν επιτρέπεται να μετατεθούν σε πόλη στην οποία έχουν υπηρετήσει, αν δεν έχει παρέλθει οκταετία από την αναχώρησή τους από αυτή.
10. Διατάξεις άλλων νόμων που ρυθμίζουν ζητήματα μεταθέσεων δημοσίων υπαλλήλων δεν εφαρμόζονται προκειμένου περί υπαλλήλων του Κλάδου Επικοινωνιών και Πληροφορικής.
Άρθρο 405
Αυτοδίκαιη αποχώρηση λόγω ορίου ηλικίας
Ο υπάλληλος αποχωρεί αυτοδικαίως από την υπηρεσία με τη συμπλήρωση του εξηκοστού εβδόμου (67ου) έτους της ηλικίας του.
Άρθρο 406
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, είναι δυνατόν να μεταβάλλονται ο συνολικός αριθμός και η κατά βαθμό κατανομή των οργανικών θέσεων των υπαλλήλων του Κλάδου Επικοινωνιών και Πληροφορικής.
2. Με διάταγμα, το οποίο εκδίδεται ύστερα από πρόταση του Υπουργού Εξωτερικών, καθορίζονται οι όροι και η διαδικασία διενέργειας του διαγωνισμού που περιγράφεται στην παρ. 2 του άρθρου 401.
ΥΠΟΚΕΦΑΛΑΙΟ Η’
ΚΛΑΔΟΣ ΔΙΟΙΚΗΤΙΚΗΣ
ΚΑΙ ΛΟΓΙΣΤΙΚΗΣ ΥΠΟΣΤΗΡΙΞΗΣ
Άρθρο 407
Βαθμοί και θέσεις
1. Οι βαθμοί των υπαλλήλων του Κλάδου Διοικητικής και Λογιστικής Υποστήριξης είναι οι εξής:
α) Τμηματάρχης Α’
β) Τμηματάρχης Β’
γ) Γραμματέας Α’
δ) Γραμματέας Β’
ε) Γραμματέας Γ’
στ) Γραμματέας Δ’.
2. Οι οργανικές θέσεις των υπαλλήλων του Κλάδου Διοικητικής και Λογιστικής Υποστήριξης είναι τετρακόσιες εξήντα (460). Οι θέσεις αυτές είναι ενιαίες.
Άρθρο 408
Θέσεις και καθήκοντα
1. Οι υπάλληλοι του Κλάδου Διοικητικής και Λογιστικής Υποστήριξης υπηρετούν στις υπηρεσίες του Υπουργείου Εξωτερικών στο εσωτερικό, καθώς και στις διπλωματικές και προξενικές Αρχές.
2. Οι υπάλληλοι του Κλάδου Διοικητικής και Λογιστικής Υποστήριξης ασκούν καθήκοντα γραμματειακής, διοικητικής και λογιστικής υποστήριξης, χειριστών ηλεκτρονικού υπολογιστή, τηλεφωνητών και αρχειοφυλάκων, καθώς επίσης και τα πάσης φύσεως καθήκοντα που σχετίζονται με τη λειτουργία της Κεντρικής Υπηρεσίας και των Αρχών Εξωτερικής Υπηρεσίας και την εξυπηρέτηση του κοινού, σύμφωνα με τις οδηγίες του προϊσταμένου τους. Με απόφαση του προϊσταμένου, είναι δυνατόν να τους ανατίθενται καθήκοντα οικονομικής διαχείρισης της Αρχής, στην οποία υπηρετούν, κατά τις διατάξεις του δημοσίου λογιστικού.
Άρθρο 409
Ειδικά προσόντα διορισμού
1. Οι υποψήφιοι για τον Κλάδο Διοικητικής και Λογιστικής Υποστήριξης πρέπει να διαθέτουν, εκτός από τα γενικά προσόντα του άρθρου 319, και τα εξής ειδικά προσόντα:
α) απολυτήριο λυκείου της ημεδαπής ή ισότιμο της αλλοδαπής,
β) πολύ καλή γνώση της αγγλικής ή γαλλικής γλώσσας. Η γνώση και άλλης ξένης γλώσσας συνεκτιμάται στον υπολογισμό του τελικού βαθμού του εισαγωγικού διαγωνισμού,
γ) πολύ καλή γνώση χρήσης ηλεκτρονικού υπολογιστή στα αντικείμενα επεξεργασίας κειμένου και αρχειοθέτησης.
2. Η πρόσληψη γίνεται βάσει των γενικών περί προσλήψεων διατάξεων που ισχύουν για τους υπαλλήλους του Δημοσίου.
3. Οι προσλαμβανόμενοι με την ανωτέρω διαδικασία διορίζονται, με απόφαση του Υπουργού Εξωτερικών, στον εισαγωγικό βαθμό του κλάδου, για διετή δοκιμαστική υπηρεσία, μετά το πέρας της οποίας και εντός σαράντα πέντε (45) ημερών από τη συμπλήρωσή της κρίνονται από το Υπηρεσιακό Συμβούλιο αν είναι κατάλληλοι προς μονιμοποίηση.
4. Οι θετικώς κρινόμενοι από το Υπηρεσιακό Συμβούλιο μονιμοποιούνται με απόφαση του Υπουργού Εξωτερικών. Εάν το Υπηρεσιακό Συμβούλιο άγεται προς αρνητική κρίση, καλεί τον ενδιαφερόμενο σε ακρόαση, πριν αποφασίσει οριστικά. Ο κρινόμενος ως μη μονιμοποιητέος απολύεται με απόφαση του Υπουργού Εξωτερικών.
Άρθρο 410
Τυπικά προσόντα προαγωγής
1. Για την προαγωγή των υπαλλήλων του Κλάδου Διοικητικής και Λογιστικής Υποστήριξης απαιτείται από τον βαθμό:
α) του Γραμματέα Δ’ στον βαθμό του Γραμματέα Γ’,
διετής υπηρεσία στον κατεχόμενο βαθμό,
β) του Γραμματέα Γ’ στον βαθμό του Γραμματέα Β’,
τετραετής υπηρεσία στον κατεχόμενο βαθμό,
γ) του Γραμματέα Β’ στον βαθμό του Γραμματέα Α’,
τετραετής υπηρεσία στον κατεχόμενο βαθμό,
δ) του Γραμματέα Α’ στον βαθμό του Τμηματάρχη Β’, τετραετής υπηρεσία στον κατεχόμενο βαθμό,
ε) του Τμηματάρχη Β’ στον βαθμό του Τμηματάρχη Α’, τετραετής υπηρεσία στον κατεχόμενο βαθμό.
2. Η προαγωγή στον εκάστοτε αμέσως ανώτερο βαθμό διενεργείται με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
Άρθρο 411
Προαγωγές
1. Οι προαγωγές των υπαλλήλων του Κλάδου Διοικητικής και Λογιστικής Υποστήριξης σε όλους τους βαθμούς ενεργούνται, μετά από αυτοτελή κρίση των υπαλλήλων που έχουν τα τυπικά προς προαγωγή προσόντα, κατά τη σειρά αρχαιότητάς τους.
2. Ως προακτέοι κρίνονται οι υπάλληλοι που έχουν, σε πολύ καλό επίπεδο, τα ουσιαστικά προσόντα του ήθους, του χαρακτήρα, της αφοσίωσης στο καθήκον, της διοικητικής ικανότητας, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται ικανοποιητικά στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του.
Άρθρο 412
Μεταθέσεις
1. Οι μεταθέσεις των υπαλλήλων του Κλάδου Διοικητικής και Λογιστικής Υποστήριξης ενεργούνται, για όλους τους βαθμούς, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
2. Οι υπάλληλοι του Κλάδου Διοικητικής και Λογιστικής Υποστήριξης που υπηρετούν σε Αρχή της Εξωτερικής Υπηρεσίας, παραμένουν στην ίδια Αρχή για τρία (3) τουλάχιστον έτη και όχι περισσότερα από πέντε (5) έτη. Όσοι κατά την έναρξη ισχύος του παρόντος έχουν συμπληρώσει την πενταετία, δύναται να παραμείνουν στη θέση τους μέχρι τη συμπλήρωση εξαετίας. Επιτρέπεται, κατ’ εξαίρεση, η μη τήρηση του κατώτατου και ανώτατου αυτού ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
3. Η παραμονή των υπαλλήλων του Κλάδου Διοικητικής και Λογιστικής Υποστήριξης στην ίδια θέση σε Αρχή ειδικών συνθηκών, σύμφωνα με τον πίνακα της παρ. 4 του άρθρου 353, δεν μπορεί να είναι μικρότερη της διετίας και μεγαλύτερη της τριετίας. Επιτρέπεται, κατ’ εξαίρεση, η μη τήρηση του κατώτατου μόνον ορίου, κατά περίπτωση και για εξαιρετικούς λόγους, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
4. α) Οι υπάλληλοι του Κλάδου Διοικητικής και Λογιστικής Υποστήριξης μετατίθενται υποχρεωτικώς στην Κεντρική Υπηρεσία, όταν έχουν υπηρετήσει συνεχώς σε δύο θέσεις της Εξωτερικής Υπηρεσίας ή, πάντως, έχουν συμπληρώσει δεκαετή συνεχή υπηρεσία στην αλλοδαπή. Οι υπάλληλοι του Κλάδου Διοικητικής και Λογιστικής Υποστήριξης παραμένουν στην Κεντρική Υπηρεσία για δύο (2) τουλάχιστον έτη, εκτός αν διαφορετικά επιβάλλεται από αιτιολογημένη υπηρεσιακή ανάγκη και κατόπιν ομόφωνης γνώμης του οικείου Υπηρεσιακού Συμβουλίου ή εφόσον ο υπάλληλος τοποθετείται, κατόπιν αίτησής του, σε Αρχή δυσμενών συνθηκών, για την οποία δεν υπάρχουν αιτήσεις άλλων υπαλλήλων του κλάδου του. Υπάλληλος του Κλάδου Διοικητικής και Λογιστικής Υποστήριξης, ο οποίος δεν έχει συμπληρώσει δεκαετή συνεχή υπηρεσία στο εξωτερικό πριν από την τοποθέτησή του στην Κεντρική Υπηρεσία, μπορεί να μετατεθεί στο εξωτερικό πριν από τη συμπλήρωση διετούς υπηρεσίας στην Κεντρική Υπηρεσία μετά από ομόφωνη γνώμη του οικείου Υπηρεσιακού Συμβουλίου.
β) Κατά τις μεταθέσεις στην Εξωτερική Υπηρεσία λαμβάνεται μέριμνα, ώστε οι υπάλληλοι να μετατίθενται εναλλακτικώς μεταξύ Αρχών ειδικών συνθηκών και των λοιπών Αρχών.
5. Οι μεταθέσεις των υπαλλήλων του Κλάδου Διοικητικής και Λογιστικής Υποστήριξης πραγματοποιούνται κατά τους μήνες Ιούνιο έως και Αύγουστο. Ειδικά για το νότιο ημισφαίριο πραγματοποιούνται κατά τους μήνες Νοέμβριο έως και Ιανουάριο. Για εξαιρετικούς λόγους και μετά από σύμφωνη γνώμη του Υπηρεσιακού Συμβουλίου μπορεί να γίνει μετάθεση υπαλλήλων εκτός των ανωτέρω ορίων.
6. Για τον έγκαιρο προγραμματισμό των μεταθέσεων των υπαλλήλων του Κλάδου Διοικητικής και Λογιστικής Υποστήριξης, η Διεύθυνση Προσωπικού και Διοικητικής Οργάνωσης γνωστοποιεί εγγράφως, μέχρι την 15η Νοεμβρίου εκάστου έτους, τις θέσεις της Εξωτερικής και της Κεντρικής Υπηρεσίας που προβλέπεται να κενωθούν κατά τη διάρκεια του επόμενου έτους. Οι αιτήσεις υπαλλήλων για συμπλήρωση των θέσεων αυτών υποβάλλονται μέχρι την 15η Ιανουαρίου του επόμενου έτους.
7. Το αρμόδιο Υπηρεσιακό Συμβούλιο κατά τη διαμόρφωση της γνώμης για τις μεταθέσεις λαμβάνει υπόψη του:
α) την αίτηση του υπαλλήλου,
β) τις υπηρεσιακές ανάγκες,
γ) την ανάγκη εναλλαγής σε θέσεις Αρχών ειδικών συνθηκών και σε θέσεις άλλων Αρχών, ώστε ο υπάλληλος να αποκτά γενικότερη εμπειρία,
δ) την ιδιαιτερότητα της προς πλήρωση θέσης,
ε) τα ουσιαστικά προσόντα του υπαλλήλου,
στ) τις πιστοποιημένες ή αναγνωρισμένες από τη Διπλωματική Ακαδημία επαγγελματικές δεξιότητες.
8. Οι υπάλληλοι του Κλάδου Διοικητικής και Λογιστικής Υποστήριξης δεν μπορούν να υπηρετούν σε θέσεις της Κεντρικής Υπηρεσίας πλέον της δεκαετίας. Κατ’ εξαίρεση, με ειδικά αιτιολογημένη απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου, υπάλληλοι του Κλάδου Διοικητικής και Λογιστικής Υποστήριξης μπορούν να υπηρετούν στην Κεντρική Υπηρεσία και για μεγαλύτερο χρονικό διάστημα.
9. Οι υπάλληλοι του Κλάδου Διοικητικής και Λογιστικής Υποστήριξης δεν επιτρέπεται να μετατεθούν σε πόλη στην οποία έχουν υπηρετήσει, αν δεν έχει παρέλθει οκταετία από την αναχώρησή τους από αυτή.
10. Διατάξεις άλλων νόμων που ρυθμίζουν ζητήματα μεταθέσεων δημοσίων υπαλλήλων δεν εφαρμόζονται προκειμένου περί υπαλλήλων του Κλάδου Διοικητικής και Λογιστικής Υποστήριξης.
Άρθρο 413
Αυτοδίκαιη αποχώρηση λόγω ορίου ηλικίας
Ο υπάλληλος αποχωρεί αυτοδικαίως από την υπηρεσία με τη συμπλήρωση του εξηκοστού εβδόμου (67ου) έτους της ηλικίας του.
Άρθρο 414
Εξουσιοδοτική διάταξη
Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, είναι δυνατόν να μεταβάλλεται ο συνολικός αριθμός των οργανικών θέσεων των υπαλλήλων του Κλάδου Διοικητικής και Λογιστικής Υποστήριξης.
ΥΠΟΚΕΦΑΛΑΙΟ Θ’
ΚΛΑΔΟΣ ΕΠΙΜΕΛΗΤΩΝ
Άρθρο 415
Βαθμοί και θέσεις
1. Οι βαθμοί των υπαλλήλων του Κλάδου Επιμελητών είναι οι εξής:
α) Αρχιταξινόμος
β) Ταξινόμος
γ) Επιμελητής.
2. Οι οργανικές θέσεις των υπαλλήλων του Κλάδου Επιμελητών είναι ογδόντα (80). Οι θέσεις είναι ενιαίες.
Άρθρο 416
Θέσεις και καθήκοντα
1. Οι υπάλληλοι του Κλάδου Επιμελητών υπηρετούν, αποκλειστικά, στην Κεντρική Υπηρεσία και τις Περιφερειακές Αρχές, αποκλειόμενης της δυνατότητας μετάθεσης ή απόσπασής τους στο εξωτερικό, με την επιφύλαξη της παρ. 2.
2. Σε εξαιρετικές περιπτώσεις και για την αντιμετώπιση υπηρεσιακών αναγκών Αρχής της Εξωτερικής Υπηρεσίας, είναι δυνατόν, κατά παρέκκλιση της παρ. 1 του άρθρου 329, να αποσπώνται σε αυτήν υπάλληλοι του Κλάδου Επιμελητών, με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου. Οι ως άνω αποσπάσεις δεν μπορούν να υπερβούν το ένα (1) έτος κάθε φορά και, συνολικώς, τα έξι (6) έτη στο συνολικό διάστημα της υπηρεσίας των υπαλλήλων του κλάδου αυτού. Όσοι αποσπασμένοι κατά την έναρξη ισχύος του παρόντος έχουν συμπληρώσει το ένα (1) έτος, δύναται να παραμείνουν στη θέση τους μέχρι τη συμπλήρωση διετίας.
3. Οι υπάλληλοι του Κλάδου Επιμελητών ασκούν όλα τα καθήκοντα που ανάγονται στη φύση του κλάδου τους και ιδίως:
α) εξυπηρετούν τα Γραφεία και τις Διευθύνσεις εντός και εκτός Υπουργείου, μεριμνούν για την ορθή λειτουργία των χώρων στάθμευσης αυτοκινήτων, για τη διεκπεραίωση της αλληλογραφίας και εκτελούν κάθε είδους εξωτερική εργασία συναφή προς την υπηρεσία του Υπουργείου Εξωτερικών,
β) είναι αρμόδιοι για τη φύλαξη των κτιρίων της Κεντρικής Υπηρεσίας και των Περιφερειακών Αρχών και ελέγχουν την είσοδο και έξοδο ατόμων, σύμφωνα με τις οδηγίες του προϊσταμένου τους,
γ) είναι αρμόδιοι για την κίνηση των αυτοκινήτων του Υπουργείου Εξωτερικών και για κάθε εργασία σχετιζόμενη με την άρτια λειτουργία τους,
δ) μεριμνούν για τη μεταφορά αντικειμένων εντός και εκτός του Υπουργείου Εξωτερικών,
ε) επιμελούνται της καθαριότητας της Κεντρικής Υπηρεσίας και των Περιφερειακών Υπηρεσιών του Υπουργείου Εξωτερικών.
Άρθρο 417
Προσόντα διορισμού
1. Οι υποψήφιοι για τον Κλάδο Επιμελητών πρέπει να διαθέτουν, εκτός από τα γενικά προσόντα του άρθρου 319, απολυτήριο γυμνασίου.
2. Η πρόσληψη γίνεται βάσει των γενικών περί προσλήψεων υπαλλήλων του Δημοσίου διατάξεων.
3. Οι προσλαμβανόμενοι διορίζονται, με απόφαση του Υπουργού Εξωτερικών, στον βαθμό του Επιμελητή για διετή δοκιμαστική υπηρεσία, μετά το πέρας της οποίας και εντός σαράντα πέντε (45) ημερών από τη συμπλήρωσή της κρίνονται από το Υπηρεσιακό Συμβούλιο αν είναι κατάλληλοι προς μονιμοποίηση.
4. Οι θετικώς κρινόμενοι από το Υπηρεσιακό Συμβούλιο μονιμοποιούνται με απόφαση του Υπουργού Εξωτερικών. Εάν το Υπηρεσιακό Συμβούλιο άγεται προς αρνητική κρίση, καλεί τον ενδιαφερόμενο σε ακρόαση, πριν αποφασίσει οριστικά.
5. Ο κρινόμενος ως μη μονιμοποιητέος απολύεται με απόφαση του Υπουργού Εξωτερικών.
Άρθρο 418
Τυπικά προσόντα προαγωγής
1. Για την προαγωγή των υπαλλήλων του Κλάδου Επιμελητών απαιτείται από τον βαθμό:
α) του Επιμελητή στον βαθμό του Ταξινόμου, εννεαετής πραγματική υπηρεσία στον κατεχόμενο βαθμό,
β) του Ταξινόμου στον βαθμό του Αρχιταξινόμου, εξαετής πραγματική υπηρεσία στον κατεχόμενο βαθμό.
2. Η προαγωγή στον εκάστοτε ανώτερο βαθμό διενεργείται με απόφαση του Υπουργού Εξωτερικών, η οποία εκδίδεται μετά από γνώμη του Υπηρεσιακού Συμβουλίου.
Άρθρο 419
Προαγωγές
1. Οι προαγωγές από τον βαθμό του Επιμελητή έως και τον βαθμό του Αρχιταξινόμου ενεργούνται, μετά από αυτοτελή κρίση των υπαλλήλων που έχουν τα τυπικά προς προαγωγή προσόντα, κατά τη σειρά αρχαιότητάς τους. Σε κάθε περίπτωση, για την προαγωγή λαμβάνονται υπόψη όλα τα στοιχεία του ατομικού φακέλου του υπαλλήλου, σχετικά με την υπηρεσιακή του εξέλιξη, από την ημερομηνία διορισμού του.
2. Ως προακτέοι κρίνονται οι υπάλληλοι που έχουν, σε πολύ καλό επίπεδο, τα ουσιαστικά προσόντα του ήθους, του χαρακτήρα, της αφοσίωσης στο καθήκον, της γνώσης του αντικειμένου τους, της πρωτοβουλίας, δραστηριότητας και αποτελεσματικότητας και της ετοιμότητας στην αντιμετώπιση με ταχύτητα και ευστοχία κάθε υπηρεσιακού θέματος, ώστε να ανταποκρίνονται, πλήρως, στις απαιτήσεις της υπηρεσίας για την άσκηση των καθηκόντων του ανώτερου βαθμού.
3. Το Υπηρεσιακό Συμβούλιο μπορεί, κατά τις ανωτέρω κρίσεις έως και την προαγωγή στον βαθμό του Ταξινόμου, να κρίνει ότι υπάλληλος, αυτοτελώς αξιολογούμενος, στερείται των προσόντων για την άσκηση των καθηκόντων του ανώτερου βαθμού. Αν τέτοια αρνητική κρίση επαναληφθεί τρεις συνεχείς φορές, και αφού την τρίτη φορά ο υπάλληλος κληθεί προς ακρόαση από το Υπηρεσιακό Συμβούλιο, παραμένει στον βαθμό που κρίθηκε την τελευταία φορά ως στάσιμος, μέχρι τη συμπλήρωση του χρόνου που απαιτείται για στοιχειοθέτηση δικαιώματος λήψης κατώτατης σύνταξης, οπότε και αποχωρεί, αυτοδικαίως, από την υπηρεσία.
Άρθρο 420
Αυτοδίκαιη αποχώρηση λόγω ορίου ηλικίας
Ο υπάλληλος αποχωρεί αυτοδικαίως από την υπηρεσία με τη συμπλήρωση του εξηκοστού εβδόμου (67ου) έτους της ηλικίας του.
Άρθρο 421
Εξουσιοδοτική διάταξη
Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, είναι δυνατόν να μεταβάλλεται ο συνολικός αριθμός των οργανικών θέσεων του Κλάδου Επιμελητών.
ΥΠΟΚΕΦΑΛΑΙΟ Ι’
ΠΡΟΣΩΠΙΚΟ ΜΕ ΣΥΜΒΑΣΗ ΕΡΓΑΣΙΑΣ
ΙΔΙΩΤΙΚΟΥ ΔΙΚΑΙΟΥ
Άρθρο 422
Προσωπικό με σύμβαση εργασίας
Ιδιωτικού Δικαίου
1. Στην Κεντρική Υπηρεσία του Υπουργείου Εξωτερικών συστήνονται δύο (2) θέσεις σερβιτόρων με σχέση εργασίας Ιδιωτικού Δικαίου Αορίστου Χρόνου, οι οποίοι προσλαμβάνονται με απόφαση του Υπουργού Εξωτερικών, που εκδίδεται κατόπιν εισήγησης του Προϊσταμένου της Διεύθυνσης Προσωπικού και Διοικητικής Οργάνωσης, μετά από πρόσκληση εκδήλωσης ενδιαφέροντος στην οποία προσδιορίζονται τα απαιτούμενα προσόντα, ιδιότητες και επαγγελματική εμπειρία.
2. Στις Αρχές της Εξωτερικής Υπηρεσίας υφίστανται θέσεις προσωπικού με σύμβαση εργασίας Ιδιωτικού Δικαίου Ορισμένου Χρόνου, που έχουν συσταθεί με το
π.δ. 194/1998 (Α’ 144).
3. Για τις θέσεις της παρ. 2 προσλαμβάνονται, επιτοπίως, μόνιμοι κάτοικοι της χώρας όπου εδρεύει η συγκεκριμένη Αρχή, εφόσον γνωρίζουν την τοπική γλώσσα, με κοινή απόφαση των Υπουργών Εξωτερικών και Οικονομικών, μετά από εισήγηση του προϊσταμένου της εν λόγω Αρχής. Με την ίδια απόφαση καθορίζεται και το ύψος της αντιμισθίας των ανωτέρω υπαλλήλων, μετά από εισήγηση του προϊσταμένου της Αρχής, και αφού ληφθούν υπόψη οι τοπικές συνθήκες της αγοράς εργασίας. Η πρόσληψη γίνεται με σύμβαση εργασίας Ιδιωτικού Δικαίου διαρκείας δύο (2) ετών, η οποία καταρτίζεται από τον προϊστάμενο της Αρχής και η οποία δύναται να ανανεώνεται, κατ’ εξαίρεση των κειμένων διατάξεων.
4. Ειδικά για τα Γραφεία Οικονομικών και Εμπορικών Υποθέσεων και τα Γραφεία Δημόσιας Διπλωματίας μπορεί να συσταθούν και θέσεις πτυχιούχων επιστημονικών συνεργατών και εξειδικευμένων στελεχών, οι οποίοι απαιτείται να: α) είναι Έλληνες πολίτες, μόνιμοι κάτοικοι της Χώρας, ή πολίτες της χώρας όπου εδρεύει το Γραφείο, β) είναι κάτοχοι πανεπιστημιακού διπλώματος ή να έχουν επαγγελματική εμπειρία, συναφή με το αντικείμενο που περιγράφεται στη σύμβαση πρόσληψης, γ) γνωρίζουν άριστα τη γλώσσα της χώρας όπου εδρεύει η αρχή, στο πλαίσιο της οποίας λειτουργεί το Γραφείο και, εφόσον δεν γνωρίζουν ελληνικά, τουλάχιστον αγγλικά, γαλλικά ή γερμανικά. Η γνώση μίας από τις γλώσσες αγγλική, γαλλική ή γερμανική αποτελεί πρόσθετο προσόν. Για τους πολίτες της χώρας όπου εδρεύει η Αρχή, στο πλαίσιο της οποίας λειτουργεί το Γραφείο, οι προσλαμβανόμενοι πρέπει να έχουν ως μητρική τη γλώσσα της χώρας αυτής, γνώση δε της ελληνικής γλώσσας συνιστά πρόσθετο προσόν.
5. Ως προς το επιτόπιο προσωπικό το οποίο καλύπτει ανάγκες διοικητικής υποστήριξης των Γραφείων Οικονομικών και Εμπορικών Υποθέσεων και των Γραφείων Δημόσιας Διπλωματίας, οι προσλαμβανόμενοι, πρέπει, εκτός των προϋποθέσεων των περ. α’ και γ’ της παρ. 4, να είναι απόφοιτοι τουλάχιστον Σχολής Μέσης Εκπαίδευσης και να γνωρίζουν χρήση ηλεκτρονικού υπολογιστή.
Για την πρόσληψη του επιτόπιου προσωπικού που υποστηρίζει τα Γραφεία Οικονομικών και Εμπορικών Υποθέσεων και τα Γραφεία Δημόσιας Διπλωματίας απαιτείται και εισήγηση του προϊσταμένου αυτών προς τον προϊστάμενο της Αρχής.
6. Για τις προαναφερόμενες κατηγορίες των επιτόπιων υπαλλήλων με σύμβαση Ιδιωτικού Δικαίου Ορισμένου Χρόνου και των υπαλλήλων διοικητικής υποστήριξης των Γραφείων Οικονομικών και Εμπορικών Υποθέσεων και των Γραφείων Δημόσιας Διπλωματίας, ως κατώτατο όριο πρόσληψης προσδιορίζεται το εικοστό πρώτο (21ο) έτος ηλικίας τους, συμπληρωμένο. Για τους επιστημονικούς συνεργάτες και τα εξειδικευμένα στελέχη των Γραφείων Οικονομικών και Εμπορικών Υποθέσεων και των Γραφείων Δημόσιας Διπλωματίας, το αντίστοιχο όριο είναι το εικοστό τρίτο (23ο) έτος συμπληρωμένο. Οι Έλληνες πολίτες, υπόχρεοι στρατιωτικής θητείας, πρέπει να έχουν εκπληρώσει τις σχετικές υποχρεώσεις τους ή να έχουν απαλλαγεί νομίμως από αυτές. Ως ανώτατο όριο ηλικίας πρόσληψης προσδιορίζεται το εξηκοστό (60ό) έτος, εκτός εξαιρέσεων που προϋποθέτουν πρόβλεψη στην επιτόπια νομοθεσία ή έκτακτη ανάγκη της Αρχής. Σε κάθε περίπτωση, το ανώτατο όριο προσδιορίζεται από το άρθρο 49 του π.δ. 410/1998 (Α’ 191).
7. Οι προσλαμβανόμενοι σύμφωνα με τις παρ. 3, 4, 5 και 6, εφόσον έχουν την ελληνική ιθαγένεια, μπορούν, με αίτησή τους, να υπαχθούν στην ελληνική νομοθεσία περί κοινωνικής ασφάλισης ή να ασφαλισθούν σε επιτόπιο ασφαλιστικό φορέα, αν παρέχεται η σχετική δυνατότητα. Οι αλλοδαποί διέπονται από την επιτόπια κοινωνικοασφαλιστική νομοθεσία. Το ποσοστό του ασφαλίστρου που αναλογεί στον εργοδότη δεν δύναται να υπερβαίνει το αντίστοιχο, προβλεπόμενο για τους ασφαλισμένους στον e-ΕΦΚΑ ποσοστό, εφόσον δεν προβλέπεται διαφορετικά από την επιτόπια νομοθεσία, και, σε κάθε περίπτωση, βαρύνει το ελληνικό Δημόσιο. Στη συναπτόμενη μεταξύ εργοδότη και εργαζομένου σύμβαση γίνεται αναφορά της υποχρέωσης ασφάλισης του εργαζομένου εκ μέρους του ελληνικού Δημοσίου.
8. Για τη ρύθμιση θεμάτων ασφάλισης, συνταξιοδότησης, αποζημίωσης, καθώς και των λοιπών εργατικών ζητημάτων, για μεν τους αλλοδαπούς εφαρμόζεται το αλλοδαπό δίκαιο, για δε τους Έλληνες πολίτες το δίκαιο το οποίο καθορίζεται από τη σύμβαση.
9. Οι κατά την έναρξη ισχύος του παρόντος συμβασιούχοι Αορίστου Χρόνου της Εξωτερικής Υπηρεσίας διατηρούν το κατά νόμο συμβατικό και μισθολογικό καθεστώς τους μέχρι την καθ’ οποιονδήποτε τρόπο αποχώρηση από την Eξωτερική Yπηρεσία, οπότε οι θέσεις αυτές μετατρέπονται σε Ορισμένου Χρόνου της Αρχής όπου υπηρετούν.
10. α) Για την κάλυψη, αποκλειστικώς, εποχικών, επειγουσών ή και έκτακτων αναγκών των τμημάτων θεωρήσεων διπλωματικών και προξενικών Αρχών, επιτρέπεται η πρόσληψη επιτοπίως προσωπικού με σύμβαση εργασίας Ιδιωτικού Δικαίου Ορισμένου Χρόνου, για διάστημα έως και οκτώ (8) μηνών, με κοινές αποφάσεις των Υπουργών Εξωτερικών και Οικονομικών, οι οποίες εκδίδονται κατ’ έτος μετά από εισήγηση έκαστης οικείας προξενικής Αρχής. Οι αποφάσεις αυτές δύνανται να συμπληρώνονται με νεότερες κοινές υπουργικές αποφάσεις εντός του ιδίου έτους, εφόσον παρίσταται ανάγκη. Με τις ίδιες αποφάσεις, και μετά από εισήγηση του προϊσταμένου της οικείας Αρχής, καθορίζεται το ύψος της αμοιβής του εν λόγω προσωπικού.
β) Οι συμβάσεις του ως άνω προσωπικού δεν επιτρέπεται να ανανεώνονται πριν από την πάροδο χρονικού διαστήματος τριών (3) τουλάχιστον μηνών από τη λήξη τους. Το σύνολο των συμβάσεων επιτόπιου εποχικού προσωπικού, στο σύνολο των προξενικών Αρχών ετησίως, δεν δύναται να ξεπεράσει τα εκατόν πενήντα (150) άτομα.
γ) Οι προσλαμβανόμενοι απαιτείται να:
γα) είναι μόνιμοι κάτοικοι ή να διαμένουν στη χώρα όπου εδρεύει η οικεία Αρχή,
γβ) κατέχουν πτυχίο, δίπλωμα ή τίτλο σπουδών τριτοβάθμιας εκπαίδευσης, άλλως να έχουν την ιδιότητα του φοιτητή ή σπουδαστή σχολής τριτοβάθμιας εκπαίδευσης,
γγ) γνωρίζουν την τοπική γλώσσα, καθώς και την αγγλική ή τη γαλλική, κατά περίπτωση,
γδ) διαθέτουν γνώσεις χειρισμού Η/Υ. Η γνώση της ελληνικής γλώσσας αποτελεί πρόσθετο προσόν. Η γλωσσομάθεια, καθώς και η γνώση χειρισμού Η/Υ εκτιμώνται από τον προϊστάμενο της οικείας Αρχής βάσει προσκομιζομένων πιστοποιητικών ή κατόπιν προφορικής συνέντευξης ή πρακτικής δοκιμασίας, γραπτής ή προφορικής.
δ) Δεν δύνανται να προσληφθούν όσοι έχουν καταδικασθεί για κακούργημα και σε οποιαδήποτε ποινή για κλοπή, υπεξαίρεση, απάτη, εκβίαση, πλαστογραφία, απιστία, δωροδοκία, καθώς και για οποιοδήποτε έγκλημα κατά της γενετήσιας ελευθερίας ή έγκλημα οικονομικής εκμετάλλευσης της γενετήσιας ζωής. Οι προσλαμβανόμενοι υποχρεούνται να υποβάλουν στην οικεία Αρχή υπεύθυνη δήλωση σχετικά με τη μη συνδρομή στο πρόσωπό τους κωλύματος, λόγω καταδίκης για τα ως άνω εγκλήματα. Αν η δήλωση είναι ψευδής ή ανακριβής, η σύμβαση εργασίας είναι αυτοδικαίως άκυρη και η πρόσληψη ανακαλείται υποχρεωτικά από τον προϊστάμενο της οικείας Αρχής.
ε) Ο προϊστάμενος της οικείας Αρχής εκδίδει πρόσκληση ενδιαφέροντος για την πρόσληψη του προσωπικού, η οποία αναρτάται τουλάχιστον δέκα (10) ημέρες πριν από την καταληκτική ημερομηνία της υποβολής των απαιτούμενων δικαιολογητικών, τόσο στον διαδικτυακό τόπο όσο και στον πίνακα ανακοινώσεων της Αρχής. Το προσωπικό που θα προσληφθεί επιλέγεται από τον προϊστάμενο της οικείας Αρχής, ο οποίος καταρτίζει και υπογράφει τη σύμβαση εργασίας, κατόπιν έγκρισης της Κεντρικής Υπηρεσίας του Υπουργείου Εξωτερικών.
11. Για το προσωπικό της παρ. 10 εφαρμόζονται αναλογικά οι παρ. 7 και 8.
Άρθρο 423
Εξουσιοδοτικές διατάξεις
1. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, μπορεί να συσταθούν θέσεις προσωπικού με σύμβαση εργασίας Ιδιωτικού Δικαίου Ορισμένου Χρόνου στις Αρχές της Εξωτερικής Υπηρεσίας, στις οποίες περιλαμβάνονται θέσεις ιδιαιτέρων γραμματέων, διερμηνέων και μεταφραστών, οδηγών, κλητήρων, φυλάκων - θυρωρών, τηλεφωνητών, προσωπικού ασφαλείας, κηπουρών και οικιακού προσωπικού εν γένει.
2. Με διάταγμα, το οποίο εκδίδεται ύστερα από πρόταση των Υπουργών Εξωτερικών, Εσωτερικών και Οικονομικών, μπορεί να συσταθούν θέσεις πτυχιούχων επιστημονικών συνεργατών και εξειδικευμένων στελεχών για τις ανάγκες των Γραφείων Οικονομικών και Εμπορικών Υποθέσεων και των Γραφείων Δημόσιας Διπλωματίας.
3. Με τις κοινές αποφάσεις των Υπουργών Εξωτερικών και Οικονομικών της παρ. 10 του άρθρου 422 καθορίζονται ο αριθμός των υπαλλήλων που θα προσληφθούν ανά Αρχή, τα επιμέρους πρόσθετα προσόντα των προσλαμβανόμενων και κάθε άλλο σχετικό με την πρόσληψή τους στοιχείο.
ΚΕΦΑΛΑΙΟ Ε’
ΠΡΟΪΣΤΑΜΕΝΟΙ ΥΠΗΡΕΣΙΩΝ
Άρθρο 424
Προϊστάμενοι Υπηρεσιών
Κεντρικής Υπηρεσίας και Αναπλήρωση αυτών
1. Τα καθήκοντα των προϊσταμένων των Υπηρεσιών της Κεντρικής Υπηρεσίας ανατίθενται με απόφαση του Υπουργού Εξωτερικών από πλευράς βαθμών, ως ακολούθως:
α) Του Προϊσταμένου της Γενικής Επιθεώρησης, σε υπάλληλο του Διπλωματικού Κλάδου με βαθμό Πρέσβη. Γενικός Επιθεωρητής μπορεί να ορισθεί και Πρέσβης εκ προσωπικοτήτων που έχει διατελέσει υπάλληλος του Διπλωματικού Κλάδου με Πρεσβευτικό βαθμό.
β) Των Προϊσταμένων των Α’, Β’, Γ’, Δ’, Ε’, ΣΤ’ - A’ και Η’ Γενικών Διευθύνσεων, σε υπαλλήλους του Διπλωματικού Κλάδου με βαθμό Πρέσβη ή Πληρεξούσιου Υπουργού Α’.
γ) Του Προϊσταμένου της ΣΤ - Β’ Γενικής Διεύθυνσης Οικονομικών Υπηρεσιών (Γ.Δ.Ο.Υ.), σε υπάλληλο που έχει επιλεγεί σύμφωνα με όσα προβλέπονται στα άρθρα 24 του ν. 4270/2014 (Α’ 143) και 84 επ. του ν. 3528/2007 (Α’ 26). Μέχρις ότου ολοκληρωθεί η διαδικασία για την πρώτη επιλογή Προϊσταμένου της νέας Γενικής Διεύθυνσης Οικονομικών Υπηρεσιών, καθήκοντα Προϊσταμένου δύναται να εκτελεί ο Προϊστάμενος της Διεύθυνσης Οικονομικής Διοίκησης.
δ) Του Προϊσταμένου της Ζ’ Γενικής Διεύθυνσης Αναπτυξιακής και Ανθρωπιστικής Αρωγής, σε μετακλητό υπάλληλο σύμφωνα με όσα προβλέπονται στην παρ. 1 του άρθρου 199.
ε) Του Προϊσταμένου του Κέντρου Σχεδιασμού Εξωτερικής Πολιτικής, σε υπάλληλο του Διπλωματικού Κλάδου με βαθμό Πρέσβη ή Πληρεξούσιου Υπουργού Α’ ή σε υπάλληλο του Κλάδου Εμπειρογνωμόνων με βαθμό Εμπειρογνώμονα - Πρεσβευτή Συμβούλου Α’.
στ) Του Προϊσταμένου της Μονάδας Διαχείρισης Κρίσεων, σε υπάλληλο του Διπλωματικού Κλάδου με βαθμό τουλάχιστον Συμβούλου Πρεσβείας Α’.
ζ) Των Προϊσταμένων των Διευθύνσεων, σε υπαλλήλους του Διπλωματικού Κλάδου με πρεσβευτικό βαθμό. Στις Διευθύνσεις της Γενικής Διεύθυνσης Αναπτυξιακής και Ανθρωπιστικής Αρωγής, δύναται να προΐστανται υπάλληλοι του Κλάδου Εμπειρογνωμόνων ή του Κλάδου Ο.Ε.Υ. με βαθμό τουλάχιστον Εμπειρογνώμονα Συμβούλου Α’ ή Συμβούλου Ο.Ε.Υ. Α’, αντίστοιχα. Στις Διευθύνσεις της Β’ Γενικής Διεύθυνσης δύναται να προΐστανται υπάλληλοι του Κλάδου Ο.Ε.Υ. με βαθμό τουλάχιστον Συμβούλου Ο.Ε.Υ. Α’. Στη Διεύθυνση Οικονομικής Διοίκησης, στη Διεύθυνση Προμηθειών και Λειτουργικών Δαπανών, καθώς και στη Διεύθυνση Προϋπολογισμού, δύναται να προΐστανται υπάλληλοι του Κλάδου Διοικητικού Προξενικού με βαθμό τουλάχιστον Διευθυντή Β’. Στη Διεύθυνση Ηλεκτρονικής Διακυβέρνησης, Πληροφορικής και Τηλεπικοινωνιών, δύναται να προΐστανται υπάλληλοι του Κλάδου Επικοινωνιών και Πληροφορικής με βαθμό τουλάχιστον Διευθυντή Β’. Στη Διεύθυνση Διεθνών Δημοσίων Σχέσεων και στη Διεύθυνση Διεθνούς Επικοινωνίας της Γενικής Γραμματείας Απόδημου Ελληνισμού και Δημόσιας Διπλωματίας, δύναται να προΐστανται υπάλληλοι του Κλάδου Συμβούλων και Γραμματέων Επικοινωνίας με βαθμό τουλάχιστον Συμβούλου Επικοινωνίας Α’. Στη Διεύθυνση Απόδημου Ελληνισμού και Προγραμμάτων δύναται να προΐστανται υπάλληλοι του Κλάδου Διοικητικού Προξενικού με βαθμό τουλάχιστον Διευθυντή Β’.
η) Του Προϊσταμένου της Διεύθυνσης Στρατηγικού και Επιχειρησιακού Σχεδιασμού και της Υπηρεσίας Συντονισμού, σε υπάλληλο του Διπλωματικού Κλάδου με πρεσβευτικό βαθμό.
θ) Του Προϊσταμένου της Διπλωματικής Ακαδημίας, σε υπάλληλο του Διπλωματικού Κλάδου με βαθμό τουλάχιστον Πληρεξούσιου Υπουργού Α’ ή Πρέσβη εκ προσωπικοτήτων που έχει διατελέσει μόνιμος διπλωματικός υπάλληλος με βαθμό Πρέσβη ή με βαθμό Πληρεξούσιου Υπουργού Α’.
ι) Του Προϊσταμένου του Διπλωματικού Γραφείου Υπουργού σε υπάλληλο του Διπλωματικού Κλάδου με βαθμό τουλάχιστον Πληρεξούσιου Υπουργού Β’.
ια) Των Προϊσταμένων των Διπλωματικών Γραφείων Αναπληρωτή Υπουργού και Υφυπουργών και του Γραφείου του Υπηρεσιακού Γενικού Γραμματέα σε υπάλληλο του Διπλωματικού Κλάδου με βαθμό τουλάχιστον Συμβούλου Πρεσβείας Α’.
ιβ) Του Προϊσταμένου της Υπηρεσίας Ενημέρωσης, σε υπάλληλο του Διπλωματικού Κλάδου με βαθμό τουλάχιστον Συμβούλου Πρεσβείας Α’.
ιγ) Του Προϊσταμένου της Κρυπτογραφικής Υπηρεσίας, στον αρχαιότερο υπάλληλο του Διπλωματικού Κλάδου, που υπηρετεί στην υπηρεσία αυτή.
ιδ) Του Προϊσταμένου της Υπηρεσίας Διπλωματικού και Ιστορικού Αρχείου, σε υπάλληλο του Υπουργείου Εξωτερικών, προερχόμενο από τον Διπλωματικό Κλάδο ή τον Κλάδο Εμπειρογνωμόνων, οριζόμενο από τον Υπουργό.
ιε) Του Προϊσταμένου της Τεχνικής Υπηρεσίας, σε υπάλληλο της Υπηρεσίας αυτής, οριζόμενο από τον Υπουργό.
ιστ) Των Προϊσταμένων των Περιφερειακών Υπηρεσιών της Κεντρικής Υπηρεσίας, σε υπαλλήλους του Διπλωματικού Κλάδου, με βαθμό τουλάχιστον Συμβούλου Πρεσβείας Β’.
2. Ο Προϊστάμενος της Ειδικής Νομικής Υπηρεσίας, ο Διοικητής του Αγίου Όρους, ο Eπικεφαλής του Γραφείου Αμυντικής Διπλωματίας, ο Υπεύθυνος Προστασίας Δεδομένων και ο Εθνικός Εισηγητής, ορίζονται κατά τα άρθρα 361, 15, 71, 73 και 77, αντίστοιχα.
3. Χρέη αναπληρωτών των Προϊσταμένων των ανωτέρω Υπηρεσιών εκτελούν οι υπηρετούντες σε αυτές αρχαιότεροι υπάλληλοι, εκτός εάν ορίζεται άλλως ρητά στις επιμέρους διατάξεις.
4. Οι προϊστάμενοι των Υπηρεσιών έχουν δικαίωμα υπογραφής, κατ’ εντολή του Υπουργού και με ευθύνη τους, των εγγράφων και τηλεγραφημάτων της Υπηρεσίας τους.
ΜΕΡΟΣ Δ’
ΟΙΚΟΝΟΜΙΚΑ ΘΕΜΑΤΑ
ΚΕΦΑΛΑΙΟ Α’
ΠΡΟΫΠΟΛΟΓΙΣΜΟΣ ΥΠΟΥΡΓΕΙΟΥ ΕΞΩΤΕΡΙΚΩΝ
Άρθρο 425
Εγγραφή πιστώσεων
Στον προϋπολογισμό του Υπουργείου Εξωτερικών εγγράφονται, ετησίως, πιστώσεις για την αντιμετώπιση των δαπανών του, όπως αυτές ορίζονται στα επόμενα άρθρα.
Άρθρο 426
Μεταβίβαση αρμοδιότητας Υπουργού
1. Αρμοδιότητες του Υπουργού Εξωτερικών, που έχουν σχέση με τη διάθεση πιστώσεων, ανάληψη υποχρεώσεων και την έγκριση δαπανών, μπορεί να μεταβιβάζονται, κατά τις κείμενες διατάξεις, στον Αναπληρωτή Υπουργό και τους Υφυπουργούς. Αρμοδιότητες σε σχέση με τα παραπάνω θέματα μπορούν, επίσης, να μεταβιβάζονται, με απόφαση του Υπουργού Εξωτερικών, στον Υπηρεσιακό Γενικό Γραμματέα, στους Γενικούς Γραμματείς και στον ΣΤ - Β’ Γενικό Διευθυντή Οικονομικών Υπηρεσιών ή στους νόμιμους αναπληρωτές τους, με την επιφύλαξη των διατάξεων περί δημοσίου λογιστικού.
2. Με απόφαση του Υπουργού Εξωτερικών οι αρμοδιότητες του Γενικού Διευθυντή Οικονομικών Υπηρεσιών, μπορούν να μεταβιβάζονται στους υπ’ αυτόν Διευθυντές των Διευθύνσεων της Γενικής Διεύθυνσης, καθώς και τους προϊσταμένους των τμημάτων, με την επιφύλαξη των διατάξεων περί δημοσίου λογιστικού.
Άρθρο 427
Πληρεξουσιότητα για είσπραξη
χρηματικών ενταλμάτων
1. Για την είσπραξη των επ’ ονόματι των υπαλλήλων των διπλωματικών και προξενικών Αρχών εκδιδόμενων χρηματικών ενταλμάτων για τις αποδοχές τους ή άλλες απαιτήσεις, μπορεί κάθε δικαιούχος να διορίζει ως πληρεξούσιό του υπάλληλο του Υπουργείου Εξωτερικών ή άλλο πρόσωπο της επιλογής του με απλή εξουσιοδότηση, η οποία προσκομίζεται στην οικεία Δ.Ο.Υ.
2. Η πληρεξουσιότητα αυτή περιλαμβάνει την είσπραξη των επ’ ονόματι του υπαλλήλου της Εξωτερικής Υπηρεσίας του Υπουργείου χρηματικών ενταλμάτων, καθώς και κάθε άλλη συναφή εντολή.
Άρθρο 428
Πληρωμές στο εξωτερικό
Οι πληρωμές στο εξωτερικό ενεργούνται σε ευρώ ή ξένο νόμισμα, σε ένα ή περισσότερα από τα σταθερότερα νομίσματα ή σε συνδυασμό αυτών.
ΚΕΦΑΛΑΙΟ Β’
ΜΙΣΘΟΔΟΣΙΑ ΥΠΑΛΛΗΛΩΝ
Άρθρο 429
Αποδοχές προσωπικού
1. Ως αποδοχές των υπαλλήλων του Υπουργείου Εξωτερικών νοούνται ο βασικός μισθός και όλα τα, κατά τις κείμενες διατάξεις, χορηγούμενα επιδόματα και προσαυξήσεις.
2. Οι υπάλληλοι του Διπλωματικού Κλάδου, καθώς και οι υπάλληλοι των μισθολογικά εξομοιούμενων με αυτούς Κλάδων του Υπουργείου Εξωτερικών, αποτελούν κλάδους με ειδικές αποδοχές. Ο Υπηρεσιακός Γενικός Γραμματέας και οι Γενικοί Γραμματείς λαμβάνουν, κατ’ επιλογή τους, κατά τη διάρκεια της θητείας τους στη θέση αυτή, είτε τις αποδοχές Γενικού Γραμματέα είτε αυτές του βαθμού τους. Το δικαίωμα επιλογής ασκείται με σχετική δήλωση, που κατατίθεται στην αρμόδια Διεύθυνση, μέσα σε έναν μήνα από την ανάληψη των καθηκόντων τους.
3. Το σύνολο των αποδοχών, συμπεριλαμβανομένης της αποζημίωσης υπηρεσίας αλλοδαπής, του προσωπικού που υπηρετεί σε χώρες της ευρωζώνης καταβάλλεται σε ευρώ. Αν το ανωτέρω προσωπικό υπηρετεί σε χώρες εκτός ευρωζώνης το σύνολο των αποδοχών, συμπεριλαμβανομένης της αποζημίωσης υπηρεσίας αλλοδαπής, καταβάλλεται, κατ’ επιλογή, σε ευρώ ή στο καθορισθέν νόμισμα της αλλοδαπής.
4. α) Προς αντιμετώπιση του αυξημένου κόστους ζωής στην αλλοδαπή και των ειδικών συνθηκών διαβίωσης σε κάθε χώρα, παρέχεται σε ευρώ ή συνάλλαγμα, πέραν των αποδοχών που αναφέρονται στην παρ. 1, και αποζημίωση υπηρεσίας αλλοδαπής, αναλόγως του κλάδου και του βαθμού του υπαλλήλου.
β) Η αποζημίωση αυτή προσαυξάνεται αναλόγως των ποσοστών για τα οικογενειακά βάρη και τη στέγαση.
γ) Η αποζημίωση υπηρεσίας αλλοδαπής αναπροσαρμόζεται σε περίπτωση ουσιώδους μεταβολής είτε της ισοτιμίας του συναλλάγματος προς το τοπικό νόμισμα ή του ευρώ είτε της αγοραστικής αξίας τούτων, με βάση επίσημα στοιχεία. Για την αναπροσαρμογή γνωμοδοτεί επιτροπή η οποία συγκροτείται με απόφαση του Υπουργού Εξωτερικών και αποτελείται από τον ΣΤ - Β’ Γενικό Διευθυντή Οικονομικών Υπηρεσιών ως Πρόεδρο, έναν (1) Διευθυντή Πολιτικών Υποθέσεων, τον Διευθυντή της Διεύθυνσης Οικονομικής Διοίκησης και δύο (2) υπαλλήλους της Διεύθυνσης Εισοδηματικής Πολιτικής του Γενικού Λογιστηρίου του Κράτους. Εάν αυτοί δεν ορισθούν εντός δεκαπέντε (15) ημερών από την περιέλευση της σχετικής πρόσκλησης στο Γενικό Λογιστήριο του Κράτους, η επιτροπή συγκροτείται νομίμως και χωρίς αυτούς. Η επιτροπή συνέρχεται, υποχρεωτικώς κάθε έτος για την επανεξέταση της αποζημίωσης υπηρεσίας αλλοδαπής, λαμβάνοντας υπόψη και τις υποβαλλόμενες από τις πρεσβείες αιτήσεις αναπροσαρμογής της αποζημίωσης για τη χώρα αρμοδιότητάς τους, και υποβάλει σχετική αναφορά στους Υπουργούς Εξωτερικών και Οικονομικών. Η αποζημίωση υπηρεσίας στην αλλοδαπή των υπαλλήλων του Υπουργείου Εξωτερικών που υπηρετούν σε αρχές που βρίσκονται σε εμπόλεμες ζώνες ή επικρατούν ιδιαίτερα δυσμενείς συνθήκες διαβίωσης μπορεί να αυξάνεται έως το διπλάσιο του αρχικώς καθορισθέντος ποσού.
δ) Τα ανωτέρω ποσά που καταβάλλονται, απαλλάσσονται από κάθε εισφορά υπέρ του Δημοσίου, του Μετοχικού Ταμείου Πολιτικών Υπαλλήλων (ΜΤΠΥ) ή κράτηση υπέρ τρίτων ή οποιαδήποτε άλλη επιβάρυνση. Η απαλλαγή από την εισφορά υπέρ του ΜΤΠΥ ισχύει και για την εξόφληση των χρηματικών ενταλμάτων που αφορούν στις δαπάνες μετακίνησης του άρθρου 431, καθώς και στην οριζόμενη στο άρθρο 434 ημερήσια αποζημίωση για τις μετακινήσεις για την εκτέλεση υπηρεσίας ή τις ειδικές αποστολές στο εξωτερικό.
5. Υπάλληλοι του Διπλωματικού Κλάδου, του Κλάδου Εμπειρογνωμόνων, του Κλάδου Οικονομικών και Εμπορικών Υποθέσεων και του Κλάδου Συμβούλων και Γραμματέων Επικοινωνίας στους οποίους με απόφαση του Υπουργού Εξωτερικών ανατίθενται στην αλλοδαπή καθήκοντα θέσης ανώτερης του βαθμού τους, λαμβάνουν, από την τοποθέτησή τους, ως αποζημίωση υπηρεσίας στην αλλοδαπή, το ποσό που αντιστοιχεί στην αμέσως ανώτερη επιδοματική βαθμίδα από αυτή στην οποία ανήκουν. Υπάλληλοι των Κλάδων Διοικητικού Προξενικού, ΠΕ Διοικητικού Οικονομικού, Επικοινωνιών και Πληροφορικής, καθώς και Διοικητικής και Λογιστικής Υποστήριξης, οι οποίοι εκτελούν καθήκοντα επικεφαλής προξενικών γραφείων, λαμβάνουν από την τοποθέτησή τους στη θέση αυτή, ως αποζημίωση υπηρεσίας στην αλλοδαπή, το ποσό που αντιστοιχεί στην αμέσως ανώτερη επιδοματική βαθμίδα από αυτή στην οποία ανήκουν και πάντως όχι ανώτερο του 80% του επιδόματος που αναλογεί στον Πρέσβη.
6. Υπάλληλοι του Διπλωματικού Κλάδου, του Κλάδου Οικονομικών και Εμπορικών Υποθέσεων, του Κλάδου Συμβούλων και Γραμματέων Επικοινωνίας, των Κλάδων Διοικητικού Προξενικού, ΠΕ Διοικητικού Οικονομικού, Επικοινωνιών και Πληροφορικής, καθώς και Διοικητικής και Λογιστικής Υποστήριξης, οι οποίοι αναπληρώνουν τον προϊστάμενο αρχής της Εξωτερικής Υπηρεσίας πέραν των δέκα (10) ημερών, λαμβάνουν ως αποζημίωση υπηρεσίας στην αλλοδαπή, για το διάστημα της αναπλήρωσης, το ποσό που αντιστοιχεί στην αμέσως ανώτερη επιδοματική βαθμίδα από αυτή στην οποία ανήκουν.
Σε υπάλληλο επιφορτισμένο με υποθέσεις της πρεσβευτικής Αρχής, καταβάλλεται, με απόφαση του Υπουργού Εξωτερικών, αποζημίωση που δεν μπορεί να υπερβεί τη διαφορά μεταξύ της ανώτερης και της επιδοματικής βαθμίδας στην οποία ανήκει.
7. Η πληρωμή σε ευρώ ή σε άλλο νόμισμα της αποζημίωσης υπηρεσίας αλλοδαπής αρχίζει από την ημέρα ανάληψης των καθηκόντων, η οποία αποδεικνύεται με έγγραφη γνωστοποίηση της οικείας Αρχής προς την Κεντρική Υπηρεσία και παύει δέκα (10) ημέρες μετά από την παράδοση υπηρεσίας από τον υπάλληλο σε περίπτωση μετάθεσης ή αποχώρησης από την υπηρεσία λόγω ορίου ηλικίας ή συμπλήρωσης τριακονταπενταετούς πραγματικής υπηρεσίας. Σε περίπτωση θανάτου του υπαλλήλου, η πληρωμή παύει τη δέκατη ημέρα από τον χρόνο του θανάτου και σε περίπτωση παραίτησης, από την ημέρα της παράδοσης. Σε περιπτώσεις θέσης σε αργία και προσωρινής ή οριστικής παύσης, η πληρωμή της αποζημίωσης παύει από την ημερομηνία της κοινοποίησης στον υπάλληλο της σχετικής πράξης.
8. Σε περίπτωση συνυπηρέτησης στην ίδια πόλη στο εξωτερικό υπαλλήλων του Υπουργείου Εξωτερικών όλων των κλάδων, οι οποίοι είναι σύζυγοι ή έχουν συνάψει σύμφωνο συμβίωσης, τους καταβάλλονται πλήρεις οι αποδοχές που προβλέπονται για τον βαθμό τους, εκτός από τις αναφερόμενες στην παρ. 4 προσαυξήσεις λόγω οικογενειακών βαρών και στέγασης, οι οποίες καταβάλλονται μόνο στον ιεραρχικώς ανώτερο.
9. Στους Νομικούς Συμβούλους του Γραφείου Νομικής Υποστήριξης καταβάλλεται το επίδομα της υποπερ. δ’ της περ. Α’ της παρ. 1 του άρθρου 144 του ν. 4472/2017 (Α’ 74).
10. Σε περίπτωση προαγωγής υπαλλήλου του Διπλωματικού Κλάδου, του Κλάδου Εμπειρογνωμόνων, του Κλάδου Οικονομικών και Εμπορικών Υποθέσεων και του Κλάδου Συμβούλων και Γραμματέων Επικοινωνίας που υπηρετεί σε Αρχή της Εξωτερικής Υπηρεσίας στην οποία δεν υπάρχει κενή οργανική θέση του ανωτέρου βαθμού, ο υπάλληλος, για όσο χρόνο παραμένει στην Αρχή αυτή, λαμβάνει τις αποδοχές του βαθμού στον οποίο προήχθη, έως ότου μετατεθεί.
11. Έως ότου εκδοθούν οι προβλεπόμενες στο άρθρο 430 κοινές υπουργικές αποφάσεις των Υπουργών Οικονομικών και Εξωτερικών και σε κάθε περίπτωση όχι πέραν του ενός (1) έτους από την έναρξη ισχύος του παρόντος η μηνιαία αποζημίωση υπηρεσίας αλλοδαπής σε ευρώ του Προϊσταμένου/Πρέσβη της Πρεσβείας Τριπόλεως (ΛΙΒΥΗ), αυξάνεται κατά τριάντα τοις εκατό (30%).»
Άρθρο 430
Εξουσιοδοτικές διατάξεις
1. Η αποζημίωση υπηρεσίας αλλοδαπής, καθώς και οι όροι και οι προϋποθέσεις χορήγησης και καταβολής της, καθορίζονται, για τους με πρεσβευτικό βαθμό υπαλλήλους του Υπουργείου Εξωτερικών, με κοινή απόφαση των Υπουργών Εξωτερικών και Οικονομικών, λαμβανομένων υπόψη των πινάκων των Ηνωμένων Εθνών και της Ευρωπαϊκής Ένωσης για το κόστος ζωής στις πρωτεύουσες του κόσμου. Για τους λοιπούς υπαλλήλους του Υπουργείου Εξωτερικών, καθορίζεται, με όμοια απόφαση, σε ποσοστό επί αυτής η οποία έχει καθορισθεί για τους υπαλλήλους με πρεσβευτικό βαθμό.
Οι ως άνω κοινές υπουργικές αποφάσεις επιτρέπεται να έχουν αναδρομική ισχύ. Μέχρι την έκδοση των ως άνω κοινών υπουργικών αποφάσεων εξακολουθούν να ισχύουν οι όροι και προϋποθέσεις που ορίζονται από τον
ν. 4336/2015 (Α’ 94).
2. Με κοινή απόφαση των Υπουργών Εξωτερικών και Οικονομικών, που εκδίδεται μετά από γνώμη της τριμελούς επιτροπής που προβλέπεται στην περ. γ’ της παρ. 4 του άρθρου 429, καθορίζεται το ποσοστό της αναπροσαρμογής της αποζημίωσης υπηρεσίας αλλοδαπής, σε περίπτωση ουσιώδους μεταβολής είτε της ισοτιμίας του συναλλάγματος προς το τοπικό νόμισμα ή το ευρώ, είτε της αγοραστικής αξίας τούτων, με βάση επίσημα στοιχεία. Με όμοια απόφαση μπορεί να αυξάνεται έως το διπλάσιο του αρχικώς καθορισθέντος, η αποζημίωση υπηρεσίας στην αλλοδαπή των υπαλλήλων του Υπουργείου Εξωτερικών που υπηρετούν σε Αρχές που βρίσκονται σε εμπόλεμες ζώνες ή στις οποίες επικρατούν ιδιαίτερα δυσμενείς συνθήκες διαβίωσης.
ΚΕΦΑΛΑΙΟ Γ’
ΔΑΠΑΝΕΣ ΜΕΤΑΚΙΝΗΣΗΣ ΚΑΙ ΕΓΚΑΤΑΣΤΑΣΗΣ
Άρθρο 431
Έξοδα μετακίνησης
1. Οι υπάλληλοι του Υπουργείου Εξωτερικών, που μετακινούνται λόγω μετάθεσης ή τοποθέτησης σε διπλωματικές και προξενικές Αρχές της Εξωτερικής Υπηρεσίας ή διεθνείς οργανισμούς και διασκέψεις από το εσωτερικό στο εξωτερικό και αντίστροφα ή από μία πόλη χώρας του εξωτερικού σε άλλη πόλη της ίδιας ή άλλης χώρας, δικαιούνται:
α) τα οδοιπορικά έξοδα των ιδίων και των μελών της οικογένειάς τους,
β) τις δαπάνες μεταφοράς της οικοσκευής τους,
γ) τα έξοδα πρώτης εγκατάστασης στο εξωτερικό.
2. α) Ως οδοιπορικά έξοδα νοούνται το ισόποσο αντίτιμο του χαμηλότερου ναύλου αεροπορικού εισιτηρίου οικονομικής θέσης με δυνατότητα μεταφοράς αποσκευής.
β) Μέλη της οικογένειας του υπαλλήλου τα οποία δικαιούνται οδοιπορικών εξόδων είναι ο/η σύζυγος ή το έτερο συμβαλλόμενο με σύμφωνο συμβίωσης μέρος, τα άγαμα τέκνα μέχρι του δέκατου όγδοου (18ου) έτους της ηλικίας τους συμπληρωμένου ή μέχρι του εικοστού τέταρτου (24ου), εφόσον φοιτούν σε ανώτερα ή ανώτατα εκπαιδευτικά ιδρύματα ή σε Ι.Ε.Κ. δημόσια ή ιδιωτικά, καθώς και, ανεξαρτήτως ηλικίας, τα τέκνα που σωματικά ή πνευματικά δεν είναι σε θέση να ασκήσουν βιοποριστικό επάγγελμα.
γ) Οι μετακινούμενοι υπάλληλοι με ίδιο μεταφορικό μέσο, καθώς και τα ανωτέρω μέλη της οικογένειάς τους δικαιούνται, αφού υποβάλουν υπεύθυνη δήλωση, να λάβουν το αντίτιμο του αεροπορικού εισιτηρίου οικονομικής θέσης της αντίστοιχης διαδρομής. Ανεξάρτητα από τον αριθμό των μετακινούμενων μελών της οικογένειας του υπαλλήλου, το ανώτατο ποσό αποζημίωσης ανέρχεται στο διπλάσιο του αντιτίμου του αεροπορικού εισιτηρίου οικονομικής θέσης της αντίστοιχης διαδρομής.
δ) Αν μέλη της οικογένειας μετακινούμενου υπαλλήλου δεν συνταξιδέψουν λόγω αντικειμενικής αδυναμίας, το αντίτιμο των εισιτηρίων τους βαρύνει επίσης το Δημόσιο, μόνον εφόσον αυτά μετακινηθούν πριν παρέλθει χρονικό διάστημα μεγαλύτερο των έξι (6) μηνών από την ημερομηνία ανάληψης υπηρεσίας από τον υπάλληλο.
ε) Τα παραπάνω οδοιπορικά έξοδα καταβάλλονται και για την επιστροφή στην Ελλάδα των υπαλλήλων που υπηρετούν στο εξωτερικό και παραιτούνται, συνταξιοδοτούνται ή απολύονται, ή επιστρέφουν για λόγο που προβλέπει ο νόμος, εκτός από την περίπτωση της πειθαρχικής ποινής της οριστικής παύσης, καθώς και των μελών της οικογένειάς τους. Ομοίως, καταβάλλονται τα οδοιπορικά έξοδα των μελών της οικογένειας του θανόντος στο εξωτερικό υπαλλήλου, ανεξαρτήτως των ετών υπηρεσίας του.
στ) Αν μέλος της οικογένειας υπαλλήλου, που υπηρετεί στο εξωτερικό, επανέλθει, δικαιολογημένα, στην Κεντρική Υπηρεσία εν όψει της μετάθεσης του υπαλλήλου και πριν την υλοποίησή της, ο υπάλληλος μπορεί να ζητήσει την πληρωμή των οδοιπορικών εξόδων του μέλους αυτού.
ζ) Οι κατά την παρ. 6 του άρθρου 322 μετακινούμενοι υπάλληλοι και τα μετακινούμενα για τον λόγο αυτό μέλη της οικογένειάς τους δικαιούνται αεροπορικού εισιτηρίου οικονομικής θέσης της περ. α’.
3. α) Εκτός από τις δαπάνες μεταφοράς της οικοσκευής, χορηγούνται, επιπλέον, και ασφάλιστρα. Σε εξαιρετικές περιπτώσεις, είναι δυνατή η έγκριση δαπάνης αποθήκευσης της οικοσκευής για χρονικό διάστημα έως έξι (6) μηνών.
β) Σε περίπτωση μετάθεσης υπαλλήλου από Αρχή της Εξωτερικής Υπηρεσίας σε άλλη Αρχή της Εξωτερικής Υπηρεσίας, είναι δυνατή η μεταφορά τμήματος της οικοσκευής στην Αθήνα και τμήματος αυτής στον τόπο όπου μετατίθεται ο υπάλληλος.
γ) Σε περίπτωση θανάτου υπαλλήλου που υπηρετεί στην Εξωτερική Υπηρεσία, είναι δυνατή η έγκριση μεταφοράς της οικοσκευής του στην Ελλάδα.
δ) Σε εξαιρετικές περιπτώσεις, συνεπεία πολιτικών, πολεμικών ή άλλων γεγονότων ως και θεομηνιών μπορεί, κατά την κρίση του Υπουργού Εξωτερικών, να μεταφέρεται στην Ελλάδα μέρος ή ολόκληρη η οικοσκευή του υπαλλήλου, ανεξάρτητα από τον χρόνο μετάθεσής του. Οι μετακινούμενοι υπάλληλοι και τα μετακινούμενα για τον λόγο αυτό μέλη της οικογένειάς τους δικαιούνται οδοιπορικά έξοδα, όπως αυτά καθορίζονται στην παρ. 2.
4. α) Στους υπαλλήλους που τοποθετούνται ή μετατίθενται στο εξωτερικό και αντίστροφα, καθώς και στους απευθείας διοριζόμενους Πρέσβεις, χορηγείται αποζημίωση που καταβάλλεται για έξοδα πρώτης εγκατάστασης, ανερχόμενη στο σύνολο των μηνιαίων αποδοχών εσωτερικού και της μηνιαίας αποζημίωσης υπηρεσίας αλλοδαπής με πλήρεις τις προβλεπόμενες από τον νόμο προσαυξήσεις. Εφόσον πρόκειται για επιτετραμμένο ή διευθύνοντα προξενική Αρχή υπάλληλο του Διπλωματικού Κλάδου ή του Κλάδου Οικονομικών και Εμπορικών Υποθέσεων ή των Κλάδων Διοικητικού Προξενικού ή Επικοινωνιών και Πληροφορικής ή Διοικητικής και Λογιστικής Υποστήριξης, προστίθεται και η διαφορά της αποζημίωσης υπηρεσίας αλλοδαπής, λόγω ανάθεσης καθηκόντων ανώτερου βαθμού. Ομοίως, χορηγείται αποζημίωση, που καταβάλλεται για έξοδα πρώτης εγκατάστασης στα μέλη της οικογένειας του θανόντος στο εξωτερικό υπαλλήλου, ανεξαρτήτως των ετών υπηρεσίας του.
β) Για συζύγους ή συμβαλλόμενους με σύμφωνο συμβίωσης, που και οι δύο είναι υπάλληλοι και τοποθετούνται ή μετατίθενται στην ίδια αρχή ή πόλη, τα έξοδα πρώτης εγκατάστασης καταβάλλονται σε εκείνον που έχει μεγαλύτερο ύψος αποδοχών.
5. Στους υπαλλήλους που τοποθετούνται ή αποσπώνται σε Περιφερειακές Υπηρεσίες του εσωτερικού χορηγούνται οδοιπορικά έξοδα και έξοδα μεταφοράς οικοσκευής, καθώς και αποζημίωση, σύμφωνα με τις κείμενες διατάξεις.
6. Οι υπάλληλοι του Υπουργείου Εξωτερικών, που αποσπώνται σε διπλωματικές και προξενικές Αρχές ή διεθνείς οργανισμούς από το εσωτερικό και αντίστροφα ή από μια πόλη χώρας του εξωτερικού σε άλλη πόλη της ίδιας ή άλλης χώρας, δικαιούνται οδοιπορικά έξοδα, όπως αυτά καθορίζονται στην παρ. 2. Εφόσον οι ανωτέρω αποσπώνται για χρονικό διάστημα πέραν του έτους, δικαιούνται τα οδοιπορικά έξοδα των μελών της οικογένειάς τους και λαμβάνουν τις δαπάνες μεταφοράς της οικοσκευής τους, όπως αυτές καθορίζονται στην παρ. 3.
7. Τα χρηματικά εντάλματα, που εκδίδονται για τις ανωτέρω αναφερόμενες δαπάνες, εξοφλούνται ατελώς, απαλλάσσονται δε κάθε φόρου, τέλους, τέλους χαρτοσήμου, εισφοράς ή δικαιώματος υπέρ του Δημοσίου ή τρίτων.
Άρθρο 432
Εισαγωγή οικοσκευής και αυτοκινήτου
1. Για τα είδη της οικοσκευής και το επιβατικό αυτοκίνητο ή μοτοσυκλέτα που φέρουν οι υπηρετούντες στο εξωτερικό υπάλληλοι του Υπουργείου Εξωτερικών όταν επιστρέφουν στην Ελλάδα, προσωρινά ή οριστικά, παρέχονται οι δασμολογικές και φορολογικές απαλλαγές που προβλέπονται για καθεμία από τις ανωτέρω περιπτώσεις από τις εκάστοτε ισχύουσες για τα πρόσωπα αυτά τελωνειακές και φορολογικές διατάξεις.
2. Οι ως άνω αναφερόμενες διατάξεις εφαρμόζονται και στην περίπτωση που ο υπάλληλος αποβιώσει, κατά τη διάρκεια της υπηρεσίας του στο εξωτερικό, για τα είδη της οικοσκευής και το επιβατικό αυτοκίνητό του, τα οποία περιέρχονται εκ διαθήκης ή εξ αδιαθέτου σε φυσικά πρόσωπα που έχουν τη συνήθη κατοικία τους στην Ελλάδα.
Άρθρο 433
Οίκηση των προϊσταμένων Αρχών εξωτερικού
1. Τα έξοδα οίκησης των προϊσταμένων των διπλωματικών και των έμμισθων προξενικών Αρχών, καθώς και των Πρεσβευτών - Συμβούλων βαρύνουν το Δημόσιο. Για τους τελευταίους, απαιτείται η γνώμη του προϊσταμένου της αρχής ως προς το ύψος του μισθώματος.
2. Σε εξαιρετικές περιπτώσεις και λόγω ειδικών οικιστικών συνθηκών, μπορεί, με κοινή απόφαση των Υπουργών Εξωτερικών και Οικονομικών, η οποία εκδίδεται μετά από γνώμη του προϊσταμένου της Αρχής ως προς τη σκοπιμότητα και το ύψος του μισθώματος, να μισθώνεται με δαπάνες του Δημοσίου κατοικία για στέγαση καθενός από τους λοιπούς υπαλλήλους αρχής Εξωτερικής Υπηρεσίας. Το μίσθωμα καταβάλλεται από την έναρξη ισχύος του συμβολαίου. Στην περίπτωση αυτή οι υπάλληλοι δεν λαμβάνουν επίδομα κατοικίας και μειώνεται κατά το ένα τρίτο (1/3) η αποζημίωση υπηρεσίας αλλοδαπής που καταβάλλεται σε αυτούς. Η ίδια μείωση ισχύει και για τους λοιπούς υπαλλήλους, όταν αυτοί κατοικούν σε οικήματα ιδιοκτησίας του Δημοσίου.
3. Όταν, κατά τα έθιμα, τα συναλλακτικά ήθη ή τις τοπικές συνθήκες της χώρας όπου καλείται να υπηρετήσει υπάλληλος, για τη μίσθωση κατοικίας απαιτείται προκαταβολή μεγαλύτερη του μισθώματος τριών (3) μηνών, η υπηρεσία αναλαμβάνει την υποχρέωση καταβολής των απαιτούμενων μισθωμάτων έως δύο (2) ετών και παρακρατεί, από τις αποδοχές του υπαλλήλου, ποσό ίσο με το μηνιαίο μίσθωμα μέχρι πλήρους εξόφλησης. Η καταβολή γίνεται με την έκδοση χρηματικού εντάλματος προπληρωμής (Χ.Ε.Π.) επ’ ονόματι του υπαλλήλου, ο οποίος και απαλλάσσεται με την υποβολή της απόδειξης καταβολής του μισθώματος και αντιγράφου μισθωτηρίου συμβολαίου.
Άρθρο 434
Ειδικές αποστολές και κλήσεις
για υπηρεσιακούς λόγους
1. Οι υπάλληλοι του Υπουργείου Εξωτερικών που μεταβαίνουν με ειδική αποστολή στο εσωτερικό ή στο εξωτερικό ή μετακινούνται από την έδρα τους για εκτέλεση υπηρεσίας στην ημεδαπή ή στην αλλοδαπή, λαμβάνουν, εκτός από το σύνολο των αποδοχών της θέσης στην οποία υπηρετούν, και τις εν γένει δαπάνες που προβλέπονται από τις κείμενες διατάξεις.
2. Στις δαπάνες ειδικών αποστολών περιλαμβάνονται και αυτές των διπλωματικών ταχυδρόμων.
3. Οι δαπάνες της Ελληνικής Αντιπροσωπείας στις τακτικές ή έκτακτες Γενικές Συνελεύσεις του Ο.Η.Ε. εγκρίνονται με κοινή απόφαση των Υπουργών Εξωτερικών και Οικονομικών.
4. Η αποζημίωση υπηρεσίας αλλοδαπής των μετακαλουμένων υπαλλήλων για εκτέλεση υπηρεσίας στην Κεντρική Υπηρεσία δεν περικόπτεται για όσο χρόνο παραμείνουν στην Κεντρική Υπηρεσία. 
Άρθρο 435
Εξουσιοδοτικές διατάξεις
1. Με κοινή απόφαση των Υπουργών Εξωτερικών και Οικονομικών καθορίζονται οι δαπάνες μεταφοράς της οικοσκευής των υπαλλήλων του Υπουργείου Εξωτερικών. Μέχρι την έκδοση της ανωτέρω απόφασης, οι δαπάνες μεταφοράς της οικοσκευής καθορίζονται σύμφωνα με τον ν. 4336/2015 (Α’ 94).
2. Με απόφαση του Υπουργού Εξωτερικών καθορίζεται το ύψος των ασφαλίστρων για τη μεταφορά της οικοσκευής των υπαλλήλων του Υπουργείου Εξωτερικών.
3. Με κοινή απόφαση των Υπουργών Εξωτερικών και Οικονομικών, καθορίζονται οι δαπάνες της Ελληνικής Αντιπροσωπείας στις τακτικές ή έκτακτες Γενικές Συνελεύσεις του Ο.Η.Ε.
ΚΕΦΑΛΑΙΟ Δ’
ΛΟΙΠΕΣ ΔΑΠΑΝΕΣ
Άρθρο 436
Λειτουργικές δαπάνες
1. Στον προϋπολογισμό του Υπουργείου Εξωτερικών εγγράφεται ετησίως πίστωση για δαπάνες λειτουργίας εν γένει της Κεντρικής Υπηρεσίας, των Περιφερειακών Υπηρεσιών στο εσωτερικό και των Αρχών της Εξωτερικής Υπηρεσίας, καθώς και κάθε άλλης υπηρεσίας υπαγόμενης στο Υπουργείο Εξωτερικών. Στις δαπάνες αυτές περιλαμβάνονται κυρίως:
α) Οι δαπάνες αγοράς, χρηματοδοτικής μίσθωσης, ανέγερσης και επισκευής ακινήτων, που προορίζονται για την εξυπηρέτηση των αναγκών αρχών της Εξωτερικής Υπηρεσίας και καλύπτονται από τις πιστώσεις του Προγράμματος Δημοσίων Επενδύσεων ή του τακτικού προϋπολογισμού του Υπουργείου Εξωτερικών.
β) Οι δαπάνες αγοράς, χρηματοδοτικής μίσθωσης, ανέγερσης και επισκευής ακινήτων, που προορίζονται για την εξυπηρέτηση των αναγκών αρχών της Κεντρικής Υπηρεσίας και των Περιφερειακών Αρχών στο εσωτερικό της χώρας και καλύπτονται από τις πιστώσεις του Προγράμματος Δημοσίων Επενδύσεων ή του τακτικού προϋπολογισμού του Υπουργείου Εξωτερικών.
γ) Οι δαπάνες ασφάλισης, καταβολής παντός είδους φόρων και τελών, επισκευών και συντήρησης των κτηρίων του Υπουργείου Εξωτερικών, εφοδιασμού τους με έπιπλα και σκεύη, καθώς και επισκευής και συντήρησής τους.
δ) Τα μισθώματα, τα έξοδα συντήρησης και εφοδιασμού με έπιπλα και σκεύη, καθώς και οι δαπάνες επισκευής και συντήρησης των μισθωμένων κτηρίων που προορίζονται είτε για στέγαση των υπηρεσιών της Κεντρικής Υπηρεσίας και των Αρχών του εξωτερικού, είτε για κατοικία των προϊσταμένων των διπλωματικών και προξενικών Αρχών, όταν τα ιδιόκτητα ή μισθωμένα κτήρια, στα οποία είναι εγκατεστημένα τα γραφεία των εν λόγω αρχών, δεν είναι κατάλληλα για οίκηση.
ε) Οι αποδοχές ή αντιμισθίες του προσωπικού με σύμβαση εργασίας Ιδιωτικού Δικαίου, που υπηρετούν στις Αρχές της Εξωτερικής Υπηρεσίας. Οι αποζημιώσεις οι οποίες προβλέπονται από την επιτόπια νομοθεσία σε περίπτωση απόλυσης αλλοδαπών, οι ασφαλιστικές εισφορές γενικώς, καθώς και κάθε άλλη οικονομική υποχρέωση προβλεπόμενη από την επιτόπια νομοθεσία σε βάρος του εργοδότη.
στ) Οι δαπάνες τηλεπικοινωνιών, οργάνωσης και λειτουργίας των υπηρεσιών διαβιβάσεων, επικοινωνιών και κρυπτογράφησης, καθώς και τα τηλεγραφικά, τηλεφωνικά, τηλεομοιοτυπικά και λοιπά τέλη τηλεπικοινωνιών.
ζ) Τα γενικά έξοδα γραμματείας και κίνησης των Αρχών της Εξωτερικής Υπηρεσίας, στα οποία περιλαμβάνονται η γραφική ύλη, τα ταχυδρομικά τέλη, οι δαπάνες αποστολής διπλωματικών φακέλων, τα έξοδα λειτουργίας Η/Υ, φωτοτυπικών και υπολογιστικών μηχανών και συσκευών τηλεομοιοτυπίας, καθώς και οι απρόβλεπτες μικροδαπάνες, οι σχετικές με τη διεξαγωγή της υπηρεσίας.
η) Οι δαπάνες κατασκευής των σημαιών, θυρεών, εθνικών εμβλημάτων και σφραγίδων.
θ) Οι δαπάνες αγοράς βιβλίων, συνδρομών, εφημερίδων και περιοδικών, οι απρόβλεπτες μικροδαπάνες και τα έκτακτα ημερομίσθια, οι δαπάνες χάρτου και ειδών γραφικής, τυπογραφικής και λιθογραφικής ύλης, ως και οι δαπάνες ηλεκτρικής ενέργειας γενικώς, θέρμανσης, ύδρευσης και καθαρισμού των κτηρίων της Κεντρικής Υπηρεσίας και των Περιφερειακών Υπηρεσιών.
ι) Οι δαπάνες αγοράς και ασφάλισης αυτοκινήτων του Δημοσίου, καθώς και τα καύσιμα και λιπαντικά κίνησης των υπηρεσιακών αυτοκινήτων, η δαπάνη συντήρησής τους, καθώς και κάθε άλλη δαπάνη που απαιτείται για την ευπρεπή εμφάνιση και λειτουργία τους.
ια) Η μίσθωση οχήματος, σε περίπτωση αδυναμίας χρησιμοποίησης του υπηρεσιακού αυτοκινήτου.
ιβ) Η δαπάνη που αφορά σε κατάθεση στεφάνων, αποστολή ανθέων σε εθνικές εορτές, άλλες επίσημες περιστάσεις και κοινωνικές εκδηλώσεις.
ιγ) Οι αμοιβές μεταφραστών.
ιδ) Οι δαπάνες θέρμανσης, ηλεκτρικής ενέργειας γενικώς, αεριόφωτος, ύδρευσης και καθαρισμού των κτηρίων στα οποία στεγάζονται οι διπλωματικές και προξενικές Αρχές, καθώς και των κατοικιών των προϊσταμένων, οι οποίοι δικαιούνται, κατά τον παρόντα, οίκηση με επιβάρυνση του Δημοσίου.
ιε) Οι δαπάνες μίσθωσης κατάλληλου καταλύματος, όπου οι επιτόπιες συνθήκες το επιβάλλουν, λόγω μετακίνησης της Κυβέρνησης της χώρας, στην οποία έχει διαπιστευθεί ο αρχηγός της αποστολής.
ιστ) Οι δαπάνες αγοράς ή μίσθωσης, καθώς και συντήρησης τηλεπικοινωνιακών μηχανημάτων, σχετικού υλικού και κάθε άλλου μηχανήματος γραφείου.
ιζ) Οι τραπεζικές προμήθειες.
ιη) Κάθε άλλη δαπάνη που εγκρίνεται ειδικώς από τον Υπουργό και η οποία έχει σχέση με τη λειτουργία των υπηρεσιών ή τις αρμοδιότητες του Υπουργείου Εξωτερικών.
2. Οι μισθώσεις ακινήτων στην αλλοδαπή εξαιρούνται των διαδικασιών που προβλέπονται από τις γενικές διατάξεις περί μισθώσεων. Οι μισθώσεις συνάπτονται με απόφαση του Υπουργού Εξωτερικών, στην οποία καθορίζονται οι βασικοί όροι της μίσθωσης και η οποία εκδίδεται κατόπιν σχετικής εισήγησης του ΣΤ-Β’ Γενικού Διευθυντή Οικονομικών Υπηρεσιών.
3. Οι δαπάνες των παρ. 1 και 2 εγκρίνονται εκ των προτέρων από τον Υπουργό Εξωτερικών.
4. Οι δαπάνες φύλαξης των γραφείων των Αρχών της Εξωτερικής Υπηρεσίας και των κατά τόπους πρεσβευτικών και προξενικών κατοικιών βαρύνουν το Δημόσιο, με απόφαση του Υπηρεσιακού Γενικού Γραμματέα, η οποία εκδίδεται μετά από εισήγηση του ΣΤ-Β’ Γενικού Διευθυντή Οικονομικών Υπηρεσιών και πρόταση του προϊσταμένου της οικείας Αρχής, εφόσον κριθεί ότι επιτόπιες συνθήκες ή λόγοι ασφαλείας επιβάλλουν την ανάγκη φύλαξης από επιτόπιο προσωπικό ασφαλείας.
5. Οι δαπάνες των Διπλωματικών Αντιπροσωπειών, οι οποίες προβλέπονται στο άρθρο 290, αναγνωρίζονται και αντιμετωπίζονται, όπως και αυτές των Μονίμων Αντιπροσωπειών.
Άρθρο 437
Ειδικές δαπάνες
1. Εκτός των δαπανών του άρθρου 436, βαρύνουν το Δημόσιο και οι δαπάνες:
α) οι οποίες γίνονται για εκτέλεση δικαστικών πράξεων και δικαστικών, εν γένει, παραγγελιών στην αλλοδαπή,
β) διατροφής στην αλλοδαπή και επιστροφής στην Ελλάδα εγκαταλελειμμένων ναυτικών, ναυαγών και πασχόντων από ψυχική νόσο, καθώς και των συνοδών των τελευταίων, όταν παρίσταται ανάγκη,
γ) για τον επαναπατρισμό άπορων ή αδυνατούντων να αντιμετωπίσουν τις δαπάνες επιστροφής τους Ελλήνων πολιτών, ευρισκόμενων στην αλλοδαπή, οι οποίες επιστρέφονται στο Δημόσιο από τον επαναπατριζόμενο, εφόσον αυτός έχει την προς τούτο δυνατότητα, οπότε η είσπραξη των εν λόγω δαπανών ενεργείται κατά τις διατάξεις περί είσπραξης δημοσίων εσόδων,
δ) για τη σύλληψη και διατροφή υποδίκων και λιποτακτών στην αλλοδαπή και για την αποστολή αυτών, κληρωτών και ανεστίων στην Ελλάδα,
ε) ταρίχευσης και μεταφοράς της σορού των αποβιωσάντων στην αλλοδαπή κατά την υπηρεσία υπαλλήλων και μελών της οικογένειάς τους, καθώς και δαπάνη εισιτηρίου συζύγου, συμβαλλόμενου με σύμφωνο συμβίωσης μέρους ή συνοδού πρώτου βαθμού συγγένειας,
στ) εμβασμάτων των προξενικών και λοιπών υπολόγων,
ζ) κάθε άλλη δαπάνη, που εγκρίνεται ειδικώς από τον Υπουργό Εξωτερικών και έχει σχέση με τις υποχρεώσεις της Ελλάδας ως κράτους έναντι των Ελλήνων πολιτών στην αλλοδαπή και των ομογενών, εκτός των δαπανών ιατρικής και νοσοκομειακής περίθαλψης, για την καταβολή των οποίων είναι αρμόδια τα ασφαλιστικά τους ταμεία,
η) κάθε είδους δαπάνη, η οποία γίνεται στην αλλοδαπή χάριν προστασίας, περίθαλψης και επαναπατρισμού Ελλήνων υπηκόων, λόγω πολιτικών, πολεμικών ή άλλων γεγονότων ως και θεομηνιών. Η δαπάνη αυτή εγκρίνεται με κοινή απόφαση των Υπουργών Εξωτερικών και Οικονομικών,
θ) κάθε είδους ειδικές λειτουργικές δαπάνες των προξενικών γραφείων πρεσβευτικών Αρχών και των Γραφείων Οικονομικών και Εμπορικών Υποθέσεων και των Γραφείων Δημόσιας Διπλωματίας των πρεσβευτικών ή προξενικών Αρχών, κατά την κρίση του Υπουργού Εξωτερικών,
ι) τα δίδακτρα φοίτησης, κατά ποσοστό 75%, των τέκνων των υπαλλήλων όλων των κλάδων του Υπουργείου Εξωτερικών, τα οποία φοιτούν σε ξενόγλωσσα ή σε ελληνικά σχολεία που παρέχουν ξενόγλωσσο σύστημα σπουδών προσχολικής, πρωτοβάθμιας και δευτεροβάθμιας εκπαίδευσης, εφόσον ο παρών προβλέπει τη δυνατότητα μετάθεσης των εν λόγω υπαλλήλων σε Αρχή της Εξωτερικής Υπηρεσίας του Υπουργείου Εξωτερικών. Τα δίδακτρα καταβάλλονται για κάθε τέκνο και για μια πενταετία κατ’ ανώτατο όριο σε κάθε μετακίνηση από την Εξωτερική στην Κεντρική Υπηρεσία, υπό την προϋπόθεση ότι τα τέκνα των ανωτέρω υπαλλήλων έχουν φοιτήσει τα δύο αμέσως προηγούμενα χρόνια, από την εκάστοτε μετακίνηση των υπαλλήλων στην Κεντρική Υπηρεσία, σε ξενόγλωσσο σχολείο του εξωτερικού προσχολικής, πρωτοβάθμιας ή δευτεροβάθμιας εκπαίδευσης ή ήταν σε ηλικία μικρότερη της απαιτούμενης για τη φοίτησή τους σε ξενόγλωσσο σχολείο προσχολικής εκπαίδευσης του εξωτερικού. Καταβάλλονται, επίσης, για μια διετία κατ’ ανώτατο όριο και χωρίς τις προϋποθέσεις του προηγούμενου εδαφίου, τα δίδακτρα φοίτησης, κατά ποσοστό 75%, των τέκνων των υπαλλήλων όλων των κλάδων του Υπουργείου Εξωτερικών, τα οποία φοιτούν σε ξενόγλωσσα ή σε ελληνικά σχολεία που παρέχουν ξενόγλωσσο σύστημα σπουδών προσχολικής, πρωτοβάθμιας και δευτεροβάθμιας εκπαίδευσης, εφόσον ο παρών προβλέπει τη δυνατότητα μετάθεσης των εν λόγω υπαλλήλων σε Αρχή της Εξωτερικής Υπηρεσίας του Υπουργείου Εξωτερικών. Η παρούσα δαπάνη δεν εμπίπτει στο πεδίο των καταργούμενων δαπανών.
Η καταβολή των διδάκτρων παύει αυτοδικαίως, είτε με τη συμπλήρωση συνεχούς πενταετούς υπηρεσίας του υπαλλήλου στην Κεντρική Υπηρεσία, είτε με τη μετάθεσή του σε Αρχή της Εξωτερικής Υπηρεσίας.
2. Οι δαπάνες επαναπατρισμού των προσώπων που αναφέρονται στις περ. α’ έως και δ’ της παρ. 1 καταβάλλονται από την ελληνική προξενική Αρχή, μετά από έγκριση του Υπουργού Εξωτερικών.
Άρθρο 438
Δαπάνες εθνικών αναγκών
και διεθνών υποχρεώσεων
1. Εγγράφεται ειδική πίστωση στον προϋπολογισμό του Υπουργείου Εξωτερικών προς κάλυψη δαπανών εθνικών αναγκών, διεθνών υποχρεώσεων της Χώρας, καθώς και εθιμοτυπικών δαπανών. Οι δαπάνες αυτές είναι:
α) οι συνδρομές, εισφορές, επιχορηγήσεις και άλλες υποχρεώσεις οι οποίες προκύπτουν από τη συμμετοχή της Χώρας σε διεθνείς οργανισμούς, ενώσεις, επιτροπές και ινστιτούτα, καθώς και σε ελληνικές οργανώσεις, σχετιζόμενες με τέτοιους διεθνείς οργανισμούς ή τελούσες υπό την εποπτεία του Υπουργείου Εξωτερικών,
β) οι δαπάνες για την ανάπτυξη μορφωτικών σχέσεων μεταξύ Ελλάδας και άλλων χωρών, καθώς και οι δαπάνες καλλιτεχνικών και άλλων εκδηλώσεων προς προβολή της Ελλάδας στην αλλοδαπή, οι οποίες εμπίπτουν στις αρμοδιότητες του Υπουργείου Εξωτερικών, στις οποίες περιλαμβάνονται και οι υποτροφίες αλλοδαπών στην Ελλάδα,
γ) δαπάνες αρωγής του κράτους προς τις ελληνικές κοινότητες, ναούς, ενορίες, ιδρύματα, σχολεία, συλλόγους και άλλους ομογενειακούς φορείς του εξωτερικού,
δ) δαπάνες βοήθειας προς ξένες χώρες λόγω πολιτικών, πολεμικών ή άλλων γεγονότων, ως και θεομηνιών,
ε) δαπάνες παράστασης του κράτους και ξενίας στο εσωτερικό και την αλλοδαπή, αρμοδιότητας του Υπουργείου Εξωτερικών,
στ) δαπάνες δεξιώσεων κατά τις εθνικές εορτές στην αλλοδαπή,
ζ) δαπάνες δεξιώσεων, γευμάτων και κάθε είδους φιλοφρονήσεων χάριν ξένων διπλωματικών αποστολών, επισήμων ή άλλων παραγόντων στην ημεδαπή και την αλλοδαπή,
η) κάθε είδους δαπάνες δημοσίων σχέσεων και λειτουργίας των ειδικών αποστολών στο εξωτερικό,
θ) οι δαπάνες προμήθειας των διασήμων των Ταγμάτων της Ελληνικής Δημοκρατίας,
ι) οι δαπάνες για την ανάπτυξη των οικονομικών και εμπορικών σχέσεων μεταξύ Ελλάδος και άλλων χωρών, καθώς και οι δαπάνες εκδηλώσεων προβολής της εξωστρέφειας της ελληνικής οικονομίας,
ια) κάθε άλλη μη απόρρητη δαπάνη, αναφερόμενη στην εξωτερική πολιτική του Κράτους, τις διεθνείς αυτού σχέσεις και την παράσταση των εκπροσώπων του,
ιβ) κάθε δαπάνη για την κάλυψη των απαιτούμενων για την υπεράσπιση των ελληνικών συμφερόντων δαπανών έναντι των ασκούμενων κατά της Ελλάδας ατομικών προσφυγών, σύμφωνα με το άρθρο 25 της Ευρωπαϊκής Σύμβασης για τα Δικαιώματα του Ανθρώπου (ΕΣΔΑ) που κυρώθηκε με το ν.δ. 53/1974 (Α’ 256).
2. Προς κάλυψη των δαπανών της περ. στ’ της παρ. 1 χορηγείται, με απόφαση του Υπουργού Εξωτερικών και με απόδοση λογαριασμού, στον προϊστάμενο κάθε Αρχής, ειδικό κονδύλιο αναλόγως της χώρας διαπίστευσης. Για το ύψος του ανωτέρω κονδυλίου εισηγείται κατ’ έτος στον Υπουργό τριμελής επιτροπή, την οποία απαρτίζουν ένας (1) Γενικός Διευθυντής και δύο (2) Διευθυντές Διευθύνσεων της Κεντρικής Υπηρεσίας, που ορίζονται με απόφαση του Υπουργού Εξωτερικών. Προς κάλυψη των δαπανών των περ. ε’, ζ’, η’ και ι’ της παρ. 1 χορηγείται, με απόφαση του Υπουργού Εξωτερικών και με απόδοση λογαριασμού, σε όλους τους υπηρετούντες στο εξωτερικό διπλωματικούς υπαλλήλους ετησίως, κονδύλιο δημοσίων σχέσεων, αναλόγως του βαθμού τους και της χώρας διαπίστευσης, για να καλύπτουν τις δαπάνες δημοσίων σχέσεων που είναι απαραίτητες για την εκπροσώπηση της Χώρας.
3. Οι δαπάνες της παρ. 1 εγκρίνονται με απόφαση του Υπουργού Εξωτερικών.
4. Απαγορεύεται η διάθεση από την πίστωση που προβλέπεται στο παρόν οποιουδήποτε ποσού για σκοπούς άλλους από τον προορισμό της, ιδίως δε η παροχή επιμισθίων, αμοιβών ή αποζημιώσεων και οποιασδήποτε προσωπικής παροχής προς υπαλλήλους - όργανα του κράτους ή πρόσωπα, ανεξαρτήτως ιδιότητας, στα οποία ανατίθεται υπηρεσία γραφείου. Η απαγόρευση αυτή δεν ισχύει για τους υπηρετούντες στο εξωτερικό κληρικούς και εκπαιδευτικούς λειτουργούς, καθώς και για τα χρησιμοποιούμενα από αυτούς προς υποβοήθηση του έργου τους πρόσωπα, εφόσον δεν κατέχουν οποιαδήποτε δημοσιοϋπαλληλική ιδιότητα. Οι λαμβάνοντες και οι εγκρίνοντες τη διάθεση αυτών των παροχών καθίστανται προσωπικώς και αλληλεγγύως υπόχρεοι στην επιστροφή των, παρά την ανωτέρω απαγόρευση, καταβληθέντων από το Δημόσιο, διατηρούμενης, πάντως, της ευθύνης του Υπουργού Εξωτερικών ως κυρίου διατάκτη.
5. Όλες οι ανωτέρω δαπάνες διατίθενται στο εσωτερικό και στην αλλοδαπή με απόδοση λογαριασμού και υποβολή σχετικών παραστατικών, μη αποκλειόμενης και της προπληρωμής.
6. Οι πληρωμές του παρόντος, στο μεν εσωτερικό υπόκεινται σε όλες τις υπέρ του Δημοσίου και τρίτων νόμιμες κρατήσεις, καθώς και στο κατά την εξόφληση τέλος χαρτοσήμου, στο δε εξωτερικό απαλλάσσονται κάθε υπέρ του Δημοσίου και οποιουδήποτε τρίτου κράτησης ή οποιασδήποτε άλλης επιβάρυνσης.
7. Στους ιδιώτες μεταφραστές - διερμηνείς που συνοδεύουν σε υπηρεσιακά ταξίδια τον Πρωθυπουργό, τον Υπουργό Εξωτερικών, τον Αναπληρωτή Υπουργό Εξωτερικών και τους Υφυπουργούς Εξωτερικών, καταβάλλονται τα ποσά που προβλέπονται από τις κείμενες διατάξεις.
Άρθρο 439
Δαπάνες απορρήτων αναγκών
1. Στον προϋπολογισμό του Υπουργείου Εξωτερικών εγγράφεται ειδική πίστωση απόρρητων εθνικών αναγκών. Ως τέτοιες ανάγκες θεωρούνται αυτές που αποβλέπουν σε εξυπηρέτηση, αμέσως ή εμμέσως, της εξωτερικής πολιτικής του κράτους και δεν μπορούν να γίνουν γνωστές χωρίς ζημία των συμφερόντων της Χώρας. Για τις δαπάνες αυτές δεν αποδίδεται λογαριασμός.
2. Απαγορεύεται η διάθεση από την παραπάνω πίστωση οποιουδήποτε ποσού για άλλους σκοπούς, ιδίως για την παροχή επιμισθίων, αμοιβών ή αποζημιώσεων και για κάθε προσωπική παροχή προς υπαλλήλους ή όργανα του Κράτους. Όσοι εγκρίνουν ή λαμβάνουν τέτοιες παροχές καθίστανται εις ολόκληρον υπόχρεοι έναντι του Δημοσίου σε απόδοση των παρά την απαγόρευση πληρωθέντων.
3. Η πίστωση των απόρρητων εθνικών αναγκών διατίθεται για δαπάνες τόσο στο εσωτερικό όσο και στην αλλοδαπή.
4. Η διάθεση οποιουδήποτε ποσού από την πίστωση αυτή διενεργείται με απόφαση του Υπουργού Εξωτερικών, μετά από γνώμη της Επιτροπής Ειδικών Δαπανών του άρθρου 277.
5. Οι πληρωμές του παρόντος άρθρου απαλλάσσονται από κάθε κράτηση υπέρ του Δημοσίου ή τρίτων, καθώς και από το τέλος χαρτοσήμου κατά την εξόφληση.
Άρθρο 440
Πάγια προκαταβολή
1. Για την αντιμετώπιση των επείγουσας φύσης τακτικών δαπανών του Υπουργείου Εξωτερικών και των διπλωματικών Αρχών συστήνεται σε αυτές πάγια προκαταβολή, κατά τις διατάξεις περί δημοσίου λογιστικού.
2. Από την πάγια προκαταβολή δύναται να προκαταβάλλονται, εν όλω ή εν μέρει, τακτικές δαπάνες των ως άνω Αρχών, οι οποίες καθορίζονται με κοινή απόφαση των Υπουργών Εξωτερικών και Οικονομικών, καθώς και κάθε άλλη τακτική δαπάνη η οποία διατάσσεται ειδικώς από τον Υπουργό Εξωτερικών.
3. Η διαχείριση της πάγιας προκαταβολής των Αρχών της Εξωτερικής Υπηρεσίας ανατίθεται στους προϊσταμένους αυτών. Οι τελευταίοι έχουν τη δυνατότητα, με δική τους ευθύνη, να αναθέτουν τη διαχείριση σε έναν από τους υπηρετούντες σε αυτές υπαλλήλους.
4. Η κίνηση της πάγιας προκαταβολής διενεργείται με εντολή του Υπουργού Εξωτερικών ή των εξουσιοδοτημένων για την έγκριση δαπανών οργάνων.
5. Οι διαχειριστές υπέχουν τις ευθύνες και υποχρεώσεις των δημοσίων υπολόγων κατά τις διατάξεις του δημοσίου λογιστικού.
Άρθρο 441
Προξενική διαχείριση
1. Υπόλογος της διαχείρισης των προξενικών εισπράξεων είναι ο εκάστοτε προϊστάμενος της έμμισθης διπλωματικής ή προξενικής Αρχής. Εφόσον λόγοι υπηρεσιακής ανάγκης το επιβάλλουν, επιτρέπεται η ανάθεση της διαχείρισης από τον προϊστάμενο της Αρχής στον νόμιμο αναπληρωτή του ή σε άλλον υπάλληλο της Αρχής με ιδιότητα μόνιμου δημοσίου υπαλλήλου, μετά από προηγούμενη έγκριση της Γενικής Επιθεώρησης του Υπουργείου Εξωτερικών. Σε κάθε περίπτωση ο προϊστάμενος της Αρχής παραμένει υπόλογος της διαχείρισης. Στις περιπτώσεις των Πρεσβειών με Προξενικό Γραφείο, ο οριζόμενος ως διευθύνων του προξενικού γραφείου καθίσταται και διαχειριστής των προξενικών εισπράξεων.
2. Οι διπλωματικές και προξενικές Αρχές μπορούν, μετά από έγκριση του Υπουργού Εξωτερικών, να μεταφέρουν σε έτερη Αρχή ή να προκαταβάλλουν εν όλω ή εν μέρει, με συμψηφισμό των προξενικών εισπράξεων, τακτικές δαπάνες από τις προβλεπόμενες στα οικεία άρθρα του παρόντος, καθώς και κάθε άλλη δαπάνη, η οποία διατάσσεται ειδικώς από τον Υπουργό Εξωτερικών. Η παράβαση της υποχρέωσης για τη λήψη της έγκρισης του Υπουργού Εξωτερικών συνιστά το πειθαρχικό παράπτωμα της παράβασης υπαλληλικού καθήκοντος.
3. Ποσοστό ύψους 40% επί των αδιάθετων καθαρών εισπράξεων των προξενικών τελών και δικαιωμάτων εγγράφεται σε ύψος, κάθε Μάρτιο και Ιούνιο, στον προϋπολογισμό του Υπουργείου Εξωτερικών, προκειμένου να καλυφθούν δαπάνες ιδίως λειτουργικές, προμήθειες ηλεκτρονικού εξοπλισμού και δαπάνες μεταθέσεων, του Υπουργείου Εξωτερικών.
Άρθρο 442
Υπηρεσιακά αυτοκίνητα
1. Δικαιούνται χρήσης αυτοκινήτου, με οδηγό και με δαπάνες του Δημοσίου, στη μεν Κεντρική Υπηρεσία οι Γενικοί Γραμματείς, στις δε Αρχές της Εξωτερικής Υπηρεσίας, οι προϊστάμενοι των διπλωματικών Αρχών. Με απόφαση του Υπουργού Εξωτερικών μπορεί να ορίζονται Γενικά Προξενεία και Προξενεία, οι προϊστάμενοι των οποίων δικαιούνται χρήσης υπηρεσιακού αυτοκινήτου.
2. Με απόφαση του Υπηρεσιακού Γενικού Γραμματέα του Υπουργείου Εξωτερικών και σε περίπτωση κωλύματος ή απουσίας του, με απόφαση του ΣΤ-Β’ Γενικού Διευθυντή Οικονομικών Υπηρεσιών, που εκδίδεται μετά από εισήγηση του προϊσταμένου της οικείας Αρχής, επιτρέπεται, μετά από πενταετή τουλάχιστον χρήση, η εκποίηση αυτοκινήτου ή η απόκτηση με αγορά ή ανταλλαγή νέου με παράδοση στον πωλητή ή τρίτο με οποιαδήποτε έννομη σχέση του παλαιού αυτοκινήτου και συμψηφισμό της αξίας του στο τίμημα της αγοράς. Με κοινή απόφαση των Υπουργών Εξωτερικών και Οικονομικών επιτρέπεται ο ανωτέρω συμψηφισμός και μετά από τριετή χρήση. Με απόφαση του Υπουργού Εξωτερικών επιτρέπεται η ανταλλαγή του παλαιού αυτοκινήτου με νέο, χωρίς επιβάρυνση του Δημοσίου, μετά από διετή χρήση. Επιτρέπεται, επίσης, η απόκτηση νέου αυτοκινήτου ή
η αντικατάσταση παλαιού με σύμβαση χρηματοδοτικής μίσθωσης. Επιτρέπεται στην περίπτωση αυτή ο συνυπολογισμός της αξίας του παλαιού αυτοκινήτου.
3. Πριν από την εκποίηση συντάσσεται πρωτόκολλο, στο οποίο αναφέρονται ο τύπος του αυτοκινήτου, οι αριθμοί κυκλοφορίας, πλαισίου και κινητήρα, το έτος κτήσης, η αρχική και η ενεστώσα αξία του και ο αριθμός καταχώρησης αυτού στο Βιβλίο Υλικού. Το πρωτόκολλο εγκρίνεται από τον ΣΤ-Β’ Γενικό Διευθυντή Οικονομικών Υπηρεσιών, η δε εκποίηση διενεργείται κατά τον προσφορότερο και πλέον συμφέροντα τρόπο. Το τίμημα από την εκποίηση, σε περίπτωση μη συμψηφισμού του με την αξία του νέου αυτοκινήτου, κατατίθεται, μετά την έκδοση σχετικού γραμματίου είσπραξης, σε τραπεζικό λογαριασμό και εν συνεχεία αποστέλλεται με οποιοδήποτε πρόσφορο μέσο τραπεζικής πληρωμής στην αρμόδια Δημόσια Οικονομική Υπηρεσία.
4. Για την προμήθεια οχημάτων για τις ανάγκες των Αρχών της Εξωτερικής Υπηρεσίας δεν εφαρμόζεται η υπ’ αρ. 129/2534/2010 (Β’ 108) κοινή υπουργική απόφαση.
Άρθρο 443
Δημόσιες συμβάσεις
1. Δημόσιες συμβάσεις και διαγωνισμοί μελετών που αφορούν στις ανάγκες της Κεντρικής Υπηρεσίας του Υπουργείου Εξωτερικών, καθώς και αυτών που γίνονται στην Ελλάδα για λογαριασμό των Αρχών της Εξωτερικής Υπηρεσίας, διενεργούνται σύμφωνα με τις ισχύουσες διατάξεις περί δημοσίων συμβάσεων, μετά από απόφαση του Υπουργού Εξωτερικών και υπόκεινται στις νόμιμες υπέρ του Δημοσίου και τρίτων κρατήσεις.
2. Δημόσιες συμβάσεις και διαγωνισμοί μελετών που αφορούν στις Αρχές της Εξωτερικής Υπηρεσίας που εδρεύουν σε κράτη μέλη της Ε.Ε. διενεργούνται από τις διπλωματικές και τις προξενικές Αρχές μετά από έγκριση του Υπουργού Εξωτερικών, σύμφωνα με τις ισχύουσες διατάξεις περί δημοσίων συμβάσεων.
3. Δημόσιες συμβάσεις και διαγωνισμοί μελετών που αφορούν στις Αρχές της Εξωτερικής Υπηρεσίας που δεν εδρεύουν σε κράτη μέλη της Ε.Ε. διενεργούνται από τις διπλωματικές και προξενικές Αρχές, μετά από έγκριση του Υπουργού Εξωτερικών, σύμφωνα με τις ισχύουσες διατάξεις περί δημοσίων συμβάσεων, ως εξής: α) με απευθείας ανάθεση, β) με συνοπτικό διαγωνισμό σε έγχαρτη μορφή, κατόπιν πρόσκλησης και λήψης τριών τουλάχιστον προσφορών ή, αν τούτο είναι ανέφικτο, κατόπιν εισήγησης των διπλωματικών και προξενικών Αρχών, η οποία φέρει ειδική προς τούτο αιτιολογία και γ) με ανοικτή διαδικασία, μετά από απόφαση του Υπουργού Εξωτερικών.
4. Οι εκτελούμενες σύμφωνα με τις παρ. 2 και 3 δημόσιες συμβάσεις και διαγωνισμοί μελετών απαλλάσσονται από κάθε κράτηση υπέρ του Δημοσίου και τρίτων.
5. Δημόσιες συμβάσεις και διαγωνισμοί μελετών που αφορούν στην ασφάλεια της Χώρας, οι οποίες δεν εμπίπτουν στο πεδίο εφαρμογής των δημοσίων συμβάσεων, διενεργούνται μετά από απόφαση του Υπουργού Εξωτερικών.
Άρθρο 444
Απόκτηση ακινήτων
1. Προς απόκτηση κατάλληλων οικημάτων για την εγκατάσταση των διπλωματικών και προξενικών Αρχών, καθώς και για κατοικία των προϊσταμένων ή των λοιπών υπαλλήλων των Αρχών αυτών, εφόσον δεν υπάρχουν ιδιόκτητα κτήρια ή τα υπάρχοντα ιδιόκτητα κτήρια είναι ακατάλληλα ή εφόσον προδήλως εξυπηρετείται εθνικός σκοπός ιδίως για την προστασία ακινήτου ιδιαίτερης ιστορικής αξίας για την εθνική παράδοση, με κοινή απόφαση των Υπουργών Εξωτερικών και Οικονομικών μπορεί να συνάπτονται τοκοχρεωλυτικά δάνεια, για λογαριασμό του Κράτους, με ελληνικές ή ξένες τράπεζες ή και άλλο πιστωτικό ίδρυμα, παρέχοντας, εάν είναι ανάγκη, εμπράγματες ασφάλειες ή άλλες εγγυήσεις, είτε να εγκρίνονται, εάν τούτο κρίνεται συμφερότερο, η αγορά ή οικοδόμηση κτηρίων για τον παραπάνω σκοπό, με άμεση καταβολή από το Δημόσιο Ταμείο της σχετικής δαπάνης, ολικώς ή μερικώς. Σε περίπτωση μερικής καταβολής, μπορεί να συναφθεί δάνειο, με τους ανωτέρω όρους, για την κάλυψη του υπόλοιπου μέρους της δαπάνης.
2. Επιτρέπεται, επίσης, η σύναψη, με όμοια απόφαση, σύμβασης χρηματοδοτικής μίσθωσης ακινήτου με ελληνική ή αλλοδαπή τράπεζα ή πιστωτικό ίδρυμα.
Άρθρο 445
Ηλεκτρονικό Βιβλίο Υλικού
1. Σε κάθε διπλωματική και έμμισθη προξενική Αρχή τηρείται Ηλεκτρονικό Βιβλίο Υλικού.
2 Η τήρηση του βιβλίου αυτού, καθώς και η συντήρηση του εν γένει υλικού ανατίθενται στον προϊστάμενο, υπεύθυνο για την πλημμελή εγγραφή ή την αδικαιολόγητη φθορά παντός αντικειμένου, καθώς και για κάθε απώλεια, είτε διευθύνει κάποια Αρχή, είτε, προσωρινά, εκλήθη στη διεύθυνσή της. Σε κάθε οριστική ή προσωρινή παραλαβή της υπηρεσίας, το Υπουργείο Εξωτερικών τηρείται, απαραιτήτως, ενήμερο για οποιαδήποτε, κατά την παράδοση, εμφανιζόμενη ασυμφωνία μεταξύ των εγγράφων και του υπάρχοντος εν γένει υλικού, του παραλαμβάνοντος υπέχοντος την αποκλειστική ευθύνη για κάθε τέτοια παράλειψη.
Άρθρο 446
Εκποίηση κινητών
1. Η κινητή περιουσία του Δημοσίου, πλην των αυτοκινήτων, που υπάρχει στις Αρχές της Εξωτερικής Υπηρεσίας εκποιείται, όταν υπόκειται σε φθορά ή πλεονάζει, με απόφαση του Υπουργού Εξωτερικών. Για τον πάσης φύσεως ηλεκτρονικό εξοπλισμό, κατά την εκποίησή του, εφαρμόζεται το εθνικό και ενωσιακό δίκαιο περί διασφάλισης της εμπιστευτικότητας της πληροφορίας και των προσωπικών δεδομένων. Από τον προς εκποίηση εξοπλισμό αφαιρούνται και δεν περιλαμβάνονται σε αυτόν κατά την εκποίησή του, πάσης φύσεως αποθηκευτικά μέσα, όπως σκληροί δίσκοι και μνήμες. Για τα αυτοκίνητα ισχύουν οι κείμενες διατάξεις. Η εκποίηση γίνεται κατά τον τρόπο που κρίνει προσφορότερο και συμφερότερο ο προϊστάμενος της Αρχής, το δε τίμημα, μετά την έκδοση σχετικού γραμματίου είσπραξης, κατατίθεται σε χωριστό τραπεζικό λογαριασμό, με πίστωση του προβλεπόμενου ειδικού κωδικού αριθμού.
2. Της εκποίησης προηγείται πρωτόκολλο εκτίμησης των αντικειμένων, συντασσόμενο από τον προϊστάμενο της Αρχής και υποβαλλόμενο στην Κεντρική Υπηρεσία προς έγκριση, όπου περιγράφεται λεπτομερώς το είδος του εκποιητέου αντικειμένου, η κατώτατη τιμή στην οποία τούτο μπορεί να εκποιηθεί και η συνολική αξία. Ο προϊστάμενος μπορεί να ζητεί πληροφορίες από ειδήμονες, οι οποίοι προσλαμβάνονται ως εκτιμητές.
3. Η καταστροφή ή απόρριψη των άχρηστων εν γένει και μη εκποιήσιμων ειδών, από τα αναγραφόμενα στο Βιβλίο Υλικού, επιτρέπεται μετά από έγκριση της Κεντρικής Υπηρεσίας. Για τα αναφερόμενα στην παρ. 1 μέσα αποθήκευσης της πληροφορίας, τηρούνται οι εθνικές και ενωσιακές διατάξεις περί διασφάλισης της εμπιστευτικότητας της πληροφορίας, περί εξυγίανσης, καταστροφής και απόρριψης των μέσων αυτών. Αν τούτο δεν καθίσταται δυνατό, λόγω των κατά τόπους συνθηκών, τα αποθηκευτικά μέσα αποστέλλονται στην Κεντρική Υπηρεσία με συνοδευόμενο διπλωματικό ταχυδρομείο, προς εξυγίανση, καταστροφή και απόρριψη.
4. Της καταστροφής ή απόρριψης προηγείται η σύνταξη, από τον προϊστάμενο της Αρχής, πρωτοκόλλου στο οποίο περιγράφεται λεπτομερώς το αντικείμενο και βεβαιώνεται ότι ουδεμία μπορεί να έχει αγοραία αξία.
Ο προϊστάμενος της Αρχής μπορεί να ζητήσει τη γνώμη ειδικών. Για τα μέσα αποθήκευσης των παρ. 1 και 3, τα οποία αποτελούν εξαρτήματα του καταστρεφόμενου ή απορριπτόμενου αντικειμένου, γίνεται σαφής μνεία της τύχης τους (εξυγίανση, καταστροφή και απόρριψη τοπικώς ή αποστολή στην Κεντρική Υπηρεσία) κατά την περιγραφή του αντικειμένου. Η μνεία αυτή δεν απαλλάσσει από τη σύνταξη ειδικού πρωτοκόλλου καταστροφής διαβαθμισμένου υλικού, όπου αυτό προβλέπεται από τις κείμενες διατάξεις.
5. Μετά την έγκριση του ανωτέρω πρωτοκόλλου, ο προϊστάμενος της Αρχής οφείλει να αναφέρει στην Κεντρική Υπηρεσία τη σχετική ενέργεια, καθώς και τη διαγραφή από το Βιβλίο Υλικού, προκειμένου η Κεντρική Υπηρεσία να μεριμνήσει για την αντίστοιχη διαγραφή και να συντάξει και να αποστείλει πρωτόκολλο εκποίησης, καταστροφής ή απόρριψης των αντικειμένων, τηρώντας τη διαδικασία της παρ. 4.
Άρθρο 447
Εξουσιοδοτικές διατάξεις
1. Με απόφαση του Υπουργού Εξωτερικών δύναται να καθορίζονται ειδικοί όροι και προϋποθέσεις αναφορικά με τις δαπάνες των περ. δ’ και ιδ’ της παρ. 1 του άρθρου 436.
2. Με απόφαση του Υπουργού Εξωτερικών καθορίζονται ο τρόπος καταβολής των διδάκτρων φοίτησης των τέκνων των υπαλλήλων του Υπουργείου Εξωτερικών που προβλέπει η περ. ι’ της παρ. 1 του άρθρου 437, καθώς και τα απαιτούμενα δικαιολογητικά.
3. Με απόφαση του Υπουργού Εξωτερικών, η οποία εκδίδεται μετά από εισήγηση της τριμελούς επιτροπής που προβλέπεται στην παρ. 2 του άρθρου 438, καθορίζεται, κατ’ έτος, το ύψος του κονδυλίου προς κάλυψη των δαπανών της περ. στ’ της παρ. 1 του άρθρου 438. Με όμοια απόφαση, καθορίζεται, κατ’ έτος, το ύψος του κονδυλίου των δημοσίων σχέσεων που είναι απαραίτητες για την εκπροσώπηση της Χώρας, προς κάλυψη των δαπανών των περ. ε’, ζ’, η’ και ι’ της παρ. 1 του άρθρου 438.
4. Με απόφαση του Υπουργού Εξωτερικών καθορίζεται ο τρόπος διενέργειας και ανάθεσης της ανοικτής διαδικασίας που περιγράφεται στην περ. γ’ της παρ. 3 του άρθρου 443 για τις Αρχές της Εξωτερικής Υπηρεσίας που δεν εδρεύουν σε κράτη μέλη. Με όμοια απόφαση καθορίζονται οι διαδικασίες ανάθεσης και εκτέλεσης των δημοσίων συμβάσεων και διαγωνισμών μελετών που αφορούν στην ασφάλεια της Χώρας, οι οποίες δεν εμπίπτουν στο πεδίο εφαρμογής των δημοσίων συμβάσεων.
5. Ο Υπουργός Εξωτερικών δύναται να εκδώσει διαπιστωτική πράξη για τον χαρακτηρισμό των Αρχών της Εξωτερικής Υπηρεσίας, σύμφωνα με όσα προβλέπονται στην υπ’ αρ. 75555/289/2017 (Β’ 2336) κοινή υπουργική απόφαση με θέμα «Καθορισμός κριτηρίων υπαγωγής στην έννοια της χωριστής επιχειρησιακής μονάδας ανεξαρτήτως υπεύθυνης για τη σύναψη συμβάσεων της ίδιας ή ορισμένων κατηγοριών αυτής του άρθρου 6,
παρ. 2, εδάφιο β’ του ν. 4412/2016».
6. Με απόφαση του Υπουργού Εξωτερικών καθορίζεται ο ειδικότερος τρόπος τήρησης του Ηλεκτρονικού Βιβλίου Υλικού που προβλέπεται στο άρθρο 445.
ΜΕΡΟΣ Ε’
ΕΙΔΙΚΕΣ ΔΙΑΤΑΞΕΙΣ ΓΙΑ ΤΟ ΠΡΟΣΩΠΙΚΟ
ΚΑΙ ΤΙΣ ΜΕΤΑΦΕΡΟΜΕΝΕΣ ΥΠΗΡΕΣΙΕΣ
Άρθρο 448
Κατάταξη υπαλλήλων
Κλάδων Διοικητικού Προξενικού,
Επικοινωνιών και Πληροφορικής,
Διοικητικής και Λογιστικής Υποστήριξης
και Επιμελητών
1. Οι υπάλληλοι των Κλάδων Διοικητικού Προξενικού, Επικοινωνιών και Πληροφορικής, Διοικητικής και Λογιστικής Υποστήριξης και Επιμελητών, οι οποίοι υπηρετούν κατά την έναρξη ισχύος του παρόντος, κατατάσσονται στον κατά περίπτωση προβλεπόμενο βαθμό και μέχρι τον βαθμό του Τμηματάρχη Α’ (εκτός του Κλάδου Επιμελητών) και με βάση τον συνολικό χρόνο πραγματικής δημόσιας υπηρεσίας. Στον συνολικό χρόνο πραγματικής υπηρεσίας δεν υπολογίζεται το μισό του πέραν της δεκαετίας χρόνου, που διανύθηκε σε Κλάδο κατώτερης κατηγορίας. Πλεονάζων χρόνος θεωρείται ότι διανύθηκε στον βαθμό κατάταξης.
2. Για την κατάταξη σύμφωνα με την παρ. 1 συνυπολογίζονται τα ακόλουθα:
α) Για τους αποφοίτους της Ε.Σ.Δ.Δ.Α., ως εισαγωγικός βαθμός λογίζεται ο βαθμός του Γραμματέα Α’. Για τη βαθμολογική τους εξέλιξη προσμετράται ο χρόνος φοίτησης στην Ε.Σ.Δ.Δ.Α., καθώς και ο χρόνος πραγματικής δημόσιας υπηρεσίας μέχρι την κατάταξη. Για τους αριστούχους προσμετράται ένα (1) επιπλέον έτος.
β) Για τους κατόχους διδακτορικού διπλώματος, ως εισαγωγικός βαθμός λογίζεται ο βαθμός του Γραμματέα Α’. Για διδακτορικό δίπλωμα που αποκτήθηκε μετά τον διορισμό προσμετρώνται έξι (6) επιπλέον έτη.
γ) Για τους κατόχους μεταπτυχιακού τίτλου, ως εισαγωγικός βαθμός λογίζεται ο βαθμός του Γραμματέα Β’. Για μεταπτυχιακό τίτλο που αποκτήθηκε μετά τον διορισμό προσμετρώνται δύο (2) επιπλέον έτη.
δ) Αν ο υπάλληλος κατέχει διδακτορικό δίπλωμα και μεταπτυχιακό τίτλο, για την κατάταξη λαμβάνεται υπόψη μόνο το διδακτορικό δίπλωμα. Αν ο υπάλληλος κατέχει περισσότερους του ενός μεταπτυχιακούς τίτλους, προσμετράται ένα (1) έτος για κάθε τίτλο πέραν του ενός.
3. Για την κατάταξη σύμφωνα με την παρ. 1 δεν υπολογίζονται:
α) ο χρόνος της αργίας είτε εξαιτίας ποινικής δίωξης που κατέληξε σε οποιαδήποτε καταδίκη είτε εξαιτίας πειθαρχικής δίωξης που κατέληξε σε πειθαρχική ποινή τουλάχιστον προστίμου αποδοχών τριών (3) μηνών,
β) ο χρόνος της αδικαιολόγητης αποχής από τα καθήκοντα,
γ) ο χρόνος της προσωρινής παύσης,
δ) ο χρόνος της άδειας άνευ αποδοχών που δεν αποτελεί χρόνο πραγματικής δημόσιας υπηρεσίας,
ε) ο χρόνος της αναστολής άσκησης καθηκόντων εφόσον στη συνέχεια ο υπάλληλος τέθηκε σε αργία,
στ) το χρονικό διάστημα κατά το οποίο στερήθηκε ο υπάλληλος το δικαίωμα για προαγωγή,
ζ) χρονικό διάστημα ίσο προς το μισό του απαιτούμενου προς προαγωγή χρόνου, σε περίπτωση επιβολής της πειθαρχικής ποινής του υποβιβασμού. Για την κατάταξη εκδίδονται διαπιστωτικές πράξεις.
4. Κατά την υπηρεσία των υπαλλήλων στο εξωτερικό, το ποσοστό της αποζημίωσης υπηρεσίας αλλοδαπής του:
α) Τμηματάρχη Α’ και Β’ των Κλάδων Διοικητικού Προξενικού και Επικοινωνιών και Πληροφορικής, αντιστοιχεί στον βαθμό του Συμβούλου Πρεσβείας Α’ και Β’ του Διπλωματικού Κλάδου,
β) Γραμματέα Α’ και Β’ των Κλάδων Διοικητικού Προξενικού και Επικοινωνιών και Πληροφορικής και Τμηματάρχη Α’ και Β’ του Κλάδου Διοικητικής και Λογιστικής Υποστήριξης, αντιστοιχεί στον βαθμό του Γραμματέα Πρεσβείας Α’ και Β’ του Διπλωματικού Κλάδου,
γ) Γραμματέα Γ’ και Γραμματέα Δ’ των Κλάδων Διοικητικού Προξενικού και Επικοινωνιών και Πληροφορικής και Γραμματέα Α’ και Β’ του Κλάδου Διοικητικής και Λογιστικής Υποστήριξης, αντιστοιχεί στον βαθμό του Γραμματέα Πρεσβείας Γ’ και του Ακόλουθου Πρεσβείας του Διπλωματικού Κλάδου,
δ) Γραμματέα Γ’ και Δ’ του Κλάδου Διοικητικής και Λογιστικής Υποστήριξης, ανέρχεται σε 50% του οικείου Πρέσβη.
5. Μέχρι διενέργειας των προαγωγών στον βαθμό Διευθυντή Β’ των Κλάδων Διοικητικού Προξενικού και Επικοινωνιών και Πληροφορικής στις αντίστοιχες Διευθύνσεις και Τμήματα, δύνανται να προΐστανται υπάλληλοι με βαθμό Τμηματάρχη Α’.
Άρθρο 449
Διατάξεις για τις μεταφερόμενες υπηρεσίες
και το προσωπικό του πρώην
Υπουργείου Οικονομίας και Ανάπτυξης
1. Οι υπάλληλοι του πρώην Υπουργείου Οικονομίας και Ανάπτυξης οι οποίοι μεταφέρθηκαν με τις οργανικές τους θέσεις στο Υπουργείο Εξωτερικών δυνάμει του
π.δ. 81/2019 (Α’ 119), εντάσσονται με απόφαση του Υπουργού Εξωτερικών στους εξής Κλάδους:
α) Στον Κλάδο ΠΕ Διοικητικού Οικονομικού, ο οποίος συστήνεται στο Υπουργείο Εξωτερικών, όσοι υπάλληλοι υπάγονταν ήδη στον Κλάδο αυτόν.
Οι υπάλληλοι κατατάσσονται στις οργανικές θέσεις οι οποίες μεταφέρθηκαν, με τον βαθμό που ήδη κατέχουν.
Για τη μετέπειτα βαθμολογική τους εξέλιξη, καθώς και για τις μεταθέσεις τους, εφαρμόζονται οι διατάξεις του παρόντος που ισχύουν για τους υπαλλήλους του Κλάδου Διοικητικού Προξενικού.
Τα Υπηρεσιακά και Πειθαρχικά Συμβούλια του Υπουργείου Εξωτερικών, όταν κρίνουν ζητήματα που αφορούν στους υπαλλήλους του Κλάδου ΠΕ Διοικητικού Οικονομικού, συγκροτούνται με τη συμμετοχή εκπροσώπου του Κλάδου τους, όπου αυτή προβλέπεται στα αντίστοιχα άρθρα. Ο εκπρόσωπος υποδεικνύεται στον Υπουργό από το Διοικητικό Συμβούλιο της οικείας συνδικαλιστικής οργάνωσης και, σε περίπτωση που αυτή δεν υπάρχει, ορίζεται από τον Υπουργό.
Οι υπάλληλοι ΠΕ Διοικητικού Οικονομικού, όταν υπηρετούν στην Κεντρική Υπηρεσία του Υπουργείου Εξωτερικών, στελεχώνουν τις Διευθύνσεις της Β’ Γενικής Διεύθυνσης, ασκούν τα καθήκοντα που ανάγονται στη λειτουργία και τις αρμοδιότητες των Διευθύνσεων αυτών και δύνανται να αναλαμβάνουν καθήκοντα Προϊσταμένου στη Διεύθυνση Πολυμερών Οικονομικών Σχέσεων και Εμπορικής Πολιτικής. Όταν υπηρετούν στις Αρχές της Εξωτερικής Υπηρεσίας, τους ανατίθενται, σύμφωνα με τις οδηγίες του Προϊσταμένου τους, καθήκοντα όμοια με αυτά που ασκούν στην Κεντρική Υπηρεσία.
Προτού αιτηθούν τη μετάθεση ή απόσπασή τους, οφείλουν να υπηρετήσουν στην Κεντρική Υπηρεσία του Υπουργείου Εξωτερικών για χρονικό διάστημα δύο (2) ετών από την έναρξη ισχύος του παρόντος.
Κατά τα λοιπά, οι υπάλληλοι αυτής της κατηγορίας διατηρούν όλα τα μισθολογικά, συνταξιοδοτικά και ασφαλιστικά τους δικαιώματα, καθώς και άλλες παροχές που είχαν στο Υπουργείο από το οποίο προέρχονται, συμπεριλαμβανομένης της προσωπικής διαφοράς στις αποδοχές τους.
β) Στον Κλάδο Διοικητικής και Λογιστικής Υποστήριξης, εφόσον διαθέτουν, εκτός από τα γενικά προσόντα του άρθρου 319, και τα εξής ειδικά προσόντα:
βα) απολυτήριο λυκείου της ημεδαπής ή ισότιμο της αλλοδαπής,
ββ) πολύ καλή γνώση της αγγλικής ή γαλλικής γλώσσας.
Οι υπάλληλοι αυτής της κατηγορίας εντάσσονται με τον βαθμό τον οποίο κατέχουν και διατηρούν όλα τα μισθολογικά, συνταξιοδοτικά και ασφαλιστικά τους δικαιώματα, καθώς και άλλες παροχές που είχαν στο Υπουργείο από το οποίο προέρχονται, συμπεριλαμβανομένης της προσωπικής διαφοράς στις αποδοχές τους.
γ) Για όσους υπαλλήλους είναι αδύνατη η ένταξη στους ανωτέρω κλάδους, λόγω έλλειψης των ειδικών προσόντων που απαιτούνται για τις θέσεις αυτές, συστήνονται προσωποπαγείς θέσεις οι οποίες καταργούνται με την, με οποιονδήποτε τρόπο, αποχώρηση των υπαλλήλων αυτών από το Υπουργείο Εξωτερικών. Και οι υπάλληλοι αυτοί διατηρούν όλα τα μισθολογικά, συνταξιοδοτικά και ασφαλιστικά τους δικαιώματα, καθώς και άλλες παροχές που είχαν στο Υπουργείο από το οποίο προέρχονται, συμπεριλαμβανομένης της προσωπικής διαφοράς στις αποδοχές τους.
2. α) Οι υπάλληλοι των περ. α’, β’ και γ’ της παρ. 1 έχουν τη δυνατότητα να αιτηθούν τη μετάταξή τους στο Υπουργείο Ανάπτυξης και Επενδύσεων. Η αίτηση για τη μετάταξη υποβάλλεται με πρωτοβουλία του ενδιαφερόμενου υπαλλήλου εντός αποκλειστικής προθεσμίας ενός (1) μηνός από την έναρξη ισχύος του παρόντος. Η μετάταξη διενεργείται με κοινή απόφαση των Υπουργών Εξωτερικών και Ανάπτυξης και Επενδύσεων, χωρίς γνώμη Υπηρεσιακού Συμβουλίου. Οι εν λόγω υπάλληλοι, κατά την επιστροφή τους, διατηρούν όλα τα μισθολογικά, συνταξιοδοτικά και ασφαλιστικά τους δικαιώματα, καθώς και άλλες παροχές που είχαν πριν από τη μεταφορά τους στο Υπουργείο Εξωτερικών, συμπεριλαμβανομένης της προσωπικής διαφοράς στις αποδοχές τους.
β) Στους υπαλλήλους οι οποίοι υπάγονται στην περ. α’ της παρ. 1, δίδεται δυνατότητα να αιτηθούν την ένταξή τους στον Κλάδο Διοικητικού Προξενικού του Υπουργείου Εξωτερικών, εφόσον διαθέτουν και τα λοιπά ειδικά προσόντα, με αίτησή τους η οποία υποβάλλεται εντός προθεσμίας ενός (1) μηνός από την έναρξη ισχύος του παρόντος. Η ένταξή τους γίνεται με τον βαθμό που κατέχουν, ενώ για τη μετέπειτα βαθμολογική τους εξέλιξη και τις μεταθέσεις τους εφαρμόζονται οι διατάξεις του παρόντος που ισχύουν για τους υπαλλήλους του Κλάδου Διοικητικού Προξενικού.
3. Υποθέσεις που εκκρεμούν στα Υπηρεσιακά και Πειθαρχικά Συμβούλια του Υπουργείου Ανάπτυξης και Επενδύσεων, για τους υπαλλήλους που μεταφέρθηκαν στο Υπουργείο Εξωτερικών, ολοκληρώνονται από τα Συμβούλια αυτά.
4. Υφιστάμενες, κατά τον χρόνο έναρξης ισχύος του παρόντος, αποσπάσεις προσωπικού, καθώς και εκπαιδευτικές ή άλλης μορφής άδειες, δεν θίγονται από τις διατάξεις του παρόντος. Οι υπάλληλοι που μεταφέρθηκαν στο Υπουργείο Εξωτερικών συνεχίζουν να συμμετέχουν νόμιμα στα συλλογικά όργανα στα οποία έχουν οριστεί, μέχρι την αντικατάστασή τους.
5. Το Τμήμα Διεθνών Χρηματοδοτικών Οργανισμών και Αναπτυξιακών Τραπεζών του πρώην Υπουργείου Οικονομίας και Ανάπτυξης, το οποίο μεταφέρθηκε ως σύνολο αρμοδιοτήτων, θέσεων και προσωπικού, στη Γενική Γραμματεία Διεθνών Οικονομικών Σχέσεων και Εξωστρέφειας του Υπουργείου Εξωτερικών με την παρ. 1 του άρθρου 3 του π.δ. 84/2019 (Α’ 123), μεταφέρεται ως σύνολο αρμοδιοτήτων, θέσεων και προσωπικού στο Υπουργείο Ανάπτυξης και Επενδύσεων και συστήνεται ως αυτοτελής οργανική μονάδα σε επίπεδο Τμήματος, υπαγόμενη στον Υπουργό Ανάπτυξης και Επενδύσεων. Οι δαπάνες λειτουργίας του Τμήματος Διεθνών Χρηματοδοτικών Οργανισμών και Αναπτυξιακών Τραπεζών βαρύνουν στο εξής τον προϋπολογισμό του Υπουργείου Ανάπτυξης και Επενδύσεων, στον οποίο μεταφέρονται όλες οι σχετικές πιστώσεις για την κάλυψη εισφορών και λοιπών οικονομικών υποχρεώσεων προς Διεθνείς Οργανισμούς. Οι υπάλληλοι του εν λόγω Τμήματος, κατά την επιστροφή τους, διατηρούν όλα τα μισθολογικά, συνταξιοδοτικά και ασφαλιστικά τους δικαιώματα, καθώς και άλλες παροχές που είχαν πριν από τη μεταφορά τους στο Υπουργείο Εξωτερικών, συμπεριλαμβανομένης της προσωπικής διαφοράς στις αποδοχές τους.
6. Τα Τμήματα: α) Ειδικών Καθεστώτων Εισαγωγών και β) Ειδικών Καθεστώτων Εξαγωγών, της πρώην Διεύθυνσης Εμπορικών Καθεστώτων και Μέτρων Άμυνας του Υπουργείου Ανάπτυξης και Επενδύσεων (άρθρο 27 π.δ. 147/2017), μεταφέρονται ως σύνολο αρμοδιοτήτων, θέσεων και προσωπικού στη Γενική Γραμματεία Διεθνών Οικονομικών Σχέσεων και Εξωστρέφειας του Υπουργείου Εξωτερικών. Οι υπάλληλοι που μεταφέρονται διατηρούν όλα τα μισθολογικά, συνταξιοδοτικά και ασφαλιστικά τους δικαιώματα, καθώς και άλλες παροχές που είχαν στο Υπουργείο από το οποίο προέρχονται, συμπεριλαμβανομένης της προσωπικής διαφοράς στις αποδοχές τους. Οι ανωτέρω κατατάσσονται και εξελίσσονται σύμφωνα με όσα προβλέπονται στην παρ. 1. Για όσους υπαλλήλους είναι αδύνατη η ένταξη στους Κλάδους Διοικητικού Προξενικού ή Διοικητικής και Λογιστικής Υποστήριξης, λόγω έλλειψης των απαιτούμενων ειδικών προσόντων, συστήνονται προσωποπαγείς θέσεις, οι οποίες καταργούνται με την με οποιονδήποτε τρόπο αποχώρησή τους από το Υπουργείο Εξωτερικών. Και στους υπαλλήλους αυτούς εφαρμόζονται οι παρ. 2, 3 και 4.
Άρθρο 450
Διατάξεις για τις υπηρεσίες και το προσωπικό της Γενικής Γραμματείας Απόδημου Ελληνισμού και Δημόσιας Διπλωματίας
1. α) Το μόνιμο προσωπικό της Γενικής Γραμματείας Απόδημου Ελληνισμού εντάσσεται στους αντίστοιχους κλάδους του Υπουργείου Εξωτερικών, με απόφαση του Υπουργού Εξωτερικών, με την οποία γίνεται η κατάταξη σε βαθμό, σύμφωνα με όσα προβλέπονται στο άρθρο 448.
β) Το προσωπικό σε προσωποπαγείς θέσεις και το προσωπικό με σύμβαση εργασίας Ιδιωτικού Δικαίου Αορίστου Χρόνου, που έχει τοποθετηθεί και υπηρετεί στις διευθύνσεις και τα τμήματα της Γενικής Γραμματείας Απόδημου Ελληνισμού κατά την έναρξη ισχύος του παρόντος, διατηρεί τις θέσεις του, στις ειδικότητες που κατέχει, οι οποίες μεταφέρονται αυτοδικαίως στο Υπουργείο Εξωτερικών. Η ένταξη του προσωπικού που υπηρετεί στις θέσεις αυτές γίνεται με απόφαση του Υπουργού Εξωτερικών, με την οποία γίνεται και η κατάταξη σε βαθμούς, σύμφωνα με όσα προβλέπονται στις γενικές διατάξεις για το προσωπικό Ιδιωτικού Δικαίου Αορίστου Χρόνου.
γ) Το προσωπικό των περ. α’ και β’ διατηρεί όλα τα μισθολογικά, συνταξιοδοτικά και ασφαλιστικά του δικαιώματα και άλλες παροχές που είχε στη Γενική Γραμματεία Απόδημου Ελληνισμού από την οποία προήλθε.
2. Οι μεταφερόμενοι υπάλληλοι της περ. α’ εντάσσονται στον Κλάδο Διοικητικού Προξενικού, στον Κλάδο Επικοινωνιών και Πληροφορικής, στον Κλάδο Διοικητικής και Λογιστικής Υποστήριξης και στον Κλάδο Επιμελητών, ως εξής:
α) Στον Κλάδο Διοικητικού Προξενικού, εφόσον διαθέτουν, εκτός από τα γενικά προσόντα του άρθρου 319, και τα εξής ειδικά προσόντα:
αα) πτυχίο Πανεπιστημίου ή Τ.Ε.Ι. της ημεδαπής ή ισότιμο της αλλοδαπής,
αβ) πολύ καλή γνώση της αγγλικής ή γαλλικής γλώσσας, εφόσον ήταν προσόν για τον αρχικό διορισμό τους στη Γενική Γραμματεία Απόδημου Ελληνισμού ή την ένταξή τους από το πρώην Ε.Ι.Υ.Α.Π.Ο.Ε. Για όσους δεν συνέτρεχε η προϋπόθεση αυτή, η κατοχή τίτλου γλωσσομάθειας πολύ καλής γνώσης της αγγλικής ή γαλλικής γλώσσας, όπως ορίζεται από το Α.Σ.Ε.Π.. Όσοι δεν το κατέχουν, εξετάζονται στην πολύ καλή γνώση της αγγλικής ή γαλλικής γλώσσας, εντός δύο (2) ετών από την έναρξη ισχύος του παρόντος, με διαδικασία που καθορίζεται με απόφαση του Υπουργού Εξωτερικών. Εάν ο υπάλληλος αποτύχει στην εξέταση, η θέση του μετατρέπεται σε προσωποπαγή και καταργείται με την με οποιονδήποτε τρόπο αποχώρησή του από το Υπουργείο Εξωτερικών,
αγ) πολύ καλή γνώση χρήσης ηλεκτρονικού υπολογιστή στα αντικείμενα επεξεργασία κειμένου, υπολογιστικά φύλλα και υπηρεσίες διαδικτύου.
β) Στον Κλάδο Επικοινωνιών και Πληροφορικής εφόσον διαθέτουν, εκτός από τα γενικά προσόντα του άρθρου 319, και τα εξής ειδικά προσόντα:
βα) πτυχίο Πανεπιστημίου ή Τ.Ε.Ι. Πληροφορικής, Μηχανικών Υπολογιστών, Τεχνολογίας Η/Υ, Ηλεκτρονικών ή Ηλεκτρονικών Υπολογιστικών Συστημάτων της ημεδαπής ή ισότιμο της αλλοδαπής,
ββ) άριστη γνώση της αγγλικής γλώσσας, εφόσον ήταν προσόν για τον αρχικό διορισμό τους στη Γενική Γραμματεία Απόδημου Ελληνισμού ή την ένταξή τους από το πρώην Ε.Ι.Α.Π.Ο.Ε.. Για όσους δεν συνέτρεχε η προϋπόθεση αυτή, η κατοχή τίτλου γλωσσομάθειας άριστης γνώσης της αγγλικής, όπως ορίζεται από το Α.Σ.Ε.Π.. Όσοι δεν το κατέχουν, εξετάζονται στην άριστη γνώση της αγγλικής, εντός δύο (2) ετών από την έναρξη ισχύος του παρόντος, με διαδικασία που καθορίζεται με απόφαση του Υπουργού Εξωτερικών. Εάν ο υπάλληλος αποτύχει στην εξέταση, η θέση του μετατρέπεται σε προσωποπαγή και καταργείται με την με οποιονδήποτε τρόπο αποχώρησή του από το Υπουργείο Εξωτερικών.
γ) Στον Κλάδο Διοικητικής και Λογιστικής Υποστήριξης, εφόσον διαθέτουν, εκτός από τα γενικά προσόντα του άρθρου 319, και τα εξής ειδικά προσόντα:
γα) απολυτήριο λυκείου της ημεδαπής ή ισότιμο της αλλοδαπής,
γβ) πολύ καλή γνώση της αγγλικής ή γαλλικής γλώσσας, εφόσον ήταν προσόν για τον αρχικό διορισμό τους στη Γενική Γραμματεία Απόδημου Ελληνισμού ή την ένταξή τους από το πρώην Ε.Ι.Υ.Α.Π.Ο.Ε.. Για όσους δεν συνέτρεχε η προϋπόθεση αυτή, η κατοχή τίτλου γλωσσομάθειας πολύ καλής γνώσης της αγγλικής ή γαλλικής γλώσσας, όπως ορίζεται από το Α.Σ.Ε.Π.. Όσοι δεν το κατέχουν, εξετάζονται στην πολύ καλή γνώση της αγγλικής ή γαλλικής γλώσσας, εντός δύο (2) ετών από την έναρξη ισχύος του παρόντος, με διαδικασία που καθορίζεται με απόφαση του Υπουργού Εξωτερικών. Εάν ο υπάλληλος αποτύχει στην εξέταση, η θέση του μετατρέπεται σε προσωποπαγή και καταργείται με την με οποιονδήποτε τρόπο αποχώρησή του από το Υπουργείο Εξωτερικών,
γγ) πολύ καλή γνώση χρήσης ηλεκτρονικού υπολογιστή στα αντικείμενα επεξεργασία κειμένου και αρχειοθέτηση.
δ) Στον Κλάδο Επιμελητών εφόσον διαθέτουν, εκτός από τα γενικά προσόντα του άρθρου 319, και απολυτήριο Γυμνασίου ή απολυτήριο Δημοτικού Σχολείου για όσους έχουν αποφοιτήσει μέχρι το 1980.
ε) Για όσους υπαλλήλους είναι αδύνατη η ένταξη στους ανωτέρω κλάδους, λόγω έλλειψης των ειδικών προσόντων που απαιτούνται για τις θέσεις αυτές, συστήνονται προσωποπαγείς θέσεις οι οποίες καταργούνται με την με οποιονδήποτε τρόπο αποχώρηση των υπαλλήλων αυτών από το Υπουργείο Εξωτερικών.
3. Οι δικηγόροι που υπηρετούν με έμμισθη εντολή στη Γενική Γραμματεία Απόδημου Ελληνισμού μεταφέρονται στη Γενική Γραμματεία Απόδημου Ελληνισμού και Δημόσιας Διπλωματίας, διατηρώντας το εργασιακό, μισθολογικό, συνταξιοδοτικό και ασφαλιστικό καθεστώς που είχαν στη Γενική Γραμματεία Απόδημου Ελληνισμού.
4. Η κυριότητα και κάθε άλλο εμπράγματο δικαίωμα επί του συνόλου της κινητής και ακίνητης περιουσίας της Γενικής Γραμματείας Απόδημου Ελληνισμού μεταφέρονται αυτοδικαίως από αυτήν στο Υπουργείο Εξωτερικών, χωρίς την τήρηση οποιουδήποτε τύπου, πράξης ή συμβολαίου και χωρίς αντάλλαγμα, με την επιφύλαξη των διατάξεων περί δωρεών, κληρονομιών και κληροδοσιών. Η αξιοποίηση, ιδίως εκμίσθωση, εκποίηση, παραχώρηση με ή άνευ ανταλλάγματος και διαχείριση της ως άνω κινητής και ακίνητης περιουσίας, πραγματοποιείται με απόφαση του Υπουργού Εξωτερικών.
5. Οι υπάλληλοι του Κλάδου Γραμματέων και Συμβούλων Επικοινωνίας εντάσσονται, αυτοδίκαια, στους βαθμούς του άρθρου 383. Η κατάταξή τους γίνεται με βάση το άρθρο 386 και την υπό στοιχεία Ζ/3257/12.9.2019 (ΑΔΑ: Ψ1ΤΗ465ΧΘ0-8ΚΧ) διαπιστωτική πράξη του Υπουργού Επικρατείας, καθώς και την υπ’ αρ. 5456/209/3.4.2019 πράξη διορισμού αποφοίτων της ΚΕ’ εκπαιδευτικής σειράς της Ε.Σ.Δ.Δ.Α.
6. Υφιστάμενες αποσπάσεις προσωπικού, εκπαιδευτικές άδειες ή άλλης μορφής άδειες δεν θίγονται με τον παρόντα νόμο. Υφιστάμενες αποφάσεις, που δεν έχουν εκτελεστεί έως την έναρξη ισχύος του παρόντος, για μεταθέσεις υπαλλήλων που δεν ανήκουν στον Κλάδο Συμβούλων και Γραμματέων Επικοινωνίας ανακαλούνται από την έναρξη ισχύος του παρόντος και παύουν να ισχύουν.
7. Οι υπάλληλοι του Κλάδου Συμβούλων και Γραμματέων Επικοινωνίας έχουν τη δυνατότητα να αιτηθούν τη μετάταξή τους στο Υπουργείο Ψηφιακής Διακυβέρνησης. Η αίτηση για τη μετάταξη υποβάλλεται με πρωτοβουλία του ενδιαφερόμενου υπαλλήλου εντός αποκλειστικής προθεσμίας ενός (1) μηνός από την έναρξη ισχύος του παρόντος. Η μετάταξη διενεργείται σε θέσεις Διοικητικού - Οικονομικού με κοινή απόφαση του Υπουργού Εξωτερικών και του αρμοδίου για θέματα Ψηφιακής Διακυβέρνησης Υπουργού, χωρίς γνώμη Υπηρεσιακού Συμβουλίου.
8. Σύζυγοι υπηρετούντων σε Αρχές Εξωτερικού, οι οποίοι είναι υπάλληλοι του Υπουργείου Εξωτερικών και έχουν αποσπαστεί λόγω συνυπηρέτησης στο Γραφείο Δημόσιας Διπλωματίας ή σε άλλη Υπηρεσία Αρχής Εξωτερικού, όπου υπηρετεί ο/η σύζυγός τους, παραμένουν στη θέση στην οποία έχουν αποσπαστεί έως τη λήξη της θητείας των συζύγων τους.
9. Το προσωπικό των κλάδων και ειδικοτήτων ΠΕ και ΔΕ Μεταφραστών Διερμηνέων του π.δ. 82/2017 (Α’  117), ανεξαρτήτως σχέσης εργασίας, που υπηρετεί προσωρινά - μεταβατικά στο Υπουργείο Ψηφιακής Διακυβέρνησης κατά το άρθρο 41 της από 30.3.2020 Πράξης Νομοθετικού Περιεχομένου (Α’  75), η οποία κυρώθηκε με το άρθρο 1 του ν. 4684/2020 (Α’  86), εντάσσεται σε αντίστοιχες οργανικές, άλλως προσωποπαγείς, θέσεις στο Υπουργείο Εξωτερικών. Στους υπαλλήλους αυτούς δίδεται δυνατότητα να αιτηθούν την ένταξή τους στον Κλάδο Διοικητικού Προξενικού του Υπουργείου Εξωτερικών, εφόσον διαθέτουν και τα λοιπά ειδικά προσόντα, με αίτησή τους η οποία υποβάλλεται εντός προθεσμίας ενός (1) μηνός από την έναρξη ισχύος του παρόντος.
Η ένταξή τους γίνεται με τον βαθμό που κατέχουν, ενώ για τη μετέπειτα βαθμολογική τους εξέλιξη και τις μεταθέσεις τους εφαρμόζονται οι διατάξεις των άρθρων 394
έως και 397.
Άρθρο 451
Διατάξεις για το προσωπικό
της Μεταφραστικής Υπηρεσίας
και τους συνεργαζόμενους
με αυτή μεταφραστές
1. Το προσωπικό της Μεταφραστικής Υπηρεσίας του Υπουργείου Εξωτερικών που, κατά την έναρξη ισχύος του παρόντος, κατέχει προσωποπαγείς θέσεις με σύμβαση εργασίας Ιδιωτικού Δικαίου Αορίστου Χρόνου, σύμφωνα με την υπό στοιχεία ΔΙΠΙΔ/Β.1.1/15/οικ.15159/28.5.2013 απόφαση του Υπουργού Διοικητικής Μεταρρύθμισης και Ηλεκτρονικής Διακυβέρνησης (Γ’ 638), διατηρεί τις θέσεις του, στις ειδικότητες που κατέχει, οι οποίες μεταφέρονται αυτοδικαίως στο Υπουργείο Εξωτερικών. Η ένταξη του προσωπικού που υπηρετεί στις θέσεις αυτές γίνεται με απόφαση του Υπουργού Εξωτερικών, με την οποία γίνεται και η κατάταξη σε βαθμούς, σύμφωνα με όσα προβλέπονται στις γενικές διατάξεις για το προσωπικό Ιδιωτικού Δικαίου Αορίστου Χρόνου. Υφίσταται, επίσης, μία (1) θέση που έχει συσταθεί σύμφωνα με την παρ. 6 του άρθρου 17 του ν. 2839/2000 (Α’ 196). Οι υπηρετούντες σε προσωποπαγείς θέσεις, δύο (2) μόνιμοι μεταφραστές/διερμηνείς στην Κεντρική και στις Περιφερειακές Υπηρεσίες του Υπουργείου Εξωτερικών, εξακολουθούν να παραμένουν ως έχουν, μέχρι την καθ’ οποιονδήποτε τρόπο αποχώρησή τους από την Υπηρεσία. Στην Περιφερειακή Υπηρεσία Πολιτικών Υποθέσεων (Υ.Π.Υ.) του Υπουργείου Εξωτερικών, με έδρα την Ξάνθη, εξακολουθεί να υφίσταται μία (1) θέση μεταφραστή/διερμηνέα με σύμβαση εργασίας Ιδιωτικού Δικαίου Ορισμένου Χρόνου.
2. Οι ήδη συνεργαζόμενοι με τη Μεταφραστική Υπηρεσία του Υπουργείου Εξωτερικών ιδιώτες μεταφραστές που περιλαμβάνονται στο «Μητρώο Επίσημων Μεταφραστών ΥΠΕΞ», παρέχοντας τις υπηρεσίες τους ως ελεύθεροι επαγγελματίες - αυτοαπασχολούμενοι, ως προς την ασφαλιστική τους κάλυψη δεν υπάγονται στην παρ. 9 του άρθρου 39 του ν. 4387/2016 (Α’ 85). Εκκρεμείς ασφαλιστικές εισφορές των ανωτέρω για την περίοδο από 1ης.1.2017 έως την έναρξη ισχύος του παρόντος λογίζονται ότι έχουν διανυθεί στη 2η ασφαλιστική κατηγορία της παρ. 1 του άρθρου 39 του ν. 4387/2016, όπως έχει τροποποιηθεί και ισχύει με το άρθρο 35 του ν. 4670/2020 (Α’ 43), και βαρύνουν κατά τα 2/3 τον προϋπολογισμό του Υπουργείου Εξωτερικών και κατά το 1/3 τον υπόχρεο, διαγραφομένων τυχόν προστίμων και προσαυξήσεων. Η διάταξη του προηγουμένου εδαφίου εφαρμόζεται αποκλειστικά και μόνο στην περίπτωση που ο υπόχρεος έχει διατηρήσει το καθεστώς υπαγωγής του στην παρ. 9 του άρθρου 39 του ν. 4387/2016 για ολόκληρο το ημερολογιακό έτος.
ΜΕΡΟΣ ΣΤ’- ΣΥΜΒΟΥΛΙΟ
ΑΠΟΔΗΜΟΥ ΕΛΛΗΝΙΣΜΟΥ
Άρθρο 452
Επαναλειτουργία και σκοποί
του Συμβουλίου Απόδημου Ελληνισμού
1. Το Συμβούλιο Απόδημου Ελληνισμού (Σ.Α.Ε.), το οποίο προβλέπεται στην παρ. 2 του άρθρου 108 του Συντάγματος και έχει ως αποστολή του την έκφραση όλων των δυνάμεων του παγκοσμίου Ελληνισμού, επαναλειτουργεί με τον παρόντα νόμο, ως συμβουλευτικό όργανο της ελληνικής Πολιτείας για θέματα που αφορούν στον απόδημο και ομογενειακό Ελληνισμό.
2. Σκοποί του Σ.Α.Ε. είναι, ιδίως:
α) η γνώση, διατήρηση και προώθηση της ελληνικής γλώσσας, του ελληνικού πολιτισμού και του φιλελληνισμού,
β) η μέριμνα, προαγωγή και αξιοποίηση των Ελλήνων που εργάζονται έξω από την Επικράτεια,
γ) η ενδυνάμωση και η εξωστρέφεια της εθνικής, πολιτισμικής και πολιτιστικής ταυτότητας του Ελληνισμού,
δ) η προαγωγή των συμφερόντων του αποδήμου Ελληνισμού και η προσέλκυση επενδύσεων,
ε) η σύσφιξη των δεσμών του παγκοσμίου Ελληνισμού, τόσο του αποδήμου και ομογενειακού, όσο και με τη μητέρα Πατρίδα.
Άρθρο 453
Σύνθεση, συγκρότηση και όργανα του Σ.Α.Ε.
1. Στο Συμβούλιο Απόδημου Ελληνισμού συμμετέχουν εκπρόσωποι του απόδημου και ομογενειακού Ελληνισμού ανά Περιφέρεια.
Οι Περιφέρειες από τις οποίες εκλέγονται οι εκπρόσωποι στο Σ.Α.Ε. είναι:
α) Περιφέρεια Καναδά
β) Περιφέρεια Η.Π.Α.
γ) Περιφέρεια Χωρών Κεντρικής και Νοτίου Αμερικής,
δ) Περιφέρεια Χωρών Ευρώπης
ε) Περιφέρεια Χωρών της Παρευξείνιας Ζώνης και Κεντρικής Ασίας
στ) Περιφέρεια Χωρών Ωκεανίας - Άπω Ανατολής και
ζ) Περιφέρεια Χωρών Αφρικής - Εγγύς και Μέσης Ανατολής.
2. Οι εκπρόσωποι του απόδημου και ομογενειακού Ελληνισμού ανά Περιφέρεια εκλέγονται μέσω εσωτερικών διαδικασιών του απόδημου και ομογενειακού Ελληνισμού, που διενεργούνται από τις αντιπροσωπευτικές τους οργανώσεις και οντότητες. Ο αριθμός των εκπροσώπων του απόδημου και ομογενειακού ελληνισμού στο Σ.Α.Ε. ανά Περιφέρεια καθορίζεται βάσει πληθυσμιακής κατανομής, ως εξής:
α) Περιφέρεια Καναδά: Έξι (6) εκπρόσωποι,
β) Περιφέρεια Η.Π.Α.: Δέκα (10) εκπρόσωποι,
γ) Περιφέρεια χωρών Κεντρικής και Νοτίου Αμερικής: Πέντε εκπρόσωποι,
δ) Περιφέρεια χωρών Ευρώπης: Εννέα (9) εκπρόσωποι,
ε) Περιφέρεια χωρών της Παρευξείνιας Ζώνης και Κεντρικής Ασίας: Έξι (6) εκπρόσωποι,
στ) Περιφέρεια χωρών Ωκεανίας - Άπω Ανατολής: Εννέα (9) εκπρόσωποι,
ζ) Περιφέρεια χωρών Αφρικής - Εγγύς/Μέσης Ανατολής: Πέντε (5) εκπρόσωποι.
3. Η δομή του Σ.Α.Ε. σε εθνικό και περιφερειακό επίπεδο καθορίζεται με εσωτερικές διαδικασίες που διενεργούνται από τον απόδημο και ομογενειακό Ελληνισμό.
4. α) Όργανα του Σ.Α.Ε. είναι το Προεδρείο, η Γενική Συνέλευση και λοιπά όργανα, όπως αυτά προβλέπονται από τον Κανονισμό Λειτουργίας του Σ.Α.Ε.
β) Το Προεδρείο εκπροσωπεί το Σ.Α.Ε. και ασκεί τις αρμοδιότητες που προβλέπονται από τον Κανονισμό Λειτουργίας του Σ.Α.Ε.. Με τον Κανονισμό ορίζονται, επίσης, ο αριθμός, η σύνθεση και η διαδικασία εκλογής των μελών του Προεδρείου.
γ) Η Γενική Συνέλευση είναι το ανώτατο όργανο του Σ.Α.Ε. και ασκεί τις αρμοδιότητες για τις οποίες δεν προβλέπει διαφορετικά ο Κανονισμός Λειτουργίας του Σ.Α.Ε.. Στη Γενική Συνέλευση συμμετέχουν ως τακτικά μέλη με δικαίωμα ψήφου οι εκπρόσωποι των Περιφερειών της παρ. 2.
5. α) Για να συγκροτηθεί για πρώτη φορά η Γενική Συνέλευση πρέπει να έχουν ορισθεί και επισήμως γνωστοποιηθεί τριάντα (30) τουλάχιστον μέλη της από τέσσερις (4) τουλάχιστον Περιφέρειες. Το γεγονός αυτό πιστοποιεί με απόφασή της η Ειδική Μόνιμη Επιτροπή Ελληνισμού της Διασποράς της Βουλής των Ελλήνων, η οποία έχει αρμοδιότητα να κρίνει και επί της αντιπροσωπευτικότητας της διαδικασίας επιλογής, βάσει στοιχείων που προσκομίζουν, σε περίπτωση αμφισβήτησης, οι αρμόδιες διπλωματικές και προξενικές Αρχές.
β) Η Γενική Συνέλευση συγκαλείται την πρώτη φορά από τον Πρόεδρο της Ειδικής Μόνιμης Επιτροπής Ελληνισμού της Διασποράς της Βουλής των Ελλήνων εντός τριμήνου από την απόφαση του προηγούμενου εδαφίου. Στην πρώτη συνεδρίασή της εκλέγει τον Πρόεδρό της και αποφασίζει τον Προσωρινό Κανονισμό Λειτουργίας της, μέχρις ότου ψηφιστεί ο επίσημος Κανονισμός Λειτουργίας του Σ.Α.Ε.
Άρθρο 454
Γενική Συνέλευση -
Επωνυμία Γενικής Συνέλευσης - Έδρα
1. α) Η Γενική Συνέλευση του Σ.Α.Ε. φέρει την επωνυμία «το Κοινόν του Απόδημου Ελληνισμού», στο εξής
«το Κοινόν» και έχει έδρα τη Θεσσαλονίκη.
β) Ο αριθμός, ο χρόνος και ο τρόπος των συνεδριάσεων του «Κοινού», μετά από την πρώτη σύγκλησή του, καθορίζονται από το ίδιο, βάσει των προβλέψεων του Κανονισμού Λειτουργίας που θα καταρτίσει.
γ) Γραμματειακή υποστήριξη στο «Κοινόν» παρέχει η Γενική Γραμματεία Απόδημου Ελληνισμού και Δημόσιας Διπλωματίας, κατόπιν σχετικής ενημέρωσης τρεις (3) τουλάχιστον μήνες πριν από την προγραμματιζόμενη συνεδρίασή του.
2. Το «Κοινόν» μπορεί να συγκαλείται εκτάκτως και από τον Υπουργό Εξωτερικών για ενημέρωση ή διαβούλευση επί θεμάτων εθνικού ενδιαφέροντος. Στην περίπτωση αυτή, η γραμματειακή υποστήριξη παρέχεται από τη Γενική Γραμματεία Απόδημου Ελληνισμού και Δημόσιας Διπλωματίας.
3. Στις συνεδριάσεις του «Κοινού» μπορεί να συμμετέχουν ως μέλη χωρίς δικαίωμα ψήφου:
α) Προσωπικότητες του Απόδημου Ελληνισμού, οι οποίες διαπρέπουν στον πολιτειακό, επιστημονικό, επιχειρηματικό, τεχνολογικό, στρατιωτικό, εκκλησιαστικό, πολιτιστικό και κοινωνικό τομέα. Οι ανωτέρω προτείνονται από την Ειδική Μόνιμη Επιτροπή Ελληνισμού της Διασποράς της Βουλής των Ελλήνων και τη Γενική Γραμματεία Απόδημου Ελληνισμού και Δημόσιας Διπλωματίας. Η επιλογή τους γίνεται με απόφαση του Υπουργού Εξωτερικών, η οποία εκδίδεται μετά από γνώμη του Προεδρείου της Ειδικής Μόνιμης Επιτροπής Ελληνισμού της Διασποράς της Βουλής των Ελλήνων.
β) Προσωπικότητες διακεκριμένες που, αν και δεν έχουν ελληνική καταγωγή, έχουν διακριθεί:
βα) για την έμπρακτη προάσπιση των ελληνικών εθνικών θεμάτων και
ββ) για τη συμβολή τους στην προώθηση του ελληνικού πολιτισμού, αναγνωριζομένης της διαχρονικής προσφοράς του φιλελληνικού κινήματος ανά τον κόσμο. Η επιλογή τους γίνεται με απόφαση του Υπουργού Εξωτερικών, η οποία εκδίδεται μετά από γνώμη του Προεδρείου της Ειδικής Μόνιμης Επιτροπής Ελληνισμού της Διασποράς της Βουλής των Ελλήνων.
γ) Ενας (1) εκπρόσωπος του Οικουμενικού Πατριαρχείου και ένας (1) εκπρόσωπος κάθε Πρεσβυγενούς Πατριαρχείου, οι οποίοι ορίζονται από τον Υπουργό Εξωτερικών, μετά από εισήγηση του Οικουμενικού Πατριάρχη ή του οικείου Πατριάρχη.
δ) Εκπρόσωποι της Παγκόσμιας Ομοσπονδίας Απόδημων Κυπρίων (ΠΟΜΑΚ) και της Παγκόσμιας Συντονιστικής Επιτροπής Κυπριακού Αγώνα (ΠΣΕΚΑ) που ορίζονται από τον Υπουργό Εξωτερικών, μετά από εισήγηση των τελευταίων. Το σύνολο των μελών της παρούσας δεν μπορεί να υπερβαίνει το ήμισυ των τακτικών μελών της Γενικής Συνέλευσης.
4. Το «Κοινόν» αποφασίζει με απόλυτη πλειοψηφία του συνόλου των τακτικών μελών του και, οπωσδήποτε με όχι λιγότερες από είκοσι έξι (26) ψήφους, τον Κανονισμό Λειτουργίας του Σ.Α.Ε.. Με τον Κανονισμό ρυθμίζονται όλα τα θέματα για τα οποία δεν προβλέπει ειδικά ο νόμος, συμπεριλαμβανομένου του καθορισμού της διαδικασίας εκλογής των εκπροσώπων στο Σ.Α.Ε., των αρμοδιοτήτων και της λειτουργίας του Προεδρείου και του «Κοινού».
5. Για κάθε θέμα σχετικό με τη λειτουργία του «Κοινού», που δεν ρυθμίζει ο Κανονισμός Λειτουργίας του Σ.Α.Ε. ή ο παρών, εφαρμόζονται αναλόγως οι γενικές διατάξεις περί σωματείων.
6. Το προσωπικό γραμματειακής υποστήριξης που έχει προσληφθεί από το Ίδρυμα Απόδημου Ελληνισμού, μεταφέρεται, μετά από σχετική αίτησή του και με απόφαση του Υπουργού Εξωτερικών στη Γενική Γραμματεία Αποδήμου Ελληνισμού και Δημόσιας Διπλωματίας, σε συνιστώμενες με την παρούσα προσωποπαγείς θέσεις, με σχέση εργασίας Ιδιωτικού Δικαίου Αορίστου Χρόνου και κύριο αντικείμενο εργασίας τη γραμματειακή υποστήριξη του Συμβουλίου Αποδήμου Ελληνισμού. Η υπηρεσία του προσωπικού αυτού παρέχεται στην έδρα της Γενικής Συνέλευσης του Συμβουλίου Απόδημου Ελληνισμού και τα επιμέρους καθήκοντα αυτού εξειδικεύονται με την ως άνω απόφαση ένταξης. Το Υπουργείο Εξωτερικών, σε καμία περίπτωση, δεν βαρύνεται με την καταβολή των προγενέστερων της ένταξης οφειλόμενων δεδουλευμένων απολαβών του προσωπικού αυτού.
Άρθρο 455
Πόροι του Σ.Α.Ε.
Το Σ.Α.Ε. λειτουργεί με ιδίους πόρους, όπως ορίζει ο Κανονισμός Λειτουργίας του.
Άρθρο 456
Ασυμβίβαστα
1. Η ιδιότητα του εκλεγμένου εκπροσώπου στο Σ.Α.Ε. είναι ασυμβίβαστη με τα έργα ή την ιδιότητα μέλους, τακτικού ή αναπληρωματικού, του διοικητικού συμβουλίου οποιασδήποτε μορφής νομικού προσώπου της ημεδαπής, το οποίο επιχορηγείται εν όλω ή εν μέρει από το Σ.Α.Ε. ή ενισχύεται οικονομικά καθ’ οποιονδήποτε τρόπο από αυτό.
2. Κατ’ εξαίρεση επιτρέπεται η συμμετοχή του εκλεγμένου εκπροσώπου στο Σ.Α.Ε. σε προσωρινή διοίκηση, διορισμένη με δικαστική απόφαση και σε εκτέλεση αυτής, νομικού προσώπου της ημεδαπής, το οποίο επιχορηγείται εν όλω ή εν μέρει ή ενισχύεται οικονομικά καθ’ οποιονδήποτε τρόπο από το Σ.Α.Ε.
Άρθρο 457
Εξουσιοδοτική διάταξη
Με διάταγμα, το οποίο εκδίδεται ύστερα από πρόταση του Υπουργού Εξωτερικών και γνώμη της Ειδικής Μόνιμης Επιτροπής Ελληνισμού της Διασποράς της Βουλής των Ελλήνων, καθορίζονται οι ειδικότερες λεπτομέρειες εφαρμογής του άρθρου 453. Μετά από τη συγκρότηση της Γενικής Συνέλευσης, η τροποποίηση του ως άνω προεδρικού διατάγματος γίνεται κατόπιν εισήγησης της τελευταίας.
ΜΕΡΟΣ Ζ’
ΡΥΘΜΙΣΗ ΘΕΜΑΤΩΝ
ΔΙΕΘΝΟΥΣ ΑΝΑΠΤΥΞΙΑΚΗΣ ΣΥΝΕΡΓΑΣΙΑΣ
ΚΑΙ ΑΝΘΡΩΠΙΣΤΙΚΗΣ ΒΟΗΘΕΙΑΣ
ΚΕΦΑΛΑΙΟ Α’
ΔΙΕΘΝΗΣ ΑΝΑΠΤΥΞΙΑΚΗ ΣΥΝΕΡΓΑΣΙΑ/ΕΛΛΗΝΙΚΗ ΠΟΛΙΤΙΚΗ ΣΤΟΥΣ ΤΟΜΕΙΣ
ΤΗΣ ΑΝΑΠΤΥΞΙΑΚΗΣ
ΚΑΙ ΑΝΘΡΩΠΙΣΤΙΚΗΣ ΒΟΗΘΕΙΑΣ
Άρθρο 458
Αντικείμενο
Με τις διατάξεις του παρόντος Μέρους ρυθμίζονται η αναπτυξιακή συνεργασία και η παροχή ανθρωπιστικής βοήθειας, οι οποίες χρηματοδοτούνται από τον κρατικό προϋπολογισμό ή και από φορείς της Γενικής Κυβέρνησης, της κοινωνίας των πολιτών, ιδιωτικούς φορείς και υπερεθνικούς θεσμούς, στο πλαίσιο των διεθνών δεσμεύσεων που έχει αναλάβει η Χώρα.
Άρθρο 459
Βασικοί ορισμοί
α) Αναπτυξιακή συνεργασία είναι η δέσμη δραστηριοτήτων που χρηματοδοτούνται από τις πηγές του άρθρου 458 και αποσκοπούν στο να συμβάλουν στην οικονομική, κοινωνική και περιβαλλοντική ανάπτυξη των αναπτυσσόμενων χωρών, καθώς και στην καταπολέμηση της φτώχειας, εντός του πλαισίου που θέτουν η Ατζέντα 2030 των Ηνωμένων Εθνών για τη Βιώσιμη Ανάπτυξη και οι Στόχοι Βιώσιμης Ανάπτυξης (Σ.Β.Α.). Η αναπτυξιακή συνεργασία περιλαμβάνει τεχνικά έργα, εκπαιδευτικές δραστηριότητες, επιστημονικές αναλύσεις, μεταφορά τεχνογνωσίας και επιχειρησιακές δράσεις στις αποδέκτριες χώρες.
β) Η εθνική ανθρωπιστική βοήθεια περιλαμβάνει δράσεις πρόληψης των καταστροφών, ανοικοδόμησης και ανακούφισης, συντονισμό αρωγής, επισιτιστική βοήθεια, καθώς και πάσα μορφή κατεπείγουσας βοήθειας, η οποία διατίθεται για την ανακούφιση πληγέντων πληθυσμών σε περιπτώσεις έκτακτων αναγκών και κρίσεων, που προέρχονται από ανθρώπινη ή φυσική αιτία.
γ) Επίσημη αναπτυξιακή βοήθεια (ODA- Official Development Aid - στο εξής ΕΑΒ) είναι οι ροές προς χώρες και εδάφη του υφισταμένου καταλόγου Δικαιούχων ΕΑΒ της Επιτροπής Αναπτυξιακής Συνεργασίας (Development Assistance Committee, DAC) του Οργανισμού Οικονομικής Συνεργασίας και Ανάπτυξης (Ο.Ο.Σ.Α.) και προς πολυμερείς αναπτυξιακούς φορείς που παρέχονται από φορείς της Γενικής Κυβέρνησης. Οι συναλλαγές ροών που παρέχονται από τους ανωτέρω φορείς έχουν: α) ως κύριο στόχο την προαγωγή της οικονομικής ανάπτυξης και ευημερίας των αποδεκτριών χωρών και β) χαρακτήρα παραχώρησης και φέρουν το στοιχείο της δωρεάς συμφώνως προς τις προδιαγραφές της DAC/Ο.Ο.Σ.Α.
δ) Φορείς της κοινωνίας των πολιτών είναι, κυρίως, μη κυβερνητικές οργανώσεις (ΜΚΟ), σωματεία, ιδρύματα, αστικές μη κερδοσκοπικές εταιρείες και ερευνητικά πανεπιστημιακά ινστιτούτα, που έχουν ως αντικείμενο, κατά τις διατάξεις του καταστατικού τους, την υλοποίηση δραστηριοτήτων, σχετικών με τις αρχές και τους στόχους της διεθνούς αναπτυξιακής συνεργασίας. Οι φορείς της κοινωνίας των πολιτών οφείλουν να διαθέτουν δομή, που να εγγυάται ικανοποιητικώς τη δυνατότητα εκπλήρωσης των στόχων τους. Οι ως άνω φορείς οφείλουν να έχουν την κύρια εγκατάστασή τους ή την καταστατική τους έδρα στην Ελλάδα, ενώ σε περίπτωση διεθνών φορέων οφείλουν να διαθέτουν πλήρως λειτουργικά παραρτήματα εντός Ελλάδας, με κατ’ ελάχιστον τετραετή παρουσία.
ε) Ιδιωτικοί φορείς είναι επιχειρήσεις και έτεροι φορείς του ιδιωτικού τομέα:
εα) η κυριότητα των οποίων ανήκει κατά πλειοψηφία σε ιδιώτες. Ο όρος περιλαμβάνει, ενδεικτικώς, χρηματοπιστωτικούς θεσμούς, πολυεθνικές εταιρείες, μικρομεσαίες επιχειρήσεις, συνεταιρισμούς και μεμονωμένους επιχειρηματίες,
εβ) που έχουν συσταθεί με τη νομοθεσία κράτους μέλους της Ε.Ε. ή του Ε.Ο.Χ.,
εγ) που έχουν την κεντρική τους διοίκηση ή την κύρια εγκατάστασή τους ή την καταστατική τους έδρα στο εσωτερικό της Ε.Ε. ή κράτους μέλους του Ε.Ο.Χ.,
εδ) που διαθέτουν διακριτό προϋπολογισμό ή αυτοτελείς κωδικούς σε αυτόν για την πραγματοποίηση δράσεων εταιρικής κοινωνικής ευθύνης, αποδεδειγμένη εμπειρία στον τομέα αυτό και κατάλληλη οργανωτική δομή και
εε) που επιθυμούν να συμβάλουν στην υλοποίηση εθνικών δράσεων αναπτυξιακής συνεργασίας.
στ) Διμερής βοήθεια είναι το σύνολο των πόρων που διαθέτει η δωρήτρια χώρα προς όφελος των αποδεκτριών. Συγκεκριμένα: στα) οι συναλλαγές ροών αναπτυξιακής βοήθειας απευθείας μεταξύ της δωρήτριας και της αποδέκτριας χώρας, στβ) οι συναλλαγές με φορείς της κοινωνίας των πολιτών, που δραστηριοποιούνται στην ανάπτυξη, στγ) άλλες συναλλαγές ροών, σχετιζόμενες με την υποβοήθηση της ανάπτυξης, όπως οι επιδοτήσεις επιτοκίου, οι δαπάνες για την προαγωγή ευαισθητοποίησης της κοινής γνώμης σχετικά με την ανάπτυξη, η αναδιάρθρωση χρέους και το διοικητικό κόστος.
ζ) Πολυμερής βοήθεια είναι οι εισφορές που καταβάλλονται σε δικαιούχο φορέα, ο οποίος
ζα) πραγματοποιεί το σύνολο ή μέρος των δραστηριοτήτων του υπέρ της ανάπτυξης,
ζβ) αποτελεί διεθνή επιτροπή, φορέα ή οργανισμό, τα μέλη του οποίου είναι κυβερνήσεις ή ένα ταμείο, διαχειριζόμενο αυτόνομα από μία διεθνή επιτροπή και
ζγ) συγκεντρώνει εισφορές, οι οποίες στη συνέχεια χάνουν την ταυτότητά τους και καθίστανται αναπόσπαστο μέρος των χρηματοοικονομικών περιουσιακών στοιχείων του φορέα.
η) Στοχευμένη πολυμερής βοήθεια είναι αυτή που χορηγείται μέσω διεθνούς οργανισμού και όπου ο δωρητής ελέγχει ουσιαστικά τη διάθεση των κονδυλίων, μέσω του προσδιορισμού του δικαιούχου ή άλλων πτυχών της εκταμίευσης, όπως για παράδειγμα του σκοπού, των όρων, του συνολικού ποσού ή της εκ νέου χρησιμοποίησης τυχόν υπολοίπων.
Άρθρο 460
Εθνική Πολιτική
Διεθνούς Αναπτυξιακής Συνεργασίας
1. Η Εθνική Πολιτική Διεθνούς Αναπτυξιακής Συνεργασίας είναι δομημένη σε δύο άξονες προτεραιότητας, ήτοι:
α) τον γεωγραφικό: η ελληνική αναπτυξιακή βοήθεια κατευθύνεται πρωτίστως, αν και όχι αποκλειστικώς, στις γεωγραφικές περιοχές των Βαλκανίων, της Μέσης Ανατολής και Βορείου Αφρικής, του Καυκάσου, της Κεντρικής Ασίας, της Υποσαχάριας Αφρικής και χώρες με εκτενή νησιωτικά συμπλέγματα και
β) τον τομεακό, ο οποίος περιλαμβάνει:
βα) κάθετες προτεραιότητες: i) συμβολή στην εξάλειψη της φτώχειας και της πείνας, ii) υγεία, iii) παιδεία/καταπολέμηση αναλφαβητισμού, iv) προαγωγή της οικονομικής ανάπτυξης και του βιώσιμου χαρακτήρα αυτής στις αναπτυσσόμενες χώρες και
ββ) οριζόντιες προτεραιότητες: i) περιβάλλον/κλιματική αλλαγή, ii) χρηστή διακυβέρνηση, ενίσχυση των δημοκρατικών θεσμών και του κράτους δικαίου, ενίσχυση της διαφάνειας, iii) ισότητα των φύλων και iv) ειρήνη/ασφάλεια.
2. Οι θεμελιώδεις αρχές που διέπουν την πολιτική αναπτυξιακής συνεργασίας της Ελλάδας είναι:
α) η διαφάνεια στη διαχείριση,
β) η αποτελεσματικότητα της χορηγούμενης βοήθειας,
γ) η προώθηση της κυριότητας της επωφελούμενης αναπτυσσόμενης χώρας επί των υλοποιούμενων δράσεων ή των αποτελεσμάτων τους,
δ) η βιωσιμότητα των προγραμμάτων και δράσεων,
ε) η συμβατότητά των προγραμμάτων και δράσεων με τις εθνικές προτεραιότητες και τις διεθνείς υποχρεώσεις και δεσμεύσεις της Χώρας,
στ) η προβολή και δημοσιότητα των δράσεων και έργων της ελληνικής επίσημης αναπτυξιακής βοήθειας.
3. Κατά τον σχεδιασμό της ελληνικής πολιτικής αναπτυξιακής συνεργασίας λαμβάνονται υπόψη:
α) η συμβολή των αναπτυξιακών έργων, πρωτοβουλιών και δράσεων στην προώθηση της επίτευξης των Σ.Β.Α., σε συνάφεια με τις διεθνείς συμβατικές δεσμεύσεις της Χώρας στο πλαίσιο του Ο.Η.Ε., της Ε.Ε., της DAC Ο.Ο.Σ.Α. και άλλων διεθνών Οργανισμών με σχετικό αντικείμενο,
β) η αποτελεσματικότητα και συνοχή μεταξύ των δράσεων αναπτυξιακής και ανθρωπιστικής βοήθειας και
γ) η προβολή της συνεισφοράς της χώρας και των αποτελεσμάτων της σε τοπικό, εθνικό και διεθνές επίπεδο.
4. Η ελληνική αναπτυξιακή συνεργασία υλοποιείται μέσω συνεργασιών με:
α) κυβερνήσεις των χωρών προτεραιότητας,
β) διεθνείς οργανισμούς, παγκόσμιους ή περιφερειακούς, αναπτυξιακές τράπεζες και διεθνή ταμεία,
γ) φορείς της Γενικής Κυβέρνησης,
δ) φορείς της κοινωνίας των πολιτών,
ε) φορείς του ιδιωτικού τομέα και επιχειρήσεις,
στ) μεμονωμένους δωρητές.
Άρθρο 461
Εθνική ανθρωπιστική βοήθεια
1. Η ανθρωπιστική βοήθεια συνίσταται, κυρίως, στην επείγουσα αποστολή ιατροφαρμακευτικού υλικού, ειδών πρώτης ανάγκης και υλικού σίτισης σε πληγείσες περιοχές, στη συμμετοχή σε επιχειρήσεις διάσωσης δια της επί τόπου αποστολής σωστικών συνεργείων με τον κατάλληλο εξοπλισμό, στην υλοποίηση δράσεων/έργων σε περιοχές όπου υφίσταται ανάγκη άμεσης παροχής βοήθειας, σε εργασίες αποκατάστασης δομών και υποδομών και σε χρηματικές συνεισφορές.
2. Η ανθρωπιστική βοήθεια χορηγείται βάσει των συστάσεων/κατευθύνσεων της DAC Ο.Ο.Σ.Α.. Υλοποιείται: α) διμερώς, με αποδέκτη τις κυβερνήσεις ή τις αρμόδιες Αρχές ή φορείς αναπτυξιακής συνεργασίας τρίτων χωρών. Στο πλαίσιο της διμερούς ανθρωπιστικής βοήθειας, είναι, επίσης, δυνατό να χρηματοδοτούνται από τη Μονάδα Αναπτυξιακής και Ανθρωπιστικής Αρωγής δράσεις Οργανισμών ή Ιδρυμάτων μη κερδοσκοπικού χαρακτήρα, εθνικών ή αλλοδαπών και β) πολυμερώς, στοχευμένα ή μη, μέσω διεθνών, παγκόσμιων ή περιφερειακών οργανισμών, αναπτυξιακών τραπεζών και διεθνών ταμείων ή και συμπράξεων φορέων αναπτυξιακής συνεργασίας.
Είναι, επίσης, δυνατό να αναλαμβάνονται πρωτοβουλίες ή δραστηριότητες ανθρωπιστικού περιεχομένου, σε συνέχεια δεσμεύσεων που έχουν αναληφθεί στο πλαίσιο διεθνών διασκέψεων δωρητών ή άλλων συναφών πρωτοβουλιών, οι οποίες υλοποιούνται διμερώς ή πολυμερώς κατά τα προβλεπόμενα στα ως άνω εδάφια.
Στις παραπάνω περιπτώσεις και εφόσον πρόκειται περί χρηματοδοτικής βοήθειας, η Μονάδα Αναπτυξιακής και Ανθρωπιστικής Αρωγής δύναται να συνάπτει συμβάσεις με τους εν λόγω φορείς, οι οποίες καθορίζουν τους όρους υλοποίησής της.
3. Για την κατεπείγουσα ανθρωπιστική βοήθεια, τη χορηγούμενη για λόγους έκτακτης ανάγκης, προς αντιμετώπιση περιβαλλοντικών καταστροφών, ή σοβαρών περιβαλλοντικών κινδύνων στην αλλοδαπή, η Ζ’ Γενική Διεύθυνση Αναπτυξιακής και Ανθρωπιστικής Αρωγής του Υπουργείου Εξωτερικών δύναται να δημοσιεύει ειδική/έκτακτη πρόσκληση ενδιαφέροντος, πέραν της γενικής του άρθρου 463, για την υποβολή, εκ μέρους των εγγεγραμμένων στο Ειδικό Μητρώο φορέων της κοινωνίας των πολιτών, ιδιωτικών φορέων και επιχειρήσεων, προτάσεων υλοποίησης δράσεων προς την κατεύθυνση αυτή.
Άρθρο 462
Επίσημη αναπτυξιακή βοήθεια
1. Στο πλαίσιο των διεθνών δεσμεύσεων και υποχρεώσεών της και σε συνάρτηση με τις προτεραιότητες της εξωτερικής της πολιτικής, η Ελλάδα διαθέτει σε ετήσια βάση πόρους για τη βιώσιμη ανάπτυξη αναπτυσσόμενων χωρών, σε διμερές ή/και πολυμερές επίπεδο, στοχευμένα ή μη.
2. Η αναπτυξιακή βοήθεια λαμβάνει τη μορφή προσφοράς υλικών ή ανθρώπινων πόρων και χρηματοδοτικής βοήθειας.
α) Η προσφορά υλικών ή ανθρώπινων πόρων συνίσταται σε κάθε δραστηριότητα που έχει ως σκοπό την εκπαίδευση του ανθρώπινου δυναμικού της αποδέκτριας χώρας, βελτιώνοντας κατ’ αυτόν τον τρόπο το επίπεδο κατάρτισής του, τα προσόντα και τις δεξιότητές του, ιδίως σε τομείς, όπως ο θεσμικός, ο διοικητικός, ο οικονομικός, ο κατασκευαστικός, ο υγειονομικός, ο κοινωνικός, ο πολιτιστικός, ο εκπαιδευτικός ή ο επιστημονικός.
β) Η αναπτυξιακή βοήθεια υλοποιείται μέσω διεθνών, παγκόσμιων ή περιφερειακών οργανισμών, αναπτυξιακών τραπεζών, διεθνών ταμείων ή και συμπράξεων φορέων αναπτυξιακής συνεργασίας, μέσω χρηματοδότησης ή συγχρηματοδότησης δράσεων/έργων αναπτυξιακής βοήθειας στις αποδέκτριες χώρες, όπως και μέσω συμφωνιών ελάφρυνσης ή διαγραφής χρέους, δωρεών, δανείων ή άλλων μεθόδων οικονομικής ενίσχυσης των αποδεκτριών χωρών. Συναφώς, είναι δυνατό να χρηματοδοτούνται από τη Μονάδα Αναπτυξιακής και Ανθρωπιστικής Αρωγής δράσεις Οργανισμών ή Ιδρυμάτων μη κερδοσκοπικού χαρακτήρα, εθνικών ή αλλοδαπών, ως επίσης και οι αρμόδιες Αρχές ή φορείς αναπτυξιακής συνεργασίας των αποδεκτριών χωρών.
Στις παραπάνω περιπτώσεις και εφόσον πρόκειται περί χρηματοδοτικής βοήθειας, η Μονάδα Αναπτυξιακής και Ανθρωπιστικής Αρωγής δύναται να συνάπτει συμβάσεις με τους εν λόγω φορείς, οι οποίες καθορίζουν τους όρους υλοποίησής της.
3. Οι δράσεις/έργα δύνανται να υλοποιούνται από α) τη Mονάδα Αναπτυξιακής και Ανθρωπιστικής Αρωγής του Υπουργείου Εξωτερικών, β) φορείς της Γενικής Κυβέρνησης, γ) φορείς της κοινωνίας των πολιτών, δ) αρμόδιες Αρχές της αποδέκτριας χώρας, για δράσεις και έργα που υλοποιούνται βάσει διακρατικής συμφωνίας, ε) επίσημους φορείς αναπτυξιακής συνεργασίας τρίτων χωρών ή διεθνών οργανισμών, σε περιπτώσεις συγχρηματοδότησης προγραμμάτων ή αντιπροσωπευτικής συνεργασίας και στ) ιδιωτικούς φορείς και επιχειρήσεις.
4. Η συμμετοχή της Ελλάδας σε προγράμματα της περ. ε’ της παρ. 3 επιλέγεται ιδιαιτέρως σε περιπτώσεις όπου η προσβασιμότητά της σε συγκεκριμένες γεωγραφικές περιοχές είναι περιορισμένη. Προκειμένου να επιτευχθεί καλύτερη κατανομή του αναπτυξιακού έργου στην τοπική κοινωνία, να αποφευχθεί ο κατακερματισμός της αναπτυξιακής βοήθειας και όπου η προσβασιμότητα της Ελλάδας είναι περιορισμένη, μπορεί να επιλέγεται η συμμετοχή της Χώρας σε κοινά προγράμματα με άλλους δωρητές, κράτη μέλη της Ε.Ε. και του Ο.Ο.Σ.Α. και διεθνείς οργανισμούς, μέσω συγχρηματοδότησης.
Άρθρο 463
Δημοσίευση πρόσκλησης ενδιαφέροντος
Έως τον Ιούνιο εκάστου έτους, και αναλόγως της δημοσιονομικής κατάστασης και των αναδυομένων συνθηκών και προκλήσεων, η Ζ’ Γενική Διεύθυνση Αναπτυξιακής και Ανθρωπιστικής Αρωγής του Υπουργείου Εξωτερικών δύναται να δημοσιεύει γενική ετήσια πρόσκληση ενδιαφέροντος για την υποβολή προτάσεων υλοποίησης δράσεων/έργων αναπτυξιακής και ανθρωπιστικής βοήθειας. Η πρόσκληση καθορίζει τους όρους, τις προϋποθέσεις και τα κριτήρια χρηματοδότησης δράσεων/έργων, προσδιορίζοντας τις χώρες όπου αυτά θα υλοποιηθούν, παρέχει δε πληροφορίες σχετικά με τα έγγραφα και τα λοιπά ειδικότερα στοιχεία, που πρέπει να συνοδεύουν την υποβολή των ανωτέρω προτάσεων.
Άρθρο 464
Εθνικά Προγράμματα
Διεθνούς Αναπτυξιακής Συνεργασίας
1. Η ελληνική πολιτική διεθνούς αναπτυξιακής συνεργασίας εφαρμόζεται μέσω Εθνικών Προγραμμάτων Διεθνούς Αναπτυξιακής Συνεργασίας.
2. Το Εθνικό Πρόγραμμα Διεθνούς Αναπτυξιακής Συνεργασίας διαμορφώνεται ανά τετραετία, κατόπιν πρότασης του Υπουργού Εξωτερικών και έγκρισης του Υπουργικού Συμβουλίου και περιέχει τις γενικές κατευθύνσεις της ελληνικής πολιτικής διεθνούς αναπτυξιακής συνεργασίας, ορίζοντας τους στόχους και τις προτεραιότητές της.
3. Στο πλαίσιο του τετραετούς Εθνικού Προγράμματος Διεθνούς Αναπτυξιακής Συνεργασίας ή κοινού προγραμματισμού με επίσημους φορείς αναπτυξιακής συνεργασίας τρίτων χωρών ή διεθνών οργανισμών, καταρτίζονται κείμενα στρατηγικής, σχετικώς με τους τομείς και τις γεωγραφικές περιοχές προτεραιότητας της αναπτυξιακής συνεργασίας. Η λειτουργία ελληνικής διπλωματικής ή προξενικής Αρχής στην αποδέκτρια χώρα, αποτελεί βασική προϋπόθεση για την κατάρτιση και υλοποίηση διμερών δράσεων/έργων αναπτυξιακής βοήθειας.
Σε εξαιρετικές περιπτώσεις και μετά από πλήρη αιτιολόγηση, με απόφαση του Υπουργού Εξωτερικών, μπορούν να καταρτισθούν κείμενα στρατηγικής και να υλοποιηθούν δράσεις και σε χώρες όπου δεν λειτουργεί ελληνική διπλωματική ή προξενική Αρχή.
4. Μπορούν να συναφθούν διμερείς και περιφερειακές συμφωνίες αναπτυξιακής συνεργασίας κατόπιν διαπραγματεύσεων με χώρες εταίρους στην Ε.Ε. και στην DAC/Ο.Ο.Σ.Α., στους τομείς προτεραιότητας της παρ. 3. Οι συμφωνίες αυτές εξειδικεύουν έργα και δράσεις που εξυπηρετούν τους σκοπούς του άρθρου 460 και υπογράφονται από τον Υπουργό Εξωτερικών και από εκπρόσωπο της κυβέρνησης της χώρας - εταίρου.
5. Κατόπιν κοινής πρότασης των συναρμόδιων για θέματα αναπτυξιακής συνεργασίας Υπουργών, η οποία υποβάλλεται σε συνέχεια σχετικής πρόσκλησης του Υπουργού Εξωτερικών, εγγράφονται κατ’ έτος στον τακτικό προϋπολογισμό του κράτους οι πιστώσεις του τετραετούς εθνικού προγράμματος διεθνούς αναπτυξιακής συνεργασίας.
ΚΕΦΑΛΑΙΟ Β’
ΟΡΓΑΝΑ ΥΛΟΠΟΙΗΣΗΣ ΤΗΣ ΕΛΛΗΝΙΚΗΣ
ΑΝΑΠΤΥΞΙΑΚΗΣ ΣΥΝΕΡΓΑΣΙΑΣ
Άρθρο 465
Υπουργείο Εξωτερικών
Το Υπουργείο Εξωτερικών είναι αρμόδιο για τον συντονισμό των δράσεων που χρηματοδοτούνται από αυτό και εκτελούνται σε αποδέκτριες χώρες από τους φορείς των άρθρων 461 και 462, οι οποίες αποβλέπουν σε αναπτυξιακούς σκοπούς ή στην παροχή ανθρωπιστικής βοήθειας, σε περίπτωση φυσικών καταστροφών ή άλλων έκτακτων καταστάσεων.
Άρθρο 466
Διυπουργική Επιτροπή Συντονισμού
Διεθνούς Αναπτυξιακής Πολιτικής (Δ.Ε.Σ.Δ.Α.Π.)
1. Συστήνεται Διυπουργική Επιτροπή Συντονισμού Διεθνούς Αναπτυξιακής Πολιτικής (Δ.Ε.Σ.Δ.Α.Π.), αρμοδιότητα της οποίας είναι η χάραξη της εθνικής στρατηγικής στον τομέα της αναπτυξιακής συνεργασίας. Στο πλαίσιο αυτό, ο Υπουργός Εξωτερικών υποβάλλει στη Δ.Ε.Σ.Δ.Α.Π., προ της έγκρισής της από το Υπουργικό Συμβούλιο, πρόταση για το τετραετές Εθνικό Πρόγραμμα Διεθνούς Αναπτυξιακής Συνεργασίας του άρθρου 464, προς συζήτηση και υιοθέτηση.
2. Πέραν της περιγραφόμενης ανωτέρω λειτουργίας, η Δ.Ε.Σ.Δ.Α.Π. συγκαλείται άπαξ ετησίως, ή και οποτεδήποτε συντρέχουν έκτακτοι λόγοι, με πρωτοβουλία του Υπουργού Εξωτερικών, με αντικείμενο:
α) την εξασφάλιση συνεκτικότητας και συμπληρωματικότητας των δράσεων που αναπτύσσουν οι φορείς του Δημοσίου στο πλαίσιο της ελληνικής πολιτικής διεθνούς αναπτυξιακής συνεργασίας και
β) την επίτευξη του μέγιστου βαθμού αποτελεσματικότητας στον σχεδιασμό και την εκτέλεση των ανωτέρω έργων και δράσεων.
3. Ο Υπουργός Εξωτερικών, υπό την ιδιότητά του ως συντονιστή της Δ.Ε.Σ.Δ.Α.Π., υποβάλλει στη Βουλή των Ελλήνων εντός του Φεβρουαρίου κάθε έτους την ετήσια Έκθεση της Ελληνικής Διεθνούς Αναπτυξιακής Συνεργασίας και Βοήθειας, που περιλαμβάνει τα αποτελέσματα και την αξιολόγηση της Ελληνικής Διεθνούς Αναπτυξιακής Συνεργασίας και Βοήθειας κατά το προηγούμενο οικονομικό έτος. Η Έκθεση αυτή υποβάλλεται κατόπιν και στη Δ.Ε.Σ.Δ.Α.Π..
Άρθρο 467
Επιτροπή Αξιολόγησης
και Επιλογής Δράσεων/Έργων
1. Συστήνεται Επιτροπή Αξιολόγησης και Επιλογής Δράσεων/Έργων, η οποία συγκροτείται με απόφαση του Υπουργού Εξωτερικών και έχει ως αρμοδιότητα την εξέταση και αξιολόγηση αιτήσεων χρηματοδότησης δράσεων/έργων διεθνούς αναπτυξιακής συνεργασίας, που υποβάλλονται στην Ζ’ Γενική Διεύθυνση Αναπτυξιακής και Ανθρωπιστικής Αρωγής.
2. Η Επιτροπή αποτελείται από τον Γενικό Διευθυντή της Ζ’ Γενικής Διεύθυνσης Αναπτυξιακής και Ανθρωπιστικής Αρωγής, ως Πρόεδρο, και τους προϊστάμενους των Διευθύνσεών της και του Αυτοτελούς Γραφείου Αξιολόγησης και Στατιστικών Δεδομένων, ως μέλη. Στις συνεδριάσεις της Επιτροπής είναι δυνατό να προσκαλούνται, κατά περίπτωση, στελέχη άλλων Διευθύνσεων του Υπουργείου Εξωτερικών και εξωτερικοί εμπειρογνώμονες, χωρίς δικαίωμα ψήφου.
3. Η Επιτροπή συγκαλείται από τον Γενικό Διευθυντή της Ζ’ Γενικής Διεύθυνσης Αναπτυξιακής και Ανθρωπιστικής Αρωγής ή τον νόμιμο αναπληρωτή του, βρίσκεται δε σε απαρτία όταν είναι παρόντα τα 2/3 των μελών της. Οι αποφάσεις λαμβάνονται με απλή πλειοψηφία των παριστάμενων με δικαίωμα ψήφου μελών, σε περίπτωση δε ισοψηφίας υπερισχύει η ψήφος του Προέδρου.
4. Οι εγκρινόμενες από την Επιτροπή αιτήσεις χρηματοδότησης δράσεων/έργων υποβάλλονται στον Υπουργό Εξωτερικών για την έκδοση εγκριτικής απόφασης.
Άρθρο 468
Εθνική Συμβουλευτική Επιτροπή
Αναπτυξιακής Συνεργασίας
1. Συστήνεται Εθνική Συμβουλευτική Επιτροπή Αναπτυξιακής Συνεργασίας, με αντικείμενο τη συμβολή στη χάραξη της πολιτικής διεθνούς αναπτυξιακής συνεργασίας. Η Επιτροπή α) λαμβάνει γνώση του σχεδίου Προγράμματος Κρατικής Αναπτυξιακής Συνεργασίας και των κειμένων στρατηγικής και γνωμοδοτεί επ’ αυτών και β) ενημερώνεται για τα αποτελέσματα και την αξιολόγηση της ελληνικής Διεθνούς Αναπτυξιακής Συνεργασίας και Βοήθειας, στη βάση της σχετικής ετήσιας Έκθεσης της Ελληνικής Διεθνούς Αναπτυξιακής Συνεργασίας και Βοήθειας.
2. Η Επιτροπή συγκροτείται με κοινή απόφαση των συναρμόδιων για θέματα αναπτυξιακής συνεργασίας Υπουργών του άρθρου 464, δύνανται δε να μετέχουν σε αυτή στελέχη των αντιστοίχων υπουργείων, εκπρόσωποι φορέων της κοινωνίας των πολιτών και λοιπών φορέων που υλοποιούν δράσεις/έργα αναπτυξιακής συνεργασίας και ανθρωπιστικής βοήθειας και εμπειρογνώμονες, με τεκμηριωμένη γνώση των συγκεκριμένων θεματικών.
3. Η Επιτροπή συγκαλείται άπαξ ετησίως από τον Υπουργό Εξωτερικών, ή εκτάκτως, εφόσον ζητηθεί από κάποιον εκ των συναρμόδιων Υπουργών.
Άρθρο 469
Ειδικό Μητρώο
1. Η Ζ’ Γενική Διεύθυνση Αναπτυξιακής και Ανθρωπιστικής Αρωγής τηρεί Ειδικό Μητρώο Φορέων, υπό την έννοια του άρθρου 459. Το Ειδικό Μητρώο τηρείται σε έγγραφη και ηλεκτρονική μορφή.
2. Η εγγραφή ενός φορέα στο Ειδικό Μητρώο αποτελεί απαραίτητη προϋπόθεση για τη δυνατότητα χρηματοδότησης έργων και δράσεών του από την Ζ’ Γενική Διεύθυνση Αναπτυξιακής και Ανθρωπιστικής Αρωγής, αλλά και από όλους τους φορείς της Γενικής Κυβέρνησης που δραστηριοποιούνται στον τομέα της αναπτυξιακής συνεργασίας. Η εγγραφή συνιστά απαραίτητη προϋπόθεση για την απαλλαγή ενός φορέα από την υποχρέωση καταβολής φόρων και δασμών, σύμφωνα με όσα προβλέπονται στο άρθρο 474.
3. Η τιθέμενη στην παρ. 2 προϋπόθεση εγγραφής φορέων στο ειδικό μητρώο που τηρεί η Ζ’ Γενική Διεύθυνση Αναπτυξιακής και Ανθρωπιστικής Αρωγής, δεν απαιτείται αν ο υπό χρηματοδότηση φορέας είναι εγγεγραμμένος στον κατάλογο των φορέων που είναι επιλέξιμοι για τη λήψη Επίσημης Αναπτυξιακής Βοήθειας (ΕΑΒ) της Επιτροπής Αναπτυξιακής Συνεργασίας (DAC) του Ο.Ο.Σ.Α.
ΚΕΦΑΛΑΙΟ Γ’
ΥΛΟΠΟΙΗΣΗ ΔΙΜΕΡΟΥΣ
ΑΝΑΠΤΥΞΙΑΚΗΣ ΣΥΝΕΡΓΑΣΙΑΣ
Άρθρο 470
Χρηματοδότηση δράσεων/έργων
που υλοποιούνται από φορείς
της Γενικής Κυβέρνησης
1. Είναι δυνατή η χρηματοδότηση από την Ζ’ Γενική Διεύθυνση Αναπτυξιακής και Ανθρωπιστικής Αρωγής δράσεων/έργων αναπτυξιακής και ανθρωπιστικής βοήθειας σε αναπτυσσόμενες χώρες, τα οποία υλοποιούνται από φορείς της Γενικής Κυβέρνησης. Οι σχετικές αιτήσεις υποβάλλονται προς εξέταση και έγκριση στην Επιτροπή Αξιολόγησης και Επιλογής Δράσεων/Έργων του άρθρου 467.
2. Η χρηματοδότηση των δράσεων/έργων της παρ. 1, οσάκις εγκρίνονται, πραγματοποιείται με μεταφορά πιστώσεων στον προϋπολογισμό του Υπουργείου που τα υλοποιεί ή εποπτεύει τον φορέα υλοποίησής τους.
Η έγκριση παρέχεται με απόφαση του Υπουργού Εξωτερικών, η οποία ορίζει, επίσης, τον τρόπο συντονισμού, εποπτείας, ελέγχου και εκκαθάρισης των δράσεων/έργων αυτών, σύμφωνα με τις κείμενες διατάξεις.
Άρθρο 471
Χρηματοδότηση δράσεων/έργων
που υλοποιούνται από φορείς της κοινωνίας των πολιτών και ιδιωτικούς φορείς
1. Φορείς της κοινωνίας των πολιτών δύνανται να χρηματοδοτούνται για την υλοποίηση δράσεων/έργων αναπτυξιακής συνεργασίας και βοήθειας στο εσωτερικό της χώρας, σύμφωνα με τις αρχές και τους κανόνες της ενότητας, από δημόσιους φορείς στους οποίους διατίθενται από τον κρατικό προϋπολογισμό πιστώσεις για τον σκοπό αυτό. Οι δράσεις/έργα προς υλοποίηση στην αλλοδαπή ανατίθενται από τη Ζ’ Γενική Διεύθυνση Αναπτυξιακής και Ανθρωπιστικής Αρωγής σε φορείς της κοινωνίας των πολιτών, υπό την προϋπόθεση ότι αυτοί:
α) Έχουν υποβάλει αναλυτική πρόταση για τους στόχους της δράσης/έργου, σχέδιο προϋπολογισμού δαπάνης, σχέδιο δράσης και χρονοδιάγραμμα για την εκτέλεση της δράσης/έργου.
β) Διαθέτουν την κατά την περ. δ’ του άρθρου 459 δομή, που να εγγυάται τη δυνατότητα εκπλήρωσης των στόχων τους, ιδίως δε τα υλικά και έμψυχα προς τούτο μέσα, η συνδρομή δε της προϋπόθεσης αυτής επαφίεται στην κρίση της Επιτροπής Αξιολόγησης και Επιλογής Δράσεων/Έργων του άρθρου 467.
γ) Έχουν κατ’ ελάχιστον διετή εμπειρία στις δραστηριότητες του άρθρου 459. Είναι δυνατή η συνεργασία δύο ή περισσοτέρων φορέων της κοινωνίας των πολιτών, υπό τον όρο συνδρομής της εν λόγω προϋπόθεσης σε έναν από αυτούς, ενώ η συσσωρευθείσα εμπειρία μετά από την ολοκλήρωση του έργου αποδίδεται σε όλους τους συνεργαζόμενους φορείς καθ’ ολοκληρία. Οι άμεσα χρηματοδοτούμενοι φορείς αναλαμβάνουν την πλήρη ευθύνη έναντι της Ζ’ Γενικής Διεύθυνσης Αναπτυξιακής και Ανθρωπιστικής Αρωγής για την ορθή ολοκλήρωση των δράσεων/έργων και τις επιπτώσεις σε περίπτωση μη αποδοχής αυτών.
2. Ιδιωτικοί φορείς κατά την έννοια της περ. ε’ του άρθρου 459 δύνανται να συγχρηματοδοτούνται για την εκτέλεση δράσεων και έργων αναπτυξιακής συνεργασίας και βοήθειας στην αλλοδαπή.
3. Φορείς της κοινωνίας των πολιτών και ιδιωτικοί φορείς που χρηματοδοτούνται για την εκτέλεση δράσεων/έργων του άρθρου 465, υποχρεούνται κατά το πέρας αυτών να υποβάλουν λεπτομερή έκθεση περί της εκτέλεσης της δράσης/έργου, συνοδευόμενη από δικαιολογητικά για το σύνολο των δαπανών. Σε περίπτωση μακράς διαρκείας της δράσης/έργου, οι φορείς της κοινωνίας των πολιτών έχουν υποχρέωση υποβολής εκθέσεων προόδου ανά εξάμηνο κατ’ ελάχιστον, με βάση το
π.δ. που προβλέπεται στην παρ. 1 του άρθρου 476. Επιπροσθέτως, οι ιδιωτικές επιχειρήσεις υποχρεούνται επίσης να υποβάλουν στοιχεία, από τα οποία προκύπτει η τήρηση όσων προβλέπονται στον Κανονισμό υπ’ αρ. 2015/1589 του Συμβουλίου (L 248) περί κρατικών ενισχύσεων.
4. Η χρηματοδότηση φορέων της κοινωνίας των πολιτών και η συγχρηματοδότηση επιχειρήσεων του ιδιωτικού τομέα για την υλοποίηση δράσεων/έργων αναπτυξιακής συνεργασίας, ανεξαρτήτως ύψους αυτής και φορέα της Γενικής Κυβέρνησης, από τον οποίο προέρχεται, επιτρέπεται υπό τις ακόλουθες προϋποθέσεις:
α) Υποβολή έκθεσης προς τον αρμόδιο Υπουργό, με σαφή και πλήρη αιτιολόγηση ως προς την αναγκαιότητα και νομιμότητα της δαπάνης. Στην ειδική έκθεση μνημονεύονται απαραιτήτως όλα τα μέλη των συλλογικών οργάνων διοίκησης των ανωτέρω νομικών προσώπων, καθώς και κάθε τρίτου προσώπου, στο οποίο έχουν ανατεθεί αρμοδιότητες διοίκησης.
β) Χορήγηση έγκρισης του αρμόδιου Υπουργού,
με δυνατότητα απομείωσης του ύψους της προτεινόμενης δαπάνης ή πλήρους απόρριψής της.
γ) Η απόφαση έγκρισης του αρμόδιου Υπουργού κοινοποιείται, μαζί με τον σχετικό φάκελο, στην Οικονομική Αστυνομία, στη Διεύθυνση Ερευνών Οικονομικού Εγκλήματος του Υπουργείου Οικονομικών, στην Ανεξάρτητη Αρχή Δημοσίων Εσόδων, στην Αρχή Καταπολέμησης της Νομιμοποίησης Εσόδων από Εγκληματικές Δραστηριότητες και της Χρηματοδότησης της Τρομοκρατίας και Ελέγχου των Δηλώσεων Περιουσιακής Κατάστασης, στο Ελεγκτικό Συνέδριο και στη Διεύθυνση Προϋπολογισμού Γενικής Κυβέρνησης του Γενικού Λογιστηρίου του Κράτους.
Οποιαδήποτε έγκριση χρηματοδότησης χωρίς την τήρηση των παραπάνω προϋποθέσεων, συνιστά για τους δημοσίους λειτουργούς απιστία, σύμφωνα με τις διατάξεις του Π.Κ.
5. Η διάρκεια κάθε δράσης/έργου δεν δύναται να υπερβαίνει τη διετία από την υπογραφή της σχετικής σύμβασης. Σε εξαιρετικές περιπτώσεις και όταν ειδικές συνθήκες το επιβάλλουν είναι δυνατή η χορήγηση εξάμηνης παράτασης, με απόφαση του Γενικού Διευθυντή της Ζ’ Γενικής Διεύθυνσης Αναπτυξιακής και Ανθρωπιστικής Αρωγής, η οποία εκδίδεται ύστερα από εισήγηση της αρμόδιας Διεύθυνσης.
6. Μετά από την ολοκλήρωση των δράσεων/έργων και την υποβολή τελικής έκθεσης και τελικού οικονομικού απολογισμού εκ μέρους των φορέων υλοποίησης, οι καθ’ ύλην αρμόδιες Διευθύνσεις της Ζ’ Γενικής Διεύθυνσης Αναπτυξιακής και Ανθρωπιστικής Αρωγής εισηγούνται στον Γενικό της Διευθυντή περί της αποδοχής τους με την έκδοση Εισήγησης Ολοκλήρωσης Δράσης/Έργου (Ε.Ο.Δ.Ε.) περί της επιτυχούς ολοκλήρωσής τους ή μη. Αν δεν γίνουν αποδεκτά τα αποτελέσματα της Ε.Ο.Δ.Ε. από τη Γενική Διεύθυνση, διενεργείται δευτερογενής (ex post) έλεγχος με τη συμμετοχή του Αυτοτελούς Γραφείου Αξιολόγησης και Στατιστικών Δεδομένων και με τη συμβολή εξωτερικών συμβούλων. Το αποτέλεσμα του ελέγχου από μέρους των καθ’ ύλην αρμόδιων Διευθύνσεων ή, εάν απαιτηθεί, του ex post ελέγχου, ως προς το φυσικό και οικονομικό αντικείμενο της δράσης/έργου δύναται να οδηγήσει σε:
α) αποδοχή: εφόσον έχουν ικανοποιηθεί εμπρόθεσμα οι πάσης φύσεως υποχρεώσεις υποβολής δικαιολογητικών, έχουν ικανοποιηθεί οι αναπτυξιακοί και ανθρωπιστικοί στόχοι, έχει ολοκληρωθεί το φυσικό και οικονομικό αντικείμενο του έργου και υπάρχει πλήρης φάκελος παραστατικών,
β) αναγνώριση μερικής ολοκλήρωσης: η μερική ολοκλήρωση της δράσης/έργου δύναται να γίνεται δεκτή υπό την προϋπόθεση της επιλεξιμότητας των σχετικών δαπανών και άμα τη εκδόσει εισηγητικών εκθέσεων αποδοχής των ενδιάμεσων εκθέσεων υλοποίησης από τις καθ’ ύλην αρμόδιες διευθύνσεις. Ο χαρακτηρισμός της αναγνώρισης μερικής ολοκλήρωσης οδηγεί στην τελική δημοσιονομική εκκαθάριση, αναγνωρίζοντας μόνο εκείνες τις δαπάνες, όπως είχαν υποβληθεί σε ενδιάμεσες εκθέσεις υλοποίησης,
γ) απόρριψη: αν δεν πληρούνται οι προϋποθέσεις των άλλων περιπτώσεων. Στην περίπτωση αυτή καταγγέλλεται η σύμβαση και αναζητείται η επιστροφή ολόκληρου του ποσού της κρατικής επιχορήγησης ως αχρεωστήτως καταβληθέντος.
7. Στην περίπτωση της μερικής ολοκλήρωσης, ο φορέας υλοποίησης κρίνεται ως μη επιλέξιμος για την ανάληψη μελλοντικών δράσεων/έργων, το οποίο ισχύει και όταν ο έλεγχος οδηγήσει σε απόρριψη της δράσης/έργου.
8. Ο έλεγχος του φυσικού αντικειμένου των δράσεων/έργων διενεργείται εντός δύο (2) ετών από την ολοκλήρωσή τους, όπως αυτή πιστοποιείται από την υποβολή τελικής έκθεσης και τελικού οικονομικού απολογισμού. Αν η διάρκεια του ελέγχου υπερβεί τα δύο (2) έτη, η Ζ’ Γενική Διεύθυνση Αναπτυξιακής και Ανθρωπιστικής Αρωγής οφείλει να ενημερώσει εγγράφως τον αντισυμβαλλόμενο φορέα, παρέχοντας επαρκή τεκμηρίωση για την εκ μέρους της καθυστέρηση.
Άρθρο 472
Συμμετοχή φορέων υλοποίησης
σε προγράμματα της Ευρωπαϊκής Ένωσης
και άλλων διεθνών οργανισμών
1. Η Ζ’ Γενική Διεύθυνση αναπτυξιακής και Ανθρωπιστικής Αρωγής δύναται να συγχρηματοδοτεί αναπτυξιακές και ανθρωπιστικές δράσεις και έργα που χρηματοδοτούνται από την Ε.Ε. ή άλλους διεθνείς οργανισμούς. Το ύψος της ελάχιστης συμμετοχής του φορέα υλοποίησης προσδιορίζεται με απόφαση του Υπουργού Εξωτερικών. Το ποσοστό της συγχρηματοδότησης αυτής εξαρτάται από την ύπαρξη πιστώσεων και από τη συμβατότητά του με τις προτεραιότητες της ελληνικής πολιτικής αναπτυξιακής συνεργασίας.
2. Στο πλαίσιο της συνεργασίας και του συντονισμού των πολιτικών διεθνούς αναπτυξιακής συνεργασίας της Ελλάδας και της Ε.Ε., η αναπτυξιακή βοήθεια μπορεί να διατίθεται υπό το καθεστώς της έμμεσης διαχείρισης κονδυλίων της Ε.Ε., από φορείς της Χώρας που έχουν αναγνωρισθεί ως επιλέξιμοι, προς τούτο, από την Ε.Ε.
Άρθρο 473
Συμβάσεις εκτέλεσης έργων,
προμηθειών και παροχής υπηρεσιών
1. Οι φορείς της κοινωνίας των πολιτών που συμβάλλονται με τη Ζ’ Γενική Διεύθυνση Αναπτυξιακής και Ανθρωπιστικής Αρωγής για την υλοποίηση δράσεων/έργων ανθρωπιστικής βοήθειας ή αναπτυξιακής συνεργασίας οφείλουν, κατά την προμήθεια αγαθών/υπηρεσιών και την εκτέλεση έργων, να τηρούν τις εξής διαδικασίες:
α) συμβάσεις με οικονομικό αντικείμενο έως 30.000 ευρώ συνάπτονται με απευθείας ανάθεση σε φορέα της χώρας, όπου εκτελείται η δράση/το έργο,
β) συμβάσεις με οικονομικό αντικείμενο από 30.001 έως 60.000 ευρώ συνάπτονται κατόπιν πρόσκλησης τριών τουλάχιστον φορέων της Χώρας, όπου εκτελείται η δράση/έργο, με εμπειρία στην παροχή αγαθών και υπηρεσιών ή την υλοποίηση αντίστοιχων έργων,
γ) συμβάσεις με οικονομικό αντικείμενο από 60.001 έως 200.000 ευρώ συνάπτονται κατόπιν πρόσκλησης εκδήλωσης ενδιαφέροντος προς φορείς, μέσω δημοσίευσης σε ευρείας αναγνωσιμότητας και επισκεψιμότητας έντυπα και ηλεκτρονικά/διαδικτυακά ΜΜΕ, στη Χώρα υλοποίησης της δράσης/του έργου,
δ) συμβάσεις με οικονομικό αντικείμενο που υπερβαίνει τις 200.001 ευρώ συνάπτονται κατόπιν πρόσκλησης εκδήλωσης ενδιαφέροντος προς φορείς, μέσω δημοσίευσης διεθνούς προκήρυξης σε διεθνή έντυπα ΜΜΕ ή σε υψηλής διεθνούς επισκεψιμότητας ιστοσελίδες ΜΜΕ.
2. Το κόστος δημοσίευσης της προκήρυξης λογίζεται ως επιλέξιμο κόστος προμήθειας υπηρεσιών. Σε κάθε περίπτωση, η τελική επιλογή αιτιολογείται, ιδιαιτέρως δε όταν δεν επιλέγεται η οικονομικώς χαμηλότερη προσφορά.
3. Η αναζήτηση εκ μέρους των φορέων της κοινωνίας των πολιτών και των επιχειρήσεων του ιδιωτικού τομέα αναδόχων για την προμήθεια αγαθών/υπηρεσιών και την εκτέλεση έργων, σύμφωνα με τις διαδικασίες της παρ. 1, πραγματοποιείται στη χώρα όπου εκτελείται η δράση/έργο. Ο περιορισμός αυτός δεν ισχύει κατά την επιλογή εταιρείας ορκωτών ελεγκτών από τον φορέα της κοινωνίας των πολιτών και την επιχείρηση του ιδιωτικού τομέα για τη διενέργεια οικονομικού ελέγχου της δράσης/έργου, ως επίσης και στις περιπτώσεις δράσεων/έργων παροχής ανθρωπιστικής βοήθειας.
4. Εάν η σύναψη των συμβάσεων για υπηρεσίες, αγαθά και έργα που αναφέρονται στο πρώτο εδάφιο της παρ. 3 δεν είναι εφικτό να πραγματοποιηθεί στη χώρα όπου υλοποιείται η δράση/έργο ή εάν δεν διασφαλίζονται από τους υποψήφιους τοπικούς αναδόχους οι ελάχιστες προϋποθέσεις ως προς την ποιότητα εκτέλεσης της σύμβασης, οι φορείς της κοινωνίας των πολιτών/οι επιχειρήσεις του ιδιωτικού τομέα, κατόπιν έγκρισης σχετικού τους αιτήματος από την Ζ’ Γενική Διεύθυνση Αναπτυξιακής και Ανθρωπιστικής Αρωγής, δύνανται να προβούν σε αναζήτηση αναδόχων σε άλλη χώρα, τηρώντας πάντοτε τις διαδικασίες που προβλέπονται στην παρ. 1.
5. Η κατάτμηση των συμβάσεων προμηθειών, παροχής υπηρεσιών και εκτέλεσης έργων, με σκοπό την παράκαμψη των διαδικασιών της παρ. 1, απαγορεύεται και, οσάκις διαπιστώνεται, συνιστά ουσιώδη παραβίαση της σύμβασης μεταξύ των φορέων της κοινωνίας των πολιτών/των επιχειρήσεων και της Ζ’ Γενικής Διεύθυνσης Αναπτυξιακής και Ανθρωπιστικής Αρωγής.
6. Δεν επιτρέπεται η για σκοπούς εκτέλεσης δράσης/έργου χρηματοδοτούμενου ή συγχρηματοδοτούμενου από τη Ζ’ Γενική Διεύθυνση Αναπτυξιακής και Ανθρωπιστικής Αρωγής σύναψη συμβάσεων μεταξύ φορέων της κοινωνίας των πολιτών/επιχειρήσεων του ιδιωτικού τομέα και φυσικών ή νομικών προσώπων, εάν αυτά διατηρούν με τον φορέα της κοινωνίας των πολιτών υπαλληλική ή επαγγελματική σχέση. Κώλυμα συνιστά, επίσης, η ύπαρξη νομικού ή οικονομικού δεσμού μεταξύ των φυσικών ή νομικών αυτών προσώπων και του φορέα της κοινωνίας των πολιτών, ή του τοπικού του εταίρου.
7. Στην τελική έκθεση υλοποίησης της δράσης/έργου, ο φορέας της κοινωνίας των πολιτών/η επιχείρηση του ιδιωτικού τομέα οφείλει να παραθέτει αναλυτικά στοιχεία σχετικά με τις διαδικασίες που ακολούθησε για την προμήθεια αγαθών/υπηρεσιών και την εκτέλεση έργων. Η περίοδος επιλεξιμότητας των δαπανών μπορεί να αρχίζει το νωρίτερο τρεις (3) μήνες προ της ημερομηνίας έναρξης του χρονοδιαγράμματος υλοποίησης της δράσης/έργου (δαπάνες προετοιμασίας της δράσης/έργου), όπως ειδικότερα προσδιορίζεται με απόφαση του Υπουργού Εξωτερικών.
Άρθρο 474
Φορολογικές απαλλαγές,
κανόνες και απαιτήσεις για την αγορά υλικών κατά την εκτέλεση δράσεων
ανθρωπιστικής και αναπτυξιακής βοήθειας
1. Στην Ενότητα Γ’ του άρθρου 43 του «Κώδικα διατάξεων φορολογίας κληρονομιών, δωρεών, γονικών παροχών και κερδών από τυχερά παίγνια», ο οποίος κυρώθηκε με το άρθρο πρώτο του ν. 2961/2001 (Α’ 266), προστίθεται περ. η’, ως εξής:
«η) δωρεές και εισφορές σε είδος ή χρήματα προς τον φορέα υλοποίησης δράσεων ανθρωπιστικής και αναπτυξιακής βοήθειας στο πλαίσιο των διεθνών δεσμεύσεων που έχει αναλάβει η Χώρα, εφόσον πραγματοποιούνται αποκλειστικά για την εκτέλεση των δράσεων αυτών.»
2. Υλικά που εισάγονται στην Ελλάδα, προκειμένου να επανεξαχθούν στο πλαίσιο δράσης για την παροχή βοήθειας, τυγχάνουν των δασμοφορολογικών διευκολύνσεων που προβλέπονται στην ενωσιακή και εθνική νομοθεσία περί ειδικών καθεστώτων, ιδιαίτερα της προσωρινής εισαγωγής, όπως ορίζονται στα άρθρα 210-262 του κανονισμού (ΕΕ) υπ’ αρ. 952/2013 (Ενωσιακός Τελωνειακός Κώδικας) και τις σχετικές κατ’ εξουσιοδότηση και εκτελεστικές διατάξεις του ως άνω κανονισμού, καθώς και στο εθνικό κανονιστικό πλαίσιο.
3. Tα φαρμακευτικά προϊόντα που χρησιμοποιούνται στο πλαίσιο υλοποίησης ανθρωπιστικής ή αναπτυξιακής δράσης/έργου σε τρίτες χώρες πρέπει να έχουν άδεια κυκλοφορίας από τον Εθνικό Οργανισμό Φαρμάκων ή από κράτος μέλος της Ευρωπαϊκής Ένωσης ή από τον Ευρωπαϊκό Οργανισμό Φαρμάκων. Σε περίπτωση αγοράς φαρμάκων από τρίτες χώρες, προκειμένου να διατεθούν στις αποδέκτριες χώρες των αναπτυξιακών δράσεων/έργων, τα εν λόγω φάρμακα θα πρέπει να διαθέτουν νόμιμη άδεια κυκλοφορίας στη χώρα προέλευσης. Φάρμακα που δεν διαθέτουν άδεια κυκλοφορίας στην Ελλάδα δύνανται να εισαχθούν, προκειμένου να επανεξαχθούν στο πλαίσιο υλοποίησης ανθρωπιστικής ή αναπτυξιακής δράσης/έργου σε τρίτες χώρες, υπό την προϋπόθεση ότι δεν τίθενται στην ελληνική αγορά.
4. Τα ιατροτεχνολογικά προϊόντα πρέπει να φέρουν σήμανση CE, σύμφωνα με τις διατάξεις της Οδηγίας 93/42/ΕΟΚ και των ειδικών Οδηγιών περί των κατ’ ιδίαν κατηγοριών ιατροτεχνολογικών προϊόντων. Ειδικά για τα ιατροτεχνολογικά προϊόντα που φέρουν σήμανση/πιστοποίηση MPALS License (Αυστραλία), Device License (Καναδάς), Device License (Ιαπωνία) και 510 k Device Letter (H.Π.A.), γίνονται δεκτά υπό την προϋπόθεση ότι δεν τίθενται στην ελληνική αγορά και ότι θα επανεξαχθούν στο πλαίσιο υλοποίησης ανθρωπιστικής ή αναπτυξιακής δράσης/έργου.
Άρθρο 475
Δημοσιότητα - Διαφάνεια δράσεων/έργων
Ζ’ Γενικής Διεύθυνσης Αναπτυξιακής
και Ανθρωπιστικής Αρωγής
1. Ο ανάδοχος δράσεων/έργων που χρηματοδοτούνται εν όλω ή εν μέρει από την Ζ’ Γενική Διεύθυνση Αναπτυξιακής και Ανθρωπιστικής Αρωγής, υποχρεούται να τηρεί τους κανόνες δημοσιότητας και προβολής, όπως αυτοί παρατίθενται στη σύμβαση χρηματοδότησης της σχετικής δράσης/έργου.
2. Η Ζ’ Γενική Διεύθυνση Αναπτυξιακής και Ανθρωπιστικής Αρωγής, στο πλαίσιο διαφάνειας της λειτουργίας της και δημοσιοποίησης των δράσεών της, και εντός του υφισταμένου νομοθετικού πλαισίου, οφείλει, μεταξύ άλλων, να:
α) αναρτά τη γενική ετήσια πρόσκληση ενδιαφέροντος για την υποβολή προτάσεων υλοποίησης δράσεων/έργων αναπτυξιακής και ανθρωπιστικής βοήθειας, του άρθρου 463,
β) ενημερώνει, στην ιστοσελίδα της, τον κατάλογο των χρηματοδοτούμενων δράσεων/έργων, σε συνέχεια υπογραφής των σχετικών συμβάσεων,
γ) αναρτά τις ενδιάμεσες και τελικές εκθέσεις προόδου, ως και τις εκθέσεις οικονομικού απολογισμού των δράσεων/έργων, που της υποβάλλονται από τους αναδόχους και
δ) αναρτά την Ετήσια Έκθεση της Ελληνικής Διεθνούς Αναπτυξιακής Συνεργασίας και Βοήθειας.
Άρθρο 476
Εξουσιοδοτικές διατάξεις
1. Με Πράξη του Υπουργικού Συμβουλίου, κατ’ εφαρμογή του άρθρου 8 του ν. 4622/2019 (Α’ 133) καθορίζονται όλα τα αναγκαία ζητήματα για τη λειτουργία της Διυπουργικής Επιτροπής Συντονισμού Διεθνούς Αναπτυξιακής Πολιτικής (Δ.Ε.Σ.Δ.Α.Π.), οι κανόνες υπό τους οποίους αυτή συνέρχεται και αποφασίζει επί θεμάτων αρμοδιότητάς της και κάθε άλλο θέμα σχετικό με τη λειτουργία του εν λόγω οργάνου. Με διάταγμα, το οποίο εκδίδεται ύστερα από πρόταση του Υπουργού Εξωτερικών καθορίζεται κάθε θέμα σχετικό με τη λειτουργία της Ζ’ Γενικής Διεύθυνσης Αναπτυξιακής και Ανθρωπιστικής Αρωγής.
2. Με απόφαση του Υπουργού Οικονομικών κατανέμονται στους αρμόδιους δημόσιους φορείς, εφάπαξ ή τμηματικώς, οι ετήσιες πιστώσεις της εθνικής αναπτυξιακής συνεργασίας και βοήθειας.
3. Με διάταγμα, το οποίο εκδίδεται ύστερα από πρόταση του Υπουργού Εξωτερικών, εξειδικεύονται οι κύριοι άξονες του περιεχομένου μίας συμφωνίας του άρθρου 464, καθώς και τα όργανα διαχείρισης και εφαρμογής της.
4. Με κοινή απόφαση των Υπουργών Εξωτερικών και Οικονομικών καθορίζεται η διαδικασία που τηρείται για την εφαρμογή του άρθρου 474.
Άρθρο 477
Μεταβατικές διατάξεις
για τη διεθνή αναπτυξιακή συνεργασία
1. Έως την έκδοση του διατάγματος που προβλέπεται στην παρ. 1 του άρθρου 476 εξακολουθεί να ισχύει το π.δ. 224/2000 (Α’ 193).
2. Η ρύθμιση του άρθρου 471, κατά το μέρος που αφορά στην αναγνώριση μερικής ολοκλήρωσης του φυσικού αντικειμένου συμβάσεων μεταξύ της Ζ’ Γενικής Διεύθυνσης Αναπτυξιακής και Ανθρωπιστικής Αρωγής και φορέων της κοινωνίας των πολιτών, ισχύει αναδρομικώς και για τις μη δημοσιονομικά εκκαθαρισμένες δράσεις/έργα που συνήφθησαν με βάση τον ν. 2731/1999 (Α’ 138).
3. Η αποδοχή ή μη του φυσικού και οικονομικού αντικειμένου των εκκρεμών δημοσιονομικά συμβάσεων προγραμμάτων Διεθνούς Αναπτυξιακής Συνεργασίας, που έχουν χρηματοδοτηθεί από τον κρατικό προϋπολογισμό, εκτελέστηκαν από Μη Κυβερνητικές Οργανώσεις και συνήφθησαν έως το έτος 2010 κατά τις διατάξεις του ν. 2731/1999, λαμβάνει χώρα αποκλειστικώς επί τη βάσει του περιεχομένου των τηρουμένων στην Ζ’ Γενική Διεύθυνση Αναπτυξιακής και Ανθρωπιστικής Αρωγής οικείων υπηρεσιακών φακέλων, ιδίως δε στοιχείων, όπως παραστατικά δαπανών, εκθέσεις, βεβαιώσεις, γνωματεύσεις και εισηγήσεις.
4. Σε περίπτωση που στους ως άνω φακέλους, υφίστανται εγκρίσεις αποπληρωμής των προγραμμάτων, ιδίως με τη μορφή υπουργικών αποφάσεων και υπηρεσιακών εισηγήσεων, η αποδοχή ή μη του φυσικού και οικονομικού αντικειμένου τους γίνεται σύμφωνα με αυτές. Σε κάθε περίπτωση, συνεκτιμώνται τα υφιστάμενα για τις ως άνω συμβάσεις πορίσματα ελέγχου ορκωτών ελεγκτών, σχετικώς με την επιλεξιμότητα των δαπανών των προγραμμάτων.
ΜΕΡΟΣ Η’
ΤΕΛΙΚΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ
Άρθρο 478
Μεταβατικές διατάξεις
1. Μέχρι την έκδοση των προβλεπόμενων από τον παρόντα διαταγμάτων και κανονιστικών υπουργικών αποφάσεων, εξακολουθούν να ισχύουν τα διατάγματα και οι κανονιστικές αποφάσεις που εκδόθηκαν κατ’ εξουσιοδότηση του ν. 3566/2007 (Α’ 117), καθώς και όλες οι κανονιστικές πράξεις που καθορίζουν τη σύνθεση του προσωπικού των Αρχών της Εξωτερικής Υπηρεσίας, συμπεριλαμβανομένων αυτών που περιήλθαν στο Υπουργείο Εξωτερικών με τα π.δ. 81/2019 (Α’ 119) και 84/2019 (Α’ 123), εκτός εάν αντίκεινται στις διατάξεις του παρόντος.
2. α) Το Εκπαιδευτικό Συμβούλιο της Διπλωματικής Ακαδημίας, το οποίο λειτουργεί κατά την έναρξη ισχύος του παρόντος, εξακολουθεί να ασκεί τα καθήκοντά του μέχρι τη λήξη της θητείας του.
β) Το ειδικό προσόν της άριστης γνώσης της αγγλικής και της γαλλικής γλώσσας που προβλέπεται στην περ. β’ της παρ. 6 του άρθρου 21 για την εισαγωγή υποψήφιων Ακολούθων Πρεσβείας στη Διπλωματική Ακαδημία απαιτείται από τις μεθεπόμενες από την έναρξη ισχύος του παρόντος εξετάσεις εισαγωγής. Έως τότε, εξακολουθεί να απαιτείται η άριστη γνώση της αγγλικής και μίας από τις γλώσσες αραβική, γαλλική, γερμανική, ισπανική, κινεζική, ρωσική.
3. α) Τα Υπηρεσιακά και Πειθαρχικά Συμβούλια, που προβλέπονται από τον ν. 3566/2007 εξακολουθούν να λειτουργούν μέχρι τη συγκρότηση των αντίστοιχων Συμβουλίων, που προβλέπονται από τις διατάξεις του παρόντος, οπότε και καταργούνται. Η θητεία των νέων Συμβουλίων που θα συγκροτηθούν για πρώτη φορά μετά την έναρξη ισχύος του παρόντος λήγει την 31η.12.2022.
β) Στο Δευτεροβάθμιο Πειθαρχικό Υπηρεσιακό Συμβούλιο μπορούν να εισαχθούν με ένσταση και οι αποφάσεις του πρωτοβάθμιου Πειθαρχικού Υπηρεσιακού Συμβουλίου, για τις οποίες δεν είχε παρέλθει η προθεσμία των τριάντα (30) ημερών κατά την έναρξη ισχύος του παρόντος.
γ) Τα Υπηρεσιακά και Πειθαρχικά Συμβούλια του Υπουργείου Εξωτερικών, όταν κρίνουν ζητήματα που αφορούν σε υπαλλήλους Ιδιωτικού Δικαίου Αορίστου Χρόνου, συγκροτούνται με τη συμμετοχή εκπροσώπου τους, όπου αυτή προβλέπεται στα αντίστοιχα άρθρα.
Ο εκπρόσωπος υποδεικνύεται στον Υπουργό από το Διοικητικό Συμβούλιο της οικείας συνδικαλιστικής οργάνωσης και, σε περίπτωση που αυτή δεν υπάρχει, ορίζεται από τον Υπουργό.
4. Μέχρι την επιλογή Υπεύθυνου Προστασίας Δεδομένων και αναπληρωτή Υπεύθυνου Προστασίας Δεδομένων με τη διαδικασία που προβλέπεται στο άρθρο 73 παραμένει σε ισχύ η υπό στοιχεία Π37Α-73170/3.1.2020 (ΑΔΑ: ΩΔΙΑΕ-6ΕΛ) απόφαση του Υπουργού Εξωτερικών που αφορά στον ορισμό των ανωτέρω προσώπων.
5. Οι ήδη υπηρετούντες στην Εξωτερική Υπηρεσία με σύμβαση Μορφωτικοί Ακόλουθοι και Σύμβουλοι διατηρούν το υφιστάμενο συμβατικό καθεστώς τους, μέχρι την καθ’ οιονδήποτε τρόπο νόμιμη λήξη του.
6. Από την έναρξη ισχύος των άρθρων 145 έως και 150 η Μεταφραστική Υπηρεσία του Υπουργείου Εξωτερικών καταργείται. Το αρχείο αυτής μεταφέρεται στο Υπουργείο Εξωτερικών. Η έναρξη ισχύος των άρθρων 145 έως και 150, η έναρξη εφαρμογής του νέου συστήματος μετάφρασης και η κατάργηση της Μεταφραστικής Υπηρεσίας του Υπουργείου Εξωτερικών γίνεται σε έξι (6) μήνες από την έναρξη ισχύος του παρόντος. Μέχρι τη συμπλήρωση του ανωτέρω χρονικού διαστήματος των έξι (6) μηνών εξακολουθεί να ισχύει το άρθρο 22 του ν. 3566/2007, καθώς και κάθε άλλη γενική ή ειδική διάταξη με βάση την οποία λειτουργεί κατά την έναρξη ισχύος του παρόντος η Υπηρεσία αυτή.
7. Διατηρείται σε ισχύ η παρ. 7 του άρθρου 168 του ν. 3566/2007, σύμφωνα με την οποία το επί της οδού Ακαδημίας 1 και Βασ. Σοφίας στην Αθήνα κτήριο, στο οποίο στεγάζεται το Υπουργείο Εξωτερικών και το οποίο κατασκευάστηκε το έτος 1972 από το τέως Υπουργείο Δημοσίων Έργων, βάσει μελέτης νομίμως εγκεκριμένης από την τέως Περιφερειακή Διοίκηση Αττικής και Νήσων, θεωρείται νομίμως υφιστάμενο από την κατασκευή του.
8. α) Συστήνεται «Αυτοτελές Γραφείο Εκκρεμών Συμβάσεων πρώην ΥΔΑΣ» το οποίο είναι αρμόδιο για την εκκαθάριση των συμβάσεων της πρώην Υπηρεσίας Διεθνούς Αναπτυξιακής Συνεργασίας (ΥΔΑΣ), ο δημοσιονομικός έλεγχος των οποίων δεν έχει ολοκληρωθεί.
β) Στο «Αυτοτελές Γραφείο Εκκρεμών Συμβάσεων πρώην ΥΔΑΣ» περιέρχονται οι συνδεόμενες με το έργο της εκκαθάρισης αρμοδιότητες των Διευθύνσεων ΥΔΑΣ 1,
ΥΔΑΣ 2, ΥΔΑΣ 3, ΥΔΑΣ 4, ΥΔΑΣ 5 και ΥΔΑΣ 6, όπως αυτές ορίζονται στα άρθρα 9 έως 14 του π.δ. 224/2000 (Α’ 193), καθώς και στον ν. 2731/1999 (Α’ 138). Στις αρμοδιότητες αυτές περιλαμβάνονται, ιδίως, η όχληση των αντισυμβαλλομένων, σε περίπτωση οφειλής τους προς την Υπηρεσία, η καταγγελία των σχετικών συμβάσεων, η κίνηση της διαδικασίας καταλογισμού των οφειλομένων, η σύνταξη χρηματικών καταλόγων και η αποστολή τους στις αρμόδιες ΔΟΥ, η προετοιμασία των απόψεων της Υπηρεσίας στις διαφορές που εκκρεμούν ενώπιον της Δικαιοσύνης, ο επανέλεγχος των εκκρεμών συμβάσεων και η συνεργασία με τα ελεγκτικά όργανα του Δημοσίου, προς υποβοήθηση του έργου τους. Στις Διευθύνσεις της Ζ’ Γενικής Διεύθυνσης Αναπτυξιακής και Ανθρωπιστικής Αρωγής παραμένουν, κατά λόγο αρμοδιότητας, το αρχείο των εκκρεμών και μη συμβάσεων της πρώην Υπηρεσίας Διεθνούς Αναπτυξιακής Συνεργασίας (ΥΔΑΣ), οι εγγυητικές επιστολές που βρίσκονται στην κατοχή της Υπηρεσίας και κάθε άλλο υλικό συνδεόμενο με τη λειτουργία της πρώην ΥΔΑΣ.
γ) Του Γραφείου προΐσταται υπάλληλος του Διπλωματικού Κλάδου.
δ) Το Γραφείο παύει να λειτουργεί και καταργείται όταν εκκαθαρισθεί το σύνολο των εκκρεμών συμβάσεων ή και νωρίτερα, με διάταγμα, το οποίο εκδίδεται μετά από πρόταση του Υπουργού Εξωτερικών.
9. Οι κατά την έναρξη ισχύος του παρόντος υπηρετούντες με ειδική αποστολή, σύμφωνα με όσα ορίζονται στo άρθρο 334, παραμένουν στη θέση τους μέχρι την ολοκλήρωση της ειδικής αποστολής που τους έχει ανατεθεί.
10. Η θέση του ελεγκτή ιατρού επί θητεία του άρθρου 60 του ν. 1943/1991 (Α’ 50), που προβλέπεται στην παρ. 2 του άρθρου 27 του ν. 3566/2007, εξακολουθεί να υφίσταται. Για τη στελέχωση του Ιατρείου και της Μονάδας Εργασιακού Αθλητισμού της Κεντρικής Υπηρεσίας, προσλαμβάνεται προσωπικό με σχέση εργασίας Ιδιωτικού Δικαίου Ορισμένου Χρόνου κατά τις γενικές διατάξεις.
11. Το Τεχνικό Συμβούλιο, το οποίο λειτουργεί κατά την έναρξη ισχύος του παρόντος, εξακολουθεί να ασκεί τα καθήκοντά του μέχρι τη λήξη της θητείας του.
12. Η αρμοδιότητα τελικής υπογραφής ατομικών διοικητικών πράξεων, κατ’ εφαρμογή του παρόντος, ασκείται από τους Προϊσταμένους των Γενικών Διευθύνσεων, εφόσον συντρέχουν οι προϋποθέσεις του άρθρου 109 του ν. 4622/2019 (Α’ 133).
Άρθρο 479
Καταργούμενες διατάξεις
Από την έναρξη της ισχύος του παρόντος καταργούνται:
α) o ν. 3566/2007 «Κύρωση ως Κώδικα του Οργανισμού του Υπουργείου Εξωτερικών» (Α’ 117), όπως τροποποιηθείς ίσχυε έως τώρα, εκτός αν ορίζεται διαφορετικά στις διατάξεις του παρόντος,
β) το π.δ. 230/1998 «Αρμοδιότητες και διάρθρωση της Κεντρικής Υπηρεσίας του Υπουργείου Εξωτερικών» (Α’ 177),
γ) τα π.δ. 104/1983 «Αρμοδιότητες Γενικής Γραμματείας Απόδημου Ελληνισμού» (Α’ 49) και π.δ. 122/2003 «Οργανισμός Γενικής Γραμματείας Απόδημου Ελληνισμού Υπουργείου Εξωτερικών» (Α’ 107),
δ) το π.δ. 224/2000 «Για την οργάνωση, στελέχωση και λειτουργία της Υπηρεσίας Διεθνούς Αναπτυξιακής Συνεργασίας (Υ.Δ.Α.Σ.) του Υπουργείου Εξωτερικών» (Α’ 193), με την επιφύλαξη της παρ. 1 του άρθρου 470,
ε) το π.δ. 226/1998 «Σύνθεση προσωπικού Τεχνικής Υπηρεσίας Υπουργείου Εξωτερικών» (Α’ 176),
στ) το άρθρο 6 του ν. 4198/2013 «Πρόληψη και καταπολέμηση της εμπορίας ανθρώπων και προστασία των θυμάτων αυτής και άλλες διατάξεις» (Α’ 215),
ζ) τα άρθρα 1 έως και 7 και 10 του ν. 3480/2006 «Οργάνωση, λειτουργία και αρμοδιότητες του Συμβουλίου Απόδημου Ελληνισμού (Σ.Α.Ε.)» (Α’ 161),
η) ο ν. 2731/1999 «Ρύθμιση θεμάτων Διμερούς Κρατικής Αναπτυξιακής Συνεργασίας και Βοήθειας, ρύθμιση θεμάτων Μη Κυβερνητικών Οργανώσεων και άλλες διατάξεις» (Α’ 138).
ΜΕΡΟΣ Θ’
ΛΟΙΠΕΣ ΔΙΑΤΑΞΕΙΣ
ΚΕΦΑΛΑΙΟ Α’
ΔΙΑΤΑΞΕΙΣ ΑΡΜΟΔΙΟΤΗΤΑΣ
ΥΠΟΥΡΓΕΙΟΥ ΟΙΚΟΝΟΜΙΚΩΝ
Άρθρο 480
Αναστολή προθεσμιών λήξης, εμφάνισης
και πληρωμής αξιογράφων και ρυθμίσεις
για την παροχή ευεργετήματος
μη καταχώρησης αξιογράφων σε αρχεία
δεδομένων οικονομικής συμπεριφοράς
1. α) Από την 1η.3.2021 και μέχρι την 31η.3.2021, για τους Κωδικούς Αριθμούς Δραστηριότητας (ΚΑΔ) των επιχειρήσεων που, είτε έχουν αναστείλει τη δραστηριότητά τους κατ’ εφαρμογή κανονιστικών πράξεων της Διοίκησης είτε έχουν πληγεί δραστικά από την πανδημία του κορωνοϊού COVID-19, αναστέλλονται οι προθεσμίες λήξης, εμφάνισης και πληρωμής οφειλόμενων από αυτές αξιογράφων κατά εβδομήντα πέντε (75) ημέρες από την αναγραφόμενη ημερομηνία επί εκάστου αξιογράφου.
Ως πληγείσες επιχειρήσεις για την εφαρμογή του παρόντος θεωρούνται οι επιχειρήσεις οι οποίες εμφανίζουν μειωμένο κύκλο εργασιών κατά το διάστημα Οκτωβρίου - Δεκεμβρίου του έτους 2020 κατά ποσοστό μεγαλύτερο του 40% σε σχέση με τον κύκλο εργασιών του αντίστοιχου διαστήματος του έτους 2019. Με απόφαση του Υπουργού Οικονομικών, μετά από εισήγηση του Διοικητή της Α.Α.Δ.Ε., προσδιορίζονται οι ΚΑΔ των επιχειρήσεων που εμπίπτουν στο πεδίο εφαρμογής της παρούσας. Με όμοια απόφαση δύναται να μεταβάλλεται το ποσοστό του δευτέρου εδαφίου, καθώς και να τροποποιείται το χρονικό διάστημα που λαμβάνεται υπόψη για τη μείωση του κύκλου εργασιών. Ειδικότερα, για τις επιχειρήσεις που ιδρύθηκαν μετά την 1η.1.2020, προκειμένου να ενταχθούν στο πεδίο εφαρμογής της παρούσας αρκεί να δραστηριοποιούνται με Κωδικό Αριθμό Δραστηριότητας (ΚΑΔ) που θα περιλαμβάνεται στην απόφαση του τρίτου εδαφίου της παρούσας, μη συνυπολογιζομένου του κύκλου εργασιών τους.
β) Τα οριζόμενα στην περ. α’ ισχύουν για τις επιταγές, τις συναλλαγματικές και τα γραμμάτια σε διαταγή, τα οποία πρέπει να διαβιβασθούν ηλεκτρονικά από όποιον έλκει δικαίωμα ή έχει υποχρέωση, όπως από τους εκδότες ή αποδέκτες ή κομιστές τους, στα πιστωτικά ιδρύματα που λειτουργούν στην Ελλάδα με οποιαδήποτε μορφή, περιλαμβανομένων των υποκαταστημάτων αλλοδαπών πιστωτικών ιδρυμάτων που εμπίπτουν στο πεδίο εφαρμογής του ν. 4621/2014 (Α’ 107), του Ταμείου Παρακαταθηκών και Δανείων, των ιδρυμάτων πληρωμών του ν. 4537/2018 (Α’ 84), των ιδρυμάτων ηλεκτρονικού χρήματος του ν. 4021/2011 (Α’ 218), καθώς και των υποκαταστημάτων και των αντιπροσώπων ιδρυμάτων πληρωμών και ιδρυμάτων ηλεκτρονικού χρήματος που εδρεύουν σε άλλα κράτη και λειτουργούν νόμιμα στην Ελλάδα, εντός έξι (6) εργάσιμων ημερών από την επόμενη της συμπερίληψης των συγκεκριμένων ΚΑΔ στις πληττόμενες επιχειρήσεις, σύμφωνα με το τρίτο εδάφιο της περ. α’ ή εντός έξι (6) εργάσιμων ημερών από την επομένη της δημοσίευσης της απόφασης του τέταρτου εδαφίου της περ. α’. Η διαβίβαση και γνωστοποίηση των αξιογράφων, σύμφωνα με το προηγούμενο εδάφιο πραγματοποιείται μέσω ειδικής σχετικής ηλεκτρονικής εφαρμογής των πιστωτικών ιδρυμάτων μέσω του συστήματος πληρωμών της εταιρίας ΔΙΑΣ ΑΕ, η οποία λειτουργεί σύμφωνα με τις οδηγίες των πιστωτικών ιδρυμάτων, με σκοπό τη διευκόλυνση της εφαρμογής της παρούσας και ιδίως τη διαβίβαση των αξιογράφων στα πιστωτικά ιδρύματα, προκειμένου να ισχύσει για αυτά η προβλεπόμενη στην περ. α’ αναστολή των προθεσμιών. Για τον σκοπό εφαρμογής της παρούσας τα πιστωτικά ιδρύματα δύνανται να λαμβάνουν τα απαιτούμενα στοιχεία από τη Φορολογική Διοίκηση.
γ) Με απόφαση του Υπουργού Οικονομικών δύναται να ορίζονται και άλλα αξιόγραφα, πλην των οριζομένων στην περ. β’, για τα οποία έχει εφαρμογή το παρόν άρθρο και να ρυθμίζεται κάθε αναγκαία λεπτομέρεια για την εφαρμογή της παρούσας.
δ) Κατά παρέκκλιση του δευτέρου και τρίτου εδαφίου της περ. α’ της παρ. 1 του άρθρου 40 του ν. 3259/2004 (Α’ 149), αξιόγραφα πληρωτέα από επιχειρήσεις που εμπίπτουν στο πεδίο εφαρμογής της περ. α’ της παρ. 1 του παρόντος, για τα οποία ενδέχεται να βεβαιωθεί αδυναμία πληρωμής από την πληρώτρια Τράπεζα έως την ημερομηνία δημοσίευσης της απόφασης του τρίτου εδαφίου της περ. α’ της παρ. 1, δεν καταχωρίζονται σε αρχεία δεδομένων οικονομικής συμπεριφοράς που τηρούνται από πιστωτικά και εν γένει χρηματοδοτικά ιδρύματα, ή από φορείς που λειτουργούν νόμιμα χάριν αυτών, εάν αποδεδειγμένα εξοφληθούν εντός εβδομήντα πέντε (75) ημερών από τη σφράγιση ή τη λήξη τους.
2.α) Παρατείνονται μέχρι και την 30η.6.2021 οι προθεσμίες καταβολής των βεβαιωμένων στις Δ.Ο.Υ./Ελεγκτικά Κέντρα οφειλών από δηλώσεις Φ.Π.Α. με ποσό φόρου προς καταβολή (χρεωστικές), οι οποίες οφειλές λήγουν ή έληξαν από 1η.2.2021 έως την 28η.2.2021, καθώς και οι προθεσμίες καταβολής Φ.Π.Α. που βεβαιώθηκαν ή θα βεβαιωθούν στις Δ.Ο.Υ.. Ελεγκτικά Κέντρα βάσει εμπρόθεσμης υποβολής δηλώσεων Φ.Π.Α. με καταληκτική ημερομηνία υποβολής την 28η.2.2021 και την 31η.3.2021 για τους κομιστές αξιογράφων, οι οποίοι κατά την έκδοση της παρούσας δεν δραστηριοποιούνται σε ΚΑΔ των επιχειρήσεων που περιλαμβάνονται στην απόφαση της παρ. 1, εάν το σύνολο της αξίας των αξιογράφων που αναστέλλονται, σύμφωνα με τη διαδικασία της παρ. 1, είναι μεγαλύτερο του είκοσι τοις εκατό (20%) του μέσου μηνιαίου κύκλου συναλλαγών τους του αμέσως προηγούμενου φορολογικού έτους, όπως αυτός υπολογίζεται είτε με βάση τις συνολικές εκροές που έχουν περιληφθεί σε αρχικές και τροποποιητικές, εμπρόθεσμες ή εκπρόθεσμες δηλώσεις Φ.Π.Α. είτε με βάση άλλες δηλώσεις από τις οποίες προκύπτει ο κύκλος εργασιών τους, αν δεν υποβάλλουν δηλώσεις Φ.Π.Α. Από την εφαρμογή της παρούσας εξαιρούνται κομιστές που ανήκουν σε ΚΑΔ των επιχειρήσεων που παρουσιάζουν σημαντική αύξηση του κύκλου των συναλλαγών τους στη διάρκεια της κρίσης από την επιδημία του κορωνοϊού COVID-19, όπως αυτοί προσδιορίστηκαν δυνάμει της υπό στοιχεία Α.1269/14.12.2020 (Β’ 5503) κοινής απόφασης του Αναπληρωτή Υπουργού και του Υφυπουργού Οικονομικών. Με απόφαση του Υπουργού Οικονομικών, που εκδίδεται ύστερα από εισήγηση του Διοικητή της ΑΑΔΕ, καθορίζονται τα απαιτούμενα στοιχεία και δικαιολογητικά για την εφαρμογή της παρούσας, οι διαδικασίες αποστολής ή διαβίβασής τους στη Φορολογική Διοίκηση από τους φορολογουμένους ή τρίτους, καθώς και κάθε άλλη αναγκαία λεπτομέρεια τεχνικού ή διαδικαστικού χαρακτήρα.
β) Οι κομιστές αξιογράφων, οι οποίοι κατά τη δημοσίευση του παρόντος δεν δραστηριοποιούνται σε ΚΑΔ των επιχειρήσεων που περιλαμβάνονται στην απόφαση της παρ. 1, εάν το σύνολο της αξίας των αξιογράφων που αναστέλλονται, σύμφωνα με τη διαδικασία της παρ. 1, είναι μεγαλύτερο του πενήντα τοις εκατό (50%) του μέσου μηνιαίου κύκλου συναλλαγών τους του αμέσως προηγούμενου φορολογικού έτους, όπως αυτός υπολογίζεται είτε με βάση τις συνολικές εκροές που έχουν περιληφθεί σε αρχικές και τροποποιητικές, εμπρόθεσμες ή εκπρόθεσμες δηλώσεις Φ.Π.Α. είτε με βάση άλλες δηλώσεις από τις οποίες προκύπτει ο κύκλος εργασιών τους, αν δεν υποβάλλουν δηλώσεις Φ.Π.Α., απολαμβάνουν κατά παρέκκλιση του δεύτερου και τρίτου εδαφίου της περ. α’ της παρ. 1 του άρθρου 40 του ν. 3259/2004, το ευεργέτημα της μη καταχώρισης των οφειλόμενων από αυτούς αξιογράφων σε αρχεία δεδομένων οικονομικής συμπεριφοράς που τηρούνται από τα πιστωτικά και εν γένει χρηματοδοτικά ιδρύματα ή από φορείς που λειτουργούν νόμιμα χάριν αυτών, εάν αποδεδειγμένα εξοφλήσουν εντός εβδομήντα πέντε (75) ημερών από τη σφράγιση ή τη λήξη τους, αξιόγραφα τα οποία οφείλουν και για τα οποία έχει βεβαιωθεί ή πρόκειται να βεβαιωθεί αδυναμία πληρωμής από την πληρώτρια τράπεζα από την 1η.3.2021 έως την 31η.3.2021. Αξιόγραφα που εμπίπτουν στο πεδίο εφαρμογής της παρούσας, τα οποία δεν εξοφλήθηκαν και καταχωρίστηκαν σε αρχεία δεδομένων οικονομικής συμπεριφοράς, διαγράφονται από τη δημοσίευση του παρόντος και δεν καταχωρίζονται εκ νέου σε αυτά, εάν αποδεδειγμένα εξοφληθούν εντός εβδομήντα πέντε (75) ημερών από τη σφράγιση ή τη λήξη τους. Από την εφαρμογή της παρούσας εξαιρούνται κομιστές που ανήκουν σε ΚΑΔ των επιχειρήσεων που παρουσιάζουν σημαντική αύξηση του κύκλου των συναλλαγών τους στη διάρκεια της κρίσης από την επιδημία του κορωνοϊού
COVID-19, όπως αυτοί προσδιορίζονται με την υπό στοιχεία Α.1269/14.12.2020 απόφαση. Για την εφαρμογή της παρούσας οι κομιστές των αξιογράφων λαμβάνουν σχετική βεβαίωση από τη Φορολογική Διοίκηση, σχετικά με τον μέσο μηνιαίο κύκλο συναλλαγών τους του αμέσως προηγούμενου φορολογικού έτους.
3. Οι παρ. 1 και 2 δεν εμποδίζουν τον υπόχρεο να χορηγήσει εντολή πληρωμής του αξιογράφου προς τα πιστωτικά ιδρύματα της περ. β’ της παρ. 1 ή τον υπόχρεο και τον δικαιούχο να συμφωνήσουν μεταξύ τους την απευθείας πληρωμή του αξιογράφου από τον υπόχρεο στον δικαιούχο στην αρχικά αναγραφόμενη ημερομηνία λήξης. Με απόφαση του Υπουργού Οικονομικών δύναται να ρυθμίζονται κάθε αναγκαίο, διαδικαστικό και τεχνικό ζήτημα, καθώς και κάθε αναγκαία λεπτομέρεια για την εφαρμογή της παρούσας.
Άρθρο 481
Μείωση τελών κυκλοφορίας έτους 2021
για τα τουριστικά λεωφορεία -
Προσθήκη στο άρθρο 20 του ν. 2948/2001
1. Μετά τον πίνακα τελών κυκλοφορίας των τουριστικών λεωφορείων της υποπερ. δ’ της περ. Β’ της παρ. 1 του άρθρου 20 του ν. 2948/2001 (Α’ 242), προστίθενται νέες υποπερ. δ1 και δ2 ως εξής:
«δ1) Εξαιρετικά για το έτος 2021, για τα τουριστικά λεωφορεία καταβάλλονται τέλη κυκλοφορίας σύμφωνα με τον κατωτέρω πίνακα:
Κατηγορία	θέσεις καθήμενων 	τέλη κυκλοφορίας (σε ευρώ)
Τουριστικά		
Α’ 	έως 40 	215
Β’ 	41 και άνω 	 300

δ2) Εξαιρετικά για το έτος 2021, τα επιπλέον ποσά τελών κυκλοφορίας που έχουν καταβληθεί από ιδιοκτήτες τουριστικών λεωφορείων βάσει του τρίτου πίνακα της υποπερ. δ’ (τουριστικά λεωφορεία) είναι αχρεωστήτως καταβληθέντα και επιστρέφονται σύμφωνα με τις κείμενες διατάξεις.».
2. Η ισχύς του παρόντος αρχίζει την 25η Φεβρουαρίου 2021.
Άρθρο 482
Συμπλήρωση πλαισίου για τη στήριξη χερσαίων επιβατικών μεταφορών - Τροποποίηση του άρθρου 36 του ν. 4753/2020
Το άρθρο 36 του ν. 4753/2020 (Α’  227) αντικαθίσταται ως εξής:
«1. Τα ποσά της αποζημίωσης που προέρχονται από τη μίσθωση τουριστικών καταλυμάτων, προκειμένου να χρησιμοποιηθούν αποκλειστικά για την προσωρινή διαμονή φυσικών προσώπων στο πλαίσιο αντιμετώπισης του κινδύνου μετάδοσης του COVID-19 και καταβάλλονται δυνάμει της υπ’ αρ. 8825/12.6.2020 κοινής απόφασης των Υπουργών Οικονομικών και Τουρισμού (Β’ 2270), είναι αφορολόγητα, µη εφαρµοζοµένης της παρ. 1 του άρθρου 47 του ν. 4172/2013 (Α’ 167) σε περίπτωση διανομής ή κεφαλαιοποίησής τους, ανεκχώρητα και ακατάσχετα στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν υπόκεινται σε οποιαδήποτε κράτηση, τέλος ή εισφορά, συμπεριλαμβανομένης και της ειδικής εισφοράς αλληλεγγύης του άρθρου 43Α του ν. 4172/2013 (Α’ 167), δεν δεσμεύονται και δεν συμψηφίζονται µε βεβαιωμένα χρέη προς τη Φορολογική Διοίκηση και το Δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα. Εξαιρούνται της εφαρμογής του παρόντος ληξιπρόθεσμες οφειλές προς τη Φορολογική Διοίκηση και τα ασφαλιστικά ταμεία που δεν έχουν υπαχθεί σε καθεστώς ρύθμισης τμηματικής καταβολής εν ισχύ ή σε δικαστικά επικυρωμένη συμφωνία εξυγίανσης και αποπληρώνονται βάσει αυτής.
2. Τα ποσά της έκτακτης επιδότησης που χορηγούνται ως αποζημίωση, σύμφωνα µε την παρ. 1 του άρθρου 111
του ν. 4714/2020 (Α’ 148), όπως ισχύει, στις εταιρείες Κ.Τ.Ε.Λ. Α.Ε. και ΤΡΑΙΝΟΣΕ Α.Ε., στις Τουριστικές Επιχειρήσεις Οδικών Μεταφορών (Τ.Ε.Ο.Μ.) που διαθέτουν και έχουν θέσει σε κυκλοφορία ειδικά τουριστικά λεωφορεία δημόσιας χρήσης καθώς και στα τουριστικά γραφεία που διαθέτουν και έχουν θέσει σε κυκλοφορία ειδικά τουριστικά λεωφορεία δημόσιας χρήσης, ανοικτού τύπου αστικής περιήγησης πόλεων τουριστικά λεωφορεία και τουριστικά τρένα του άρθρου 30 του ν. 2636/1998 (Α’ 198), είναι αφορολόγητα, µη εφαρµοζοµένης της παρ. 1 του άρθρου 47 του ν. 4172/2013 σε περίπτωση διανομής ή κεφαλαιοποίησής τους, ανεκχώρητα και ακατάσχετα στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν υπόκεινται σε οποιαδήποτε κράτηση, τέλος ή εισφορά, συμπεριλαμβανομένης και της ειδικής εισφοράς αλληλεγγύης του άρθρου 43Α του ν. 4172/2013 (Α’ 167), δεν δεσμεύονται και δεν συμψηφίζονται µε βεβαιωμένα χρέη προς τη Φορολογική Διοίκηση και το Δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα.».
Άρθρο 483
Παράταση του χρόνου έναρξης ισχύος
της φορολόγησης ανά δελτίο παιχνιδιού
στα τυχερά παίγνια -
Τροποποίηση του άρθρου 79 του ν. 4764/2020
Το τελευταίο εδάφιο του άρθρου 79 του ν. 4764/2020 (Α’ 256) αντικαθίσταται ως εξής:
«Η ισχύς του παρόντος αρχίζει την 1η.7.2021.».
ΚΕΦΑΛΑΙΟ Β’
ΔΙΑΤΑΞΕΙΣ ΑΡΜΟΔΙΟΤΗΤΑΣ
ΥΠΟΥΡΓΕΙΟΥ ΥΓΕΙΑΣ
Άρθρο 484
Παρατάσεις έκτακτων ρυθμίσεων
λόγω κορωνοϊού COVID-19
1. Η ισχύς του άρθρου 73 του ν. 4761/2020 (Α’ 248), που αφορά τη διενέργεια ελέγχων φορείας του κορωνοϊού COVID-19 για επιδημιολογικούς λόγους, παρατείνεται έως και την 31η.5.2021.
2. Η ισχύς του άρθρου 47 του ν. 4753/2020 (Α’ 227), που αφορά την υγειονομική κάλυψη ανασφάλιστων και ευάλωτων κοινωνικών ομάδων των παρ. 1 και 2 του άρθρου 33 του ν. 4368/2016 (Α’ 21), που χρήζουν νοσηλείας, ανεξαρτήτως της φύσης της ασθένειας τους, παρατείνεται έως και την 31η.5.2021.
3. Η ισχύς του άρθρου 48 του ν. 4753/2020, που αφορά τη σύναψη δημοσίων συμβάσεων για την κάλυψη εκτάκτων αναγκών σε εξοπλισμό νοσηλείας και την παροχή υπηρεσιών, παρατείνεται έως και την 31η.5.2021.
4. Η ισχύς του άρθρου δεύτερου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), κατά το μέρος που αφορά σε μετακίνηση ιατρικού, νοσηλευτικού και λοιπού βοηθητικού προσωπικού, παρατείνεται έως και την 31η.5.2021.
5. Η ισχύς του άρθρου τετάρτου της από 25.2.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4682/2020, που αφορά την αναγκαστική διάθεση χώρων στο Δημόσιο για την κάλυψη έκτακτων αναγκών δημόσιας υγείας, παρατείνεται έως και την 31η.5.2021.
6. Η ισχύς του άρθρου 86 του ν. 4745/2020 (Α’ 214), που αφορά τη διάθεση εγκαταστάσεων, θαλάμων, κλινών νοσηλείας και κλινών αυξημένης φροντίδας και εντατικής θεραπείας στο δημόσιο, παρατείνεται έως και την 31η.5.2021.
7. Η ισχύς του άρθρου 22 του ν. 4683/2020 (Α’ 83), που αφορά την ισχύ συμβάσεων μεταξύ του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.) και παρόχων του, κατά την περίοδο της διάδοσης του κορωνοϊού COVID-19, παρατείνεται έως και την 31η.5.2021.
8. Η ισχύς του άρθρου 13 του ν. 4684/2020 (Α’ 86), που αφορά τη θητεία των τακτικών και αναπληρωματικών μελών των διοικητικών και εποπτικών συμβουλίων των προμηθευτικών φαρμακευτικών συνεταιρισμών, παρατείνεται έως και την 31η.5.2021, από την ημερομηνία λήξης της.
9. Στο άρθρο δέκατο του ν. 4771/2021 (Α’ 16) προστίθεται παρ. 2 ως εξής:
«2. Κατά παρέκκλιση της κείμενης νομοθεσίας τα ιδιωτικά φαρμακεία εξαιρούνται της διαδικασίας εκκαθάρισης αποκλειστικά για την παροχή φαρμάκων προς ασφαλισμένους του Ε.Ο.Π.Υ.Υ. έως και την 31η.3.2021.».
Άρθρο 485
Καθορισμός εκπτωτικών περιόδων - Τροποποίηση του άρθρου δέκατου όγδοου της από 20.3.2020 Πράξης Νομοθετικού Περιεχομένου, η οποία κυρώθηκε
με το άρθρο 1 του ν. 4683/2020
Στην παρ. 2 του άρθρου δέκατου όγδοου της από 20.3.2020 Πράξης Νομοθετικού Περιεχομένου (Α’  68), η οποία κυρώθηκε με το άρθρο 1 του ν. 4683/2020 (Α’  83)
αντικαθίσταται το δεύτερο εδάφιο ως προς την παροχή εξουσιοδότησης για τον καθορισμό των εκπτωτικών περιόδων και η παρ. 2 διαμορφώνεται ως εξής:
«2. Εφόσον εξακολουθεί να υφίσταται άμεσος κίνδυνος διασποράς του κορωνοϊού COVID-19, η έλλειψη του οποίου βεβαιώνεται με απόφαση του Υπουργού Υγείας, και πάντως για χρονικό διάστημα που δεν μπορεί να υπερβαίνει τους έξι (6) μήνες από την έναρξη ισχύος της παρούσας, με απόφαση του Υπουργού Ανάπτυξης και Επενδύσεων δύναται να προβλέπεται η υποχρέωση λειτουργίας των εμπορικών καταστημάτων λιανικής πώλησης προϊόντων αυτών τις Κυριακές, είτε για όλη την Επικράτεια είτε για μέρος αυτής. Με όμοια απόφαση προβλέπονται το εβδομαδιαίο ωράριο λειτουργίας αυτών, και δύναται να καθορίζονται οι εκπτωτικές περίοδοι. Για το ίδιο χρονικό διάστημα, με απόφαση του Υπουργού Ανάπτυξης και Επενδύσεων είναι δυνατόν να υποχρεώνονται τα εμπορικά καταστήματα λιανικής πώλησης τροφίμων ή κατηγορίες αυτών να πωλούν εφημερίδες.».
Άρθρο 486
Επιπρόσθετα μέτρα στήριξης εργαζομένων
και εργοδοτών - Τροποποίηση των παρ. 2 και 4 του άρθρου 123 του ν. 4714/2020
Οι παρ. 2 και 4 του άρθρου 123 του ν. 4714/2020 (Α’ 148) τροποποιούνται, προκειμένου οι καταληκτικές ημερομηνίες του διαστήματος, κατά το οποίο οι εργοδοτικές εισφορές των επιχειρήσεων των παρ. 1 και 3 που εντάσσονται στον μηχανισμό «ΣΥΝ-ΕΡΓΑΣΙΑ» καλύπτονται από τον κρατικό προϋπολογισμό, να αντικατασταθούν από 31.12.2020 σε 31.3.2021, και το άρθρο 123 διαμορφώνεται ως εξής:
«Άρθρο 123
Επιπρόσθετα μέτρα στήριξης
εργαζομένων και εργοδοτών
1. Οι εργοδοτικές ασφαλιστικές εισφορές για τις επιχειρήσεις - εργοδότες που δραστηριοποιούνται στον τριτογενή τομέα βάσει ΚΑΔ, υποκείμενες σε ΦΠΑ που έλαβαν άνω του 50% των ακαθάριστων εσόδων τους, κατά το 3ο τρίμηνο του έτους 2019, καταβάλλονται από τον κρατικό προϋπολογισμό για το χρονικό διάστημα από 1.7.2020 έως 30.09.2020.
2. Κατ’ εξαίρεση της περ. γ’ της παρ. 3 του άρθρου 31 του ν. 4690/2020 (Α’ 104), το σύνολο των εργοδοτικών ασφαλιστικών εισφορών, για τις επιχειρήσεις - εργοδότες της παρ. 1, που εντάσσονται στον μηχανισμό ενίσχυσης της απασχόλησης «ΣΥΝ-ΕΡΓΑΣΙΑ», καταβάλλεται από τον κρατικό προϋπολογισμό για το χρονικό διάστημα από 1.7.2020 ως 31.03.2021.
3. Οι εργοδοτικές ασφαλιστικές εισφορές για τις επιχειρήσεις - εργοδότες που δραστηριοποιούνται στους κλάδους των αεροπορικών και ακτοπλοϊκών μεταφορών βάσει ΚΑΔ, καταβάλλονται από τον κρατικό προϋπολογισμό για το χρονικό διάστημα από 1.7.2020 έως 30.09.2020.
4. Κατ’ εξαίρεση της περ. γ’ της παρ. 5 του άρθρου 31 του ν. 4690/2020 για τις επιχειρήσεις - εργοδότες της παρ. 3 που εντάσσονται στον μηχανισμό ενίσχυσης της απασχόλησης «ΣΥΝ-ΕΡΓΑΣΙΑ», το σύνολο των εργοδοτικών ασφαλιστικών εισφορών καταβάλλεται από τον κρατικό προϋπολογισμό για το χρονικό διάστημα από 1.7.2020 έως 31.03.2021.
5. Οι διατάξεις των παρ. 3 και 4 δεν εφαρμόζονται σε συμβάσεις ναυτολόγησης οι οποίες κατά το ανωτέρω διάστημα είναι σε αναστολή με βάση τις διατάξεις του άρθρου εξηκοστού τρίτου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), όπως αυτό τροποποιήθηκε και συμπληρώθηκε με την από 1.5.2020 Πράξη Νομοθετικού Περιεχομένου (Α’ 90), η οποία κυρώθηκε με τον ν. 4690/2020 (Α’ 104).
6. Με κοινή απόφαση των Υπουργών Οικονομικών και Εργασίας και Κοινωνικών Υποθέσεων καθορίζονται ο τρόπος, η διαδικασία, οι όροι, οι προϋποθέσεις για την εφαρμογή του παρόντος, η διαδικασία διασταύρωσης των απαραίτητων στοιχείων μέσω της Ανεξάρτητης Αρχής Δημοσίων Εσόδων (Α.Α.Δ.Ε.), καθώς και κάθε άλλη αναγκαία λεπτομέρεια.
7. Με απόφαση του Υπουργού Εργασίας και Κοινωνικών Υποθέσεων δύνανται να εξειδικεύονται τυχόν ειδικότερα ζητήματα και λεπτομέρειες αρμοδιότητας του Υπουργείου Εργασίας και Κοινωνικών Υποθέσεων για την εφαρμογή του παρόντος.
8. Με κοινή απόφαση των Υπουργών Οικονομικών, Εργασίας και Κοινωνικών Υποθέσεων και Ναυτιλίας και Νησιωτικής Πολιτικής καθορίζονται οι όροι και η διαδικασία για την εφαρμογή της παρ. 3 σχετικά με τις ακτοπλοϊκές μεταφορές, καθώς και κάθε άλλη αναγκαία λεπτομέρεια.».
Άρθρο 487
Ειδική ρύθμιση για ανανέωση
ασφαλιστικής ικανότητας
Ανανεώνεται, κατά παρέκκλιση της παρ. 8 του άρθρου 41 του ν. 4387/2016 (Α’ 85), για την περίοδο από 1.3.2021 έως 28.2.2022, η ασφαλιστική ικανότητα για παροχές σε είδος για όλους τους ασφαλισμένους του e-ΕΦΚΑ, οι οποίοι ήταν ασφαλιστικά ικανοί την 28.2.2021, καθώς και τα έμμεσα ασφαλισμένα μέλη της οικογένειας αυτών.
Τυχόν πρόσθετη δαπάνη που προκαλείται από την εφαρμογή του προηγούμενου εδαφίου, όπως προσδιορίζεται από τυχόν αύξηση του απόλυτου αριθμού των δικαιούχων την περίοδο 1.3.2021 έως 28.2.2022, σε σχέση με την περίοδο 1.3.2020 έως 28.2.2021, βάσει των στοιχείων που τηρούνται στα συστήματα του e-ΕΦΚΑ, της ΗΔΙΚΑ και της Εργάνης, καλύπτεται από έκτακτη οικονομική επιχορήγηση του ΕΟΠΥΥ από τον προϋπολογισμό του Υπουργείου Υγείας, ο οποίος θα ενισχυθεί από τις πιστώσεις του ειδικού φορέα Γενικές Κρατικές Δαπάνες του Υπουργείου Οικονομικών και αντίστοιχη αύξηση των ορίων δαπανών του προϋπολογισμού του ΕΟΠΠΥ. Με κοινή απόφαση των Υπουργών Οικονομικών, Υγείας, Εργασίας και Κοινωνικών Υποθέσεων, ρυθμίζεται κάθε αναγκαίο θέμα για την εφαρμογή του παρόντος.
ΚΕΦΑΛΑΙΟ Γ’
ΔΙΑΤΑΞΕΙΣ ΑΡΜΟΔΙΟΤΗΤΑΣ
ΥΠΟΥΡΓΕΙΟΥ ΔΙΚΑΙΟΣΥΝΗΣ
Άρθρο 488
Παράταση προθεσμίας υποβολής δηλώσεων περιουσιακής κατάστασης
και οικονομικών συμφερόντων
Το άρθρο 59 του ν. 4753/2020 (Α’ 227) αντικαθίσταται ως εξής:
«Άρθρο 59
Παράταση προθεσμίας υποβολής δηλώσεων περιουσιακής κατάστασης
και οικονομικών συμφερόντων
Κατ’ εξαίρεση των οριζομένων στην παρ. 2 του άρθρου 1
και στο άρθρο 19 του ν. 3213/2003 (Α’  309), δηλώσεις περιουσιακής κατάστασης και οικονομικών συμφερόντων, αρχικές με απόκτηση ιδιότητας υπόχρεου από 1.1.2020 έως και 31.12.2020 και ετήσιες του έτους 2020 (χρήση 2019), υποβάλλονται μέχρι και την 31η.3.2021.».
ΚΕΦΑΛΑΙΟ Δ’
ΔΙΑΤΑΞΕΙΣ ΑΡΜΟΔΙΟΤΗΤΑΣ
ΥΠΟΥΡΓΕΙΟΥ ΕΣΩΤΕΡΙΚΩΝ
Άρθρο 489
Ρύθμιση για τα υπηρεσιακά συμβούλια
1. Η ισχύς της παρ. 1 του άρθρου 178 του ν. 4764/2020 (Α’ 256) παρατείνεται έως την 30ή Ιουνίου 2021.
2. Κατά τα λοιπά ισχύουν οι παρ. 2-4 του άρθρου 178 του ν. 4764/2020.
Άρθρο 490
Ρυθμίσεις για το Ενιαίο Σύστημα Κινητικότητας -
Τροποποίηση της παρ.  4 του άρθρου 4
του ν. 4440/2016
1. Στο τέλος της παρ. 4 του άρθρου 4 του ν. 4440/2016 (Α’  224) προστίθεται νέο εδάφιο ως εξής:
«Για τον υπολογισμό του ποσοστού κάλυψης εξήντα πέντε τοις εκατό (65%) κατά τον χρόνο έκδοσης της απόφασης απόσπασης ή μετάταξης, σε περίπτωση που συγκρίνονται περισσότεροι υπάλληλοι του ίδιου κλάδου, οι οποίοι έχουν επιλεγεί προς μετακίνηση στο πλαίσιο του ίδιου κύκλου κινητικότητας, εφόσον δεν πληρούται η προϋπόθεση αυτή για το σύνολο των συγκρινόμενων υπαλλήλων, προτάσσονται προς βεβαίωση της συνδρομής της προϋπόθεσης αυτής οι υπάλληλοι εκείνοι που έχουν διανύσει εν τοις πράγμασι τον περισσότερο χρόνο υπηρεσίας στην υπηρεσία προέλευσης και, σε περίπτωση που έχουν διανύσει τον ίδιο χρόνο υπηρεσίας, η σχετική βεβαίωση συνδρομής της προϋπόθεσης αυτής χορηγείται για όσους μόνο υπαλλήλους κατόπιν εκτίμησης των υπηρεσιακών αναγκών, μπορούν να μετακινηθούν κατόπιν αιτιολογημένης απόφασης του αρμόδιου προς διορισμού οργάνου του φορέα προέλευσης».
2. Η παρ. 1 ισχύει και για τον κύκλο κινητικότητας του έτους 2020.
3. Η προθεσμία για την έκδοση των σχετικών πράξεων μετακίνησης του προσωπικού αποκλειστικά στο πλαίσιο του τρέχοντος κύκλου 2020 του Ενιαίου Συστήματος Κινητικότητας (ν. 4440/2016) παρατείνεται έως τις 8.3.2021, ημερομηνία κατά την οποία πρέπει να έχουν εκδοθεί οι αποφάσεις απόσπασης ή να έχουν σταλεί στο Εθνικό Τυπογραφείο για δημοσίευση οι αποφάσεις μετάταξης και να έχουν λάβει Κωδικό Αριθμό Δημοσίευσης (ΚΑΔ).
3. Αποκλειστικά για τον κύκλο κινητικότητας έτους 2020 για τους δήμους με πληθυσμό έως 25.000 κατοίκους και σε κάθε περίπτωση για τους νησιωτικούς δήμους με πληθυσμό έως 55.000 κατοίκους το προβλεπόμενο στην παρ. 4 του άρθρου 4 του ν. 4440/2016 ποσοστό κάλυψης του οικείου κλάδου κατά τον χρόνο έκδοσης της απόφασης μετακίνησης πρέπει να ανέρχεται σε ποσοστό 80%. Για τον υπολογισμό του ποσοστού αυτού σε περίπτωση σύγκρισης υπαλλήλων του ίδιου κλάδου κατά τον χρόνο έκδοσης της απόφασης ισχύουν τα προβλεπόμενα στο τελευταίο εδάφιο της παρ. 4 του άρθρου 4 του ν. 4440/2016, όπως προστίθεται με την παρ. 1 του παρόντος.
4. Η παρ. 3 του παρόντος σε συνδυασμό με την παρ. 4 του άρθρου 4 του ν. 4440/2016, όπως διαμορφώνεται με την παρ. 1, εφαρμόζονται και για όσες αποφάσεις μετακίνησης έχουν εκδοθεί στο πλαίσιο του Κύκλου Κινητικότητας 2020 κατά τη δημοσίευση του παρόντος, καθώς και για όσες εκκρεμούν προς έκδοση στο πλαίσιο του ίδιου κύκλου. Εντός αποκλειστικής προθεσμίας τριών (3) ημερών από τη δημοσίευση του παρόντος οι υπηρεσίες προέλευσης των προς μετακίνηση υπαλλήλων που ανήκουν οργανικά σε δήμους με πληθυσμό έως 25.000 κατοίκους και σε κάθε περίπτωση για τους νησιωτικούς δήμους με πληθυσμό έως 55.000 κατοίκους αποστέλλουν εκ νέου βεβαίωση πλήρωσης της προϋπόθεσης της παρ. 4 του άρθρου 4 του ν. 4440/2016 στις υπηρεσίες υποδοχής των υπαλλήλων ως προς τους οποίους είτε έχει εκδοθεί η απόφαση μετακίνησης είτε η διαδικασία εκκρεμεί σε οποιοδήποτε στάδιο. Σε περίπτωση παρέλευσης άπρακτης της ως άνω προθεσμίας ή σε περίπτωση που δεν πληρούνται οι προϋποθέσεις κατά τα ανωτέρω, οι αποφάσεις μετακίνησης ανακαλούνται ή παύουν οι διαδικασίες ολοκλήρωσής τους.
Άρθρο 491
Λήψη αποφάσεων διά περιφοράς
1. Αποκλειστικά κατά την περίοδο ισχύος των μέτρων περιορισμού της διάδοσης της πανδημίας του κορωνοϊού COVID-19 και πάντως όχι πέραν της 30ής Ιουνίου 2021 επιτρέπεται η κατ’ εξαίρεση λήψη απόφασης της γενικής συνέλευσης νομικών προσώπων δημοσίου δικαίου δια περιφοράς μόνο για εξαιρετικώς επείγοντα θέματα και εφόσον δεν είναι δυνατή η συνεδρίαση διά ζώσης ή μέσω τηλεδιάσκεψης κατόπιν αιτιολογημένης απόφασης του Διοικητικού Συμβουλίου του νομικού προσώπου.
2. Η ως άνω απόφαση του Διοικητικού Συμβουλίου πρέπει να μνημονεύει ότι τεκμηριώνεται η αδυναμία συνεδρίασης διά ζώσης ή μέσω τηλεδιάσκεψης, ότι υφίσταται η αναγκαιότητα για τη λήψη απόφασης από το συλλογικό όργανο και να αναφέρει τα θέματα ημερήσιας διάταξης που θα εξεταστούν και τον επείγοντα χαρακτήρα εκάστου αυτών, τον αριθμό των μελών της γενικής συνέλευσης και τον τρόπο διασφάλισης απαρτίας κατά την εν λόγω διαδικασία.
3. Για την διά περιφοράς λήψη απόφασης της γενικής συνέλευσης απαιτείται η προηγούμενη έκδοση σχετικής πρόσκλησης, η οποία εκδίδεται τουλάχιστον εβδομήντα δύο (72) ώρες προ της έναρξης της καθορισμένης διαδικασίας, η οποία αποστέλλεται με κάθε πρόσφορο τρόπο υποχρεωτικά σε όλα τα μέλη. Για τη νομιμότητα έκδοσης των αποφάσεων δια περιφοράς απαιτείται η ύπαρξη απαρτίας κατά τα οριζόμενα στον Κώδικα Διοικητικής Διαδικασίας (ν. 2690/1999, Α’ 45), ο τρόπος διασφάλισης της οποίας καθορίζεται κατά την παρ. 2.
Η πρόσκληση περιλαμβάνει υποχρεωτικά:
α) την επισήμανση ότι η διαδικασία θα διεξαχθεί δια περιφοράς κατόπιν απόφασης του οικείου Διοικητικού Συμβουλίου με μνεία της σχετικής απόφασης,
β) τα θέματα της ημερησίας διάταξης και τον επείγοντα χαρακτήρα εκάστου αυτών, καθώς και τον χρόνο έναρξης και λήξης της διαδικασίας και
γ) τον τρόπο (ιδίως μέσω ηλεκτρονικού ταχυδρομείου, τηλεφώνου ή κάθε άλλου πρόσφορου τηλεπικοινωνιακού μέσου) και τη διαδικασία διεξαγωγής της διά περιφοράς λήψης απόφασης.
4. Ο Πρόεδρος, εντός της προθεσμίας της παρ. 3, οφείλει να αποστείλει στα μέλη τις εισηγήσεις επί των θεμάτων για τα οποία τα μέλη καλούνται να ψηφίσουν. Τα μέλη εν συνεχεία αποστέλλουν την ψήφο τους με οποιοδήποτε τρόπο ορίζεται από τον Πρόεδρο στη σχετική πρόσκληση.
5. Δεν επιτρέπεται η εξέταση θεμάτων εκτός των προβλεπομένων στην ημερήσια διάταξη.
6. Οι αποφάσεις που λαμβάνονται δια περιφοράς, ανακοινώνονται από τον Πρόεδρο της γενικής συνέλευσης στην πρώτη συνεδρίαση, μετά τη λήξη ισχύος του παρόντος.
7. Πρακτικά συντάσσονται και κατά τη διαδικασία λήψης απόφασης δια περιφοράς.
8. Το παρόν δεν εφαρμόζεται στους Οργανισμούς Τοπικής Αυτοδιοίκησης.
ΜΕΡΟΣ Ι’
ΕΝΑΡΞΗ ΙΣΧΥΟΣ
Άρθρο 492
Έναρξη ισχύος
Η ισχύς του παρόντος αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά στις επιμέρους διατάξεις του.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 27 Φεβρουαρίου 2021
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Ο Αντιπρόεδρος της Κυβέρνησης
ΠΑΝΑΓΙΩΤΗΣ ΠΙΚΡΑΜΜΕΝΟΣ
Οι Υπουργοί
																										


Θεωρήθηκε και τέθηκε η Μεγάλη Σφραγίδα του Κράτους.
Αθήνα, 27 Φεβρουαρίου 2021
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ

