NOMOΣ ΥΠ’ ΑΡΙΘΜ. 4823	
Αναβάθμιση του σχολείου, ενδυνάμωση των 
εκπαιδευτικών και άλλες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’ - ΑΝΤΙΚΕΙΜΕΝΟ ΚΑΙ ΣΚΟΠΟΣ
Άρθρο 1 Αντικείμενο
Άρθρο 2 Σκοπός
ΜΕΡΟΣ Β’ - ΔΙΑΤΑΞΕΙΣ ΓΙΑ ΤΙΣ ΔΟΜΕΣ ΚΑΙ ΤΑ ΣΤΕΛΕΧΗ ΤΗΣ ΠΡΩΤΟΒΑΘΜΙΑΣ ΚΑΙ ΔΕΥΤΕΡΟΒΑΘΜΙΑΣ ΕΚΠΑΙΔΕΥΣΗΣ
ΚΕΦΑΛΑΙΟ Α’ - ΔΟΜΕΣ ΚΑΙ ΣΤΕΛΕΧΗ ΤΗΣ ΠΡΩΤΟΒΑΘΜΙΑΣ ΚΑΙ ΔΕΥΤΕΡΟΒΑΘΜΙΑΣ ΕΚΠΑΙΔΕΥΣΗΣ
Άρθρο 3 Πεδίο εφαρμογής
Άρθρο 4 Ορισμοί
Άρθρο 5 Αποκεντρωμένες υπηρεσίες Πρωτοβάθμιας και Δευτεροβάθμιας εκπαίδευσης του Υπουργείου Παιδείας και Θρησκευμάτων
Άρθρο 6 Περιφερειακός Επόπτης Ποιότητας της Εκπαίδευσης
Άρθρο 7 Περιφερειακό Συμβούλιο Εποπτών
Άρθρο 8 Επόπτης Ποιότητας της Εκπαίδευσης
Άρθρο 9 Κοινή Συνεδρίαση Εποπτών Ποιότητας της Εκπαίδευσης και Συμβούλων Εκπαίδευσης
Άρθρο 10 Σύμβουλοι Εκπαίδευσης
Άρθρο 11 Σκοπός και αρμοδιότητες των Κέντρων Διεπιστημονικής Αξιολόγησης, Συμβουλευτικής και Υποστήριξης
Άρθρο 12 Παρακολούθηση της λειτουργίας των Κέντρων Διεπιστημονικής Αξιολόγησης, Συμβουλευτικής και Υποστήριξης 
Άρθρο 13 Περιοχές αρμοδιότητας των Κέντρων Διεπιστημονικής Αξιολόγησης, Συμβουλευτικής και Υποστήριξης 
Άρθρο 14 Διοίκηση των Κέντρων Διεπιστημονικής Αξιολόγησης, Συμβουλευτικής και Υποστήριξης 
Άρθρο 15 Στελέχωση των Κέντρων Διεπιστημονικής Αξιολόγησης, Συμβουλευτικής και Υποστήριξης
Άρθρο 16 Επιτροπές Διεπιστημονικής Υποστήριξης των Σχολικών Μονάδων Ειδικής Αγωγής και Εκπαίδευσης
Άρθρο 17 Σχολικά Δίκτυα Εκπαιδευτικής Υποστήριξης και Επιτροπές Διεπιστημονικής Υποστήριξης σχολικών μονάδων της γενικής και επαγγελματικής εκπαίδευσης
Άρθρο 18 Αποστολή και αρμοδιότητες των Κέντρων Εκπαίδευσης για το Περιβάλλον και την Αειφορία 
Άρθρο 19 Οργάνωση και στελέχωση των Κέντρων Εκπαίδευσης για το Περιβάλλον και την Αειφορία
Άρθρο 20 Υπεύθυνοι Πληροφορικής και Νέων Τεχνολογιών
Άρθρο 21 Υπεύθυνοι Φυσικής Αγωγής και Σχολικού Αθλητισμού
Άρθρο 22 Υπεύθυνοι Εργαστηριακών Κέντρων Φυσικών Επιστημών 
Άρθρο 23 Υπεύθυνοι Σχολικών Δραστηριοτήτων
Άρθρο 24 Υπεύθυνοι Αγωγής Υγείας
Άρθρο 25 Υπεύθυνοι Πολιτιστικών Θεμάτων 
Άρθρο 26 Υπεύθυνοι Περιβαλλοντικής Εκπαίδευσης
Άρθρο 27 Υπεύθυνοι Σχολικού Επαγγελματικού Προσανατολισμού
Άρθρο 28 Μισθολογικές διατάξεις
Άρθρο 29 Εξουσιοδοτικές διατάξεις
ΚΕΦΑΛΑΙΟ Β’ - ΕΠΙΛΟΓΗ ΤΩΝ ΣΤΕΛΕΧΩΝ ΤΗΣ ΕΚΠΑΙΔΕΥΣΗΣ
Άρθρο 30 Πίνακες και προτάσεις επιλογής στελεχών εκπαίδευσης
Άρθρο 31 Προϋποθέσεις συμμετοχής στη διαδικασία επιλογής
Άρθρο 32 Κριτήρια επιλογής
Άρθρο 33 Αποτίμηση των κριτηρίων επιλογής Περιφερειακών Διευθυντών Εκπαίδευσης, Διευθυντών Πρωτοβάθμιας και Δευτεροβάθμιας Εκπαίδευσης και Προϊσταμένων των Κέντρων Διεπιστημονικής Αξιολόγησης, Συμβουλευτικής και Υποστήριξης 
Άρθρο 34 Αποτίμηση κριτηρίων επιλογής Συμβούλων Εκπαίδευσης 
Άρθρο 35 Αποτίμηση κριτηρίων επιλογής Διευθυντών Σχολικών Μονάδων και Εργαστηριακών Κέντρων και Προϊσταμένων των Τμημάτων Εκπαιδευτικών Θεμάτων
Άρθρο 36 Επιτροπές αποτίμησης του συγγραφικού και ερευνητικού έργου
Άρθρο 37 Συμβούλια επιλογής
Άρθρο 38 Επιλογή Περιφερειακών Εποπτών Ποιότητας της Εκπαίδευσης, Εποπτών Ποιότητας της Εκπαίδευσης, Προϊσταμένων Κέντρων Εκπαίδευσης για το Περιβάλλον και την Αειφορία και του Προϊσταμένου του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης
Άρθρο 39 Προκήρυξη και υποβολή αιτήσεων
Άρθρο 40 Κατάρτιση αξιολογικών πινάκων επιλογής
Άρθρο 41 Τοποθέτηση στελεχών εκπαίδευσης
Άρθρο 42 Θητεία στελεχών και ανάληψη υπηρεσίας
Άρθρο 43 Σειρά επιλογής στελεχών της εκπαίδευσης
Άρθρο 44 Απαλλαγή στελεχών της εκπαίδευσης από την άσκηση των καθηκόντων τους
Άρθρο 45 Μεταθέσεις - τοποθετήσεις των στελεχών της εκπαίδευσης μετά από τη λήξη της θητείας τους
Άρθρο 46 Αναπλήρωση
Άρθρο 47 Επιλογή στελεχών της Σιβιτανιδείου Δημόσιας Σχολής Τεχνών και Επαγγελμάτων
Άρθρο 48 Επαγγελματική ανάπτυξη των στελεχών της εκπαίδευσης
Άρθρο 49 Εξουσιοδοτικές διατάξεις
ΚΕΦΑΛΑΙΟ Γ’ - ΛΟΙΠΕΣ ΔΙΑΤΑΞΕΙΣ ΜΕΡΟΥΣ Β’
Άρθρο 50 - Φορείς και όργανα επιμόρφωσης των εκπαιδευτικών - Τροποποίηση του άρθρου 29 του 
ν. 1566/1985
Άρθρο 51 Διοικητική υπαγωγή των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης στον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων - Τροποποιήσεις του άρθρου 14 του ν. 2817/2000
Άρθρο 52 Πειθαρχικά Συμβούλια στελεχών της εκπαίδευσης - Τροποποίηση του άρθρου έκτου του ν. 4057/2012
Άρθρο 53 Διαγνωστικοί, αξιολογικοί και υποστηρικτικοί φορείς για τους μαθητές με αναπηρία και ειδικές εκπαιδευτικές ανάγκες - Αντικατάσταση του άρθρου 4 του ν. 3699/2008
Άρθρο 54 Διαδικασία διάγνωσης ειδικών εκπαιδευτικών αναγκών - Αντικατάσταση του άρθρου 5 του 
ν. 3699/2008
Άρθρο 55 Παράταση φοίτησης μαθητών Σχολικών Μονάδων Ειδικής Αγωγής και Εκπαίδευσης - Τροποποίηση του άρθρου 8 του ν. 3699/2008
ΜΕΡΟΣ Γ’ - ΑΞΙΟΛΟΓΗΣΗ ΤΟΥ ΕΡΓΟΥ ΣΤΕΛΕΧΩΝ, ΕΚΠΑΙΔΕΥΤΙΚΩΝ ΚΑΙ ΛΟΙΠΟΥ ΕΙΔΙΚΟΥ ΠΡΟΣΩΠΙΚΟΥ THΣ ΔΗΜΟΣΙΑΣ ΠΡΩΤΟΒΑΘΜΙΑΣ ΚΑΙ ΔΕΥΤΕΡΟΒΑΘΜΙΑΣ ΕΚΠΑΙΔΕΥΣΗΣ
ΚΕΦΑΛΑΙΟ Α’ - ΓΕΝΙΚΕΣ ΔΙΑΤΑΞΕΙΣ
Άρθρο 56 Σκοπός και πεδίο εφαρμογής
ΚΕΦΑΛΑΙΟ Β’ - ΑΞΙΟΛΟΓΗΣΗ ΤΩΝ ΣΤΕΛΕΧΩΝ ΤΗΣ ΕΚΠΑΙΔΕΥΣΗΣ
Άρθρο 57 Προγραμματισμός του έργου των στελεχών της εκπαίδευσης
Άρθρο 58 Όργανα αξιολόγησης
Άρθρο 59 Περιοδικότητα αξιολόγησης 
Άρθρο 60 Κριτήρια και βαθμολογία της αξιολόγησης
Άρθρο 61 Διαδικασίες αξιολόγησης
Άρθρο 62 Ενστάσεις
Άρθρο 63 Όργανα εξέτασης των ενστάσεων
Άρθρο 64 Ειδικές ρυθμίσεις για τα στελέχη των Πρότυπων και Πειραματικών Σχολείων
Άρθρο 65 Εξουσιοδοτικές διατάξεις
ΚΕΦΑΛΑΙΟ Γ’ - ΑΞΙΟΛΟΓΗΣΗ ΤΟΥ ΕΡΓΟΥ ΤΩΝ ΕΚΠΑΙΔΕΥΤΙΚΩΝ ΚΑΙ ΤΩΝ ΜΕΛΩΝ ΤΟΥ ΕΙΔΙΚΟΥ ΕΚΠΑΙΔΕΥΤΙΚΟΥ ΚΑΙ ΒΟΗΘΗΤΙΚΟΥ ΠΡΟΣΩΠΙΚΟΥ
Άρθρο 66 Όργανα και αντικείμενο αξιολόγησης των εκπαιδευτικών και των μελών του Ειδικού Εκπαιδευτικού Προσωπικού και του Ειδικού Βοηθητικού Προσωπικού της δημόσιας εκπαίδευσης
Άρθρο 67 Πεδία και κριτήρια αξιολόγησης του έργου των εκπαιδευτικών
Άρθρο 68 Πεδία και κριτήρια αξιολόγησης του έργου των εκπαιδευτικών των Κέντρων Εκπαίδευσης για το Περιβάλλον και την Αειφορία και των Διευθύνσεων Εκπαίδευσης
Άρθρο 69 Πεδία και κριτήρια αξιολόγησης του έργου των μελών του Ειδικού Εκπαιδευτικού Προσωπικού των σχολικών μονάδων
Άρθρο 70 Πεδία και κριτήρια αξιολόγησης του έργου των εκπαιδευτικών και των μελών του Ειδικού Εκπαιδευτικού Προσωπικού των Κέντρων Διεπιστημονικής Αξιολόγησης, Συμβουλευτικής και Υποστήριξης και των μελών του Ειδικού Εκπαιδευτικού Προσωπικού των Επιτροπών Διεπιστημονικής Υποστήριξης
Άρθρο 71 Πεδία και κριτήρια αξιολόγησης του έργου των μελών του Ειδικού Βοηθητικού Προσωπικού των σχολικών μονάδων
Άρθρο 72 Καταχώριση στοιχείων σε ηλεκτρονικό φάκελο
Άρθρο 73 Διαδικασία αξιολόγησης του έργου των εκπαιδευτικών 
Άρθρο 74 Διαδικασία αξιολόγησης του έργου των εκπαιδευτικών των Κέντρων Εκπαίδευσης για το Περιβάλλον και την Αειφορία και των Διευθύνσεων Εκπαίδευσης 
Άρθρο 75 Διαδικασία αξιολόγησης του έργου των μελών του Ειδικού Εκπαιδευτικού Προσωπικού και του Ειδικού Βοηθητικού Προσωπικού των σχολικών μονάδων 
Άρθρο 76 Διαδικασία αξιολόγησης του έργου των εκπαιδευτικών και των μελών του Ειδικού Εκπαιδευτικού Προσωπικού των Κέντρων Διεπιστημονικής Αξιολόγησης, Συμβουλευτικής και Υποστήριξης και των μελών του Ειδικού Εκπαιδευτικού Προσωπικού των Επιτροπών Διεπιστημονικής Υποστήριξης
Άρθρο 77 Περιοδικότητα αξιολόγησης
Άρθρο 78 Αξιοποίηση των αποτελεσμάτων της αξιολόγησης του έργου των εκπαιδευτικών, καθώς και των μελών του Ειδικού Εκπαιδευτικού Προσωπικού και του Ειδικού Βοηθητικού Προσωπικού
Άρθρο 79 Ενστάσεις 
Άρθρο 80 Εξουσιοδοτικές διατάξεις
ΚΕΦΑΛΑΙΟ Δ’ - ΛΟΙΠΕΣ ΔΙΑΤΑΞΕΙΣ ΜΕΡΟΥΣ Γ’
Άρθρο 81 Ειδική ψηφιακή εφαρμογή για την αξιολόγηση των στελεχών εκπαίδευσης, των εκπαιδευτικών, του Ειδικού Εκπαιδευτικού και του Ειδικού Βοηθητικού Προσωπικού
Άρθρο 82 Μεταξιολόγηση του συστήματος αξιολόγησης
Άρθρο 83 Εξουσιοδοτικές διατάξεις
ΜΕΡΟΣ Δ’ - ΔΙΑΤΑΞΕΙΣ ΓΙΑ ΤΗΝ ΑΥΤΟΝΟΜΙΑ ΤΗΣ ΣΧΟΛΙΚΗΣ ΜΟΝΑΔΑΣ
ΚΕΦΑΛΑΙΟ Α’ - ΜΕΓΑΛΥΤΕΡΗ ΕΛΕΥΘΕΡΙΑ ΣΤΗΝ ΟΡΓΑΝΩΣΗ ΤΗΣ ΔΙΔΑΣΚΑΛΙΑΣ
Άρθρο 84 Μητρώο Διδακτικών Βιβλίων και Ψηφιακή Βιβλιοθήκη Διδακτικών Βιβλίων
Άρθρο 85 Επιλογή διδακτικών βιβλίων
Άρθρο 86 Αξιολόγηση μαθητών
Άρθρο 87 Συνεργασίες με τρίτους φορείς
Άρθρο 88 Διεξαγωγή έρευνας και πρακτική άσκηση στη σχολική μονάδα
Άρθρο 89 Λειτουργία Εκπαιδευτικών Ομίλων - Υπεύθυνοι Εκπαιδευτικών Ομίλων
Άρθρο 90 Παιδαγωγικές συναντήσεις
Άρθρο 91 Εξουσιοδοτικές διατάξεις
ΚΕΦΑΛΑΙΟ Β’ - ΕΝΙΣΧΥΣΗ ΤΟΥ ΡΟΛΟΥ ΤΟΥ ΔΙΕΥΘΥΝΤΗ/ΠΡΟΪΣΤΑΜΕΝΟΥ ΤΗΣ ΣΧΟΛΙΚΗΣ ΜΟΝΑΔΑΣ ΚΑΙ ΤΩΝ ΕΚΠΑΙΔΕΥΤΙΚΩΝ ΣΕ ΘΕΣΕΙΣ ΕΥΘΥΝΗΣ
Άρθρο 92 Ενδοσχολικοί Συντονιστές
Άρθρο 93 Παιδαγωγικός σύμβουλος - μέντορας στη σχολική μονάδα
Άρθρο 94 Υπεύθυνος Διασύνδεσης με τη Μαθητεία στα Ενιαία Ειδικά Επαγγελματικά Γυμνάσια - Λύκεια
Άρθρο 95 Ενδοσχολική επιμόρφωση
Άρθρο 96 Συμμετοχή εκπαιδευτικών στην ενδοσχολική επιμόρφωση 
Άρθρο 97 Υπαλλακτικός τρόπος άσκησης των αρμοδιοτήτων των άρθρων 47 και 47Α του ν. 4547/2018 από τον Διευθυντή ή τον Προϊστάμενο της σχολικής μονάδας
Άρθρο 98 Χρήση - Αξιοποίηση των σχολικών κτιρίων, υποδομών και λοιπών εγκαταστάσεων
Άρθρο 99 Χρηματοδότηση σχολικών μονάδων και διαχείριση δωρεών
Άρθρο 100 Ανάθεση διδασκαλίας από τον Διευθυντή ή τον Προϊστάμενο της σχολικής μονάδας
Άρθρο 101 Ανάθεση εξωδιδακτικών εργασιών από τον Διευθυντή ή τον Προϊστάμενο της σχολικής μονάδας - Τροποποίηση της παρ. 8 του άρθρου 13 του 
ν. 1566/1985
Άρθρο 102 Ορισμός υπεύθυνων τμημάτων και μαθητικών κοινοτήτων
Άρθρο 103 Εξουσιοδοτικές διατάξεις
ΚΕΦΑΛΑΙΟ Γ’ - ΘΕΣΠΙΣΗ ΠΛΑΙΣΙΟΥ ΑΥΞΗΜΕΝΗΣ ΔΙΑΦΑΝΕΙΑΣ ΚΑΙ ΛΟΓΟΔΟΣΙΑΣ
Άρθρο 104 Αξιολόγηση του εκπαιδευτικού συστήματος
Άρθρο 105 Δημιουργία και λειτουργία ιστοσελίδας σε επίπεδο σχολικής μονάδας
Άρθρο 106 Προσβασιμότητα ιστοσελίδων σχολικών μονάδων
Άρθρο 107 Αναμόρφωση του θεσμού του Σχολικού Συμβουλίου
Άρθρο 108 Εξουσιοδοτικές διατάξεις
ΜΕΡΟΣ Ε’ - ΔΙΑΤΑΞΕΙΣ ΓΙΑ ΤΗΝ ΕΚΚΛΗΣΙΑΣΤΙΚΗ ΕΚΠΑΙΔΕΥΣΗ
ΚΕΦΑΛΑΙΟ Α’ - ΔΕΥΤΕΡΟΒΑΘΜΙΑ ΕΚΚΛΗΣΙΑΣΤΙΚΗ ΕΚΠΑΙΔΕΥΣΗ
Άρθρο 109 Δευτεροβάθμια εκκλησιαστική εκπαίδευση
Άρθρο 110 Σκοπός των Εκκλησιαστικών Σχολείων
Άρθρο 111 Εποπτικό Συμβούλιο Εκκλησιαστικής Εκπαίδευσης
Άρθρο 112 Ίδρυση, κατάργηση και αναστολή λειτουργίας Εκκλησιαστικών Σχολείων
Άρθρο 113 Αθωνιάδα Εκκλησιαστική Ακαδημία
Άρθρο 114 Γενικό Εκκλησιαστικό Λύκειο Ριζαρείου Εκκλησιαστικής Σχολής
Άρθρο 115 Στέγαση Εκκλησιαστικών Σχολείων
Άρθρο 116 Όργανα διοίκησης των Εκκλησιαστικών Σχολείων
Άρθρο 117 Διευθυντές Εκκλησιαστικών Σχολείων
Άρθρο 118 Υποδιευθυντές Εκκλησιαστικών Σχολείων
Άρθρο 119 Θητεία Διευθυντών και Υποδιευθυντών
Άρθρο 120 Απαλλαγή των Διευθυντών και Υποδιευθυντών από την άσκηση των καθηκόντων τους
Άρθρο 121 Μετάθεση - τοποθέτηση Διευθυντών και Υποδιευθυντών μετά τη λήξη της θητείας τους
Άρθρο 122 Δικαίωμα φοίτησης στα Εκκλησιαστικά Σχολεία
Άρθρο 123 Εισαγωγή μαθητών και μαθητριών σε Εκκλησιαστικά Σχολεία
Άρθρο 124 Προγράμματα σπουδών
Άρθρο 125 Λειτουργία ομίλων και θερινών προγραμμάτων
Άρθρο 126 Παροχές και διευκολύνσεις μαθητών και μαθητριών
Άρθρο 127 Εκπαιδευτικό Προσωπικό των Εκκλησιαστικών Σχολείων
Άρθρο 128 Διοικητική και λειτουργική υποστήριξη των Εκκλησιαστικών Σχολείων
Άρθρο 129 Σύνδεση των Εκκλησιαστικών Σχολείων με φορείς και με σχολικές μονάδες της αλλοδαπής
Άρθρο 130 Αξιολόγηση του Διευθυντή και Υποδιευθυντή των Εκκλησιαστικών Σχολείων
Άρθρο 131 Αξιολόγηση των εκπαιδευτικών των Εκκλησιαστικών Σχολείων
Άρθρο 132 Χρηματοδότηση των Εκκλησιαστικών Σχολείων
Άρθρο 133 Σχολική Εφορεία
Άρθρο 134 Μαθητική εστία
Άρθρο 135 Εφαρμογή της νομοθεσίας για τη δημόσια γενική Δευτεροβάθμια Εκπαίδευση
Άρθρο 136 Κάλυψη δαπανών λειτουργίας
Άρθρο 137 Εξουσιοδοτικές διατάξεις
ΚΕΦΑΛΑΙΟ Β’ - ΣΧΟΛΕΣ ΜΑΘΗΤΕΙΑΣ ΥΠΟΨΗΦΙΩΝ ΚΛΗΡΙΚΩΝ
Άρθρο 138 Μεταδευτεροβάθμια εκκλησιαστική εκπαίδευση
Άρθρο 139 Σκοπός των Σχολών Μαθητείας Υποψήφιων Κληρικών
Άρθρο 140 Δίπλωμα μαθητείας
Άρθρο 141 Ίδρυση, οργάνωση και λειτουργία των Σχολών Μαθητείας Υποψήφιων Κληρικών
Άρθρο 142 Σχολή Μαθητείας Υποψήφιων Κληρικών Ριζαρείου Εκκλησιαστικής Σχολής
Άρθρο 143 Εκπαιδευτικά προγράμματα των Σχολών Μαθητείας Υποψήφιων Κληρικών
Άρθρο 144 Δικαίωμα φοίτησης στις Σχολές Μαθητείας Υποψήφιων Κληρικών
Άρθρο 145 Εισαγωγή ιεροσπουδαστών στις Σχολές Μαθητείας Υποψήφιων Κληρικών
Άρθρο 146 Πρώτο στάδιο επιλογής ιεροσπουδαστών
Άρθρο 147 Δεύτερο στάδιο επιλογής ιεροσπουδαστών
Άρθρο 148 Διδακτικό προσωπικό των Σχολών Μαθητείας Υποψήφιων Κληρικών
Άρθρο 149 Όργανα διοίκησης των Σχολών Μαθητείας Υποψήφιων Κληρικών
Άρθρο 150 Διευθυντής της Σχολής Μαθητείας Υποψήφιων Κληρικών
Άρθρο 151 Στέγαση των Σχολών Μαθητείας Υποψήφιων Κληρικών
Άρθρο 152 Ιατροφαρμακευτικές και νοσοκομειακές δαπάνες σπουδαστών
Άρθρο 153 Πρόσβαση στις Θεολογικές Σχολές και στα προγράμματα ιερατικών σπουδών των Ανώτατων Εκκλησιαστικών Ακαδημιών
Άρθρο 154 Χρηματοδότηση Σχολών Μαθητείας Υποψήφιων Κληρικών
Άρθρο 155 Εφορεία Λειτουργίας Σχολών Μαθητείας Υποψήφιων Κληρικών
Άρθρο 156 Σύνδεση των Σχολών Μαθητείας Υποψήφιων Κληρικών με φορείς
Άρθρο 157 Αξιολόγηση του εκπαιδευτικού προγράμματος των Σχολών Μαθητείας Υποψήφιων Κληρικών και του προσωπικού τους
Άρθρο 158 Εστίες ιεροσπουδαστών των Σχολών Μαθητείας Υποψήφιων Κληρικών
Άρθρο 159 Ρύθμιση θεμάτων οργάνωσης και λειτουργίας των Σχολών Μαθητείας Υποψήφιων Κληρικών
Άρθρο 160 Χρόνος έναρξης λειτουργίας των Εκκλησιαστικών Σχολείων και των Σχολών Μαθητείας Υποψήφιων Κληρικών
Άρθρο 161 Θέματα Γενικών Εκκλησιαστικών Λυκείων Βελλάς Ιωαννίνων και Πατριαρχικής Εκκλησιαστικής Σχολής Κρήτης
Άρθρο 162 Προθεσμία χορήγησης γνώμης, πρότασης ή εισήγησης 
Άρθρο 163 Εξουσιοδοτικές διατάξεις
ΚΕΦΑΛΑΙΟ Γ’ - ΑΝΩΤΑΤΕΣ ΕΚΚΛΗΣΙΑΣΤΙΚΕΣ ΑΚΑΔΗΜΙΕΣ
Άρθρο 164 Πρόσβαση πτυχιούχων Ανώτατων Εκκλησιαστικών Ακαδημιών στο Τμήμα Συντήρησης Αρχαιοτήτων και Έργων Τέχνης του Πανεπιστημίου Δυτικής Αττικής και στο Τμήμα Μουσικής Επιστήμης και Τέχνης του Πανεπιστημίου Μακεδονίας
Άρθρο 165 Οργάνωση και πρόσβαση στις Ανώτατες Εκκλησιαστικές Ακαδημίες, πρόγραμμα σπουδών και διάρκεια φοίτησης - Τροποποιήσεις των άρθρων 1, 3, 4, 5 και 6 του ν. 3432/2006
ΜΕΡΟΣ ΣΤ’ - ΛΟΙΠΕΣ ΔΙΑΤΑΞΕΙΣ
ΚΕΦΑΛΑΙΟ Α’ - ΡΥΘΜΙΣΕΙΣ ΓΙΑ ΤΗΝ ΠΡΩΤΟΒΑΘΜΙΑ ΚΑΙ ΔΕΥΤΕΡΟΒΑΘΜΙΑ ΕΚΠΑΙΔΕΥΣΗ ΚΑΙ ΕΙΔΙΚΗ ΑΓΩΓΗ
Άρθρο 166 Κατά προτεραιότητα κάλυψη των κενών/κενούμενων θέσεων στα ολιγοθέσια σχολεία - Τροποποίηση της παρ. 3 του άρθρου 63 του ν. 4589/2019
Άρθρο 167 Δυνατότητα μετάταξης εκπαιδευτικών κλάδων ΠΕ79 - Μουσικής, ΠΕ08 - Καλλιτεχνικών και ΠΕ91 - Θεατρικής Αγωγής της Πρωτοβάθμιας Εκπαίδευσης στα μουσικά και καλλιτεχνικά σχολεία της Δευτεροβάθμιας Εκπαίδευσης - Τροποποίηση της παρ. 5 του άρθρου 12 του ν. 3260/2004
Άρθρο 168 Αιτήσεις - προθεσμίες για τις μεταθέσεις των εκπαιδευτικών - Τροποποίηση των παρ. 2 και 3 του άρθρου 6 του π.δ. 50/1996
Άρθρο 169 Αιτήσεις - προθεσμίες για τις μεταθέσεις των μελών Ειδικού Εκπαιδευτικού Προσωπικού και Ειδικού Βοηθητικού Προσωπικού - Τροποποίηση της παρ. 7 του άρθρου 23 του ν. 3699/2008
Άρθρο 170 Προσωπικό Ειδικής Αγωγής και Εκπαίδευσης και κάλυψη υπηρεσιακών αναγκών - Τροποποίηση της παρ. 3 του άρθρου 16 του ν. 3699/2008
Άρθρο 171 Άδειες χωρίς αποδοχές - Τροποποίηση της υποπαρ. 2 της παρ. Ε’ του άρθρου 16 του ν. 1566/1985
Άρθρο 172 Εγγραφή αλλοδαπών μαθητών στις σχολικές μονάδες Δευτεροβάθμιας Εκπαίδευσης
Άρθρο 173 Δυνατότητα ένταξης των μαθητών με σοβαρές ψυχικές παθήσεις στην κατηγορία των κατ’ ιδίαν διδαχθέντων
Άρθρο 174 Καταργούμενες διατάξεις
Άρθρο 175 Πιλοτική εφαρμογή προγραμμάτων σπουδών σε Πρότυπα και Πειραματικά Σχολεία για τα σχολικά έτη 2021 - 2022 και 2022 - 2023 - Προσθήκη άρθρου 11Α στον ν. 4692/2020
Άρθρο 176 Χρηματοδότηση από το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Παιδείας και Θρησκευμάτων των αναπληρωτών και ωρομισθίων εκπαιδευτικών και μελών Ειδικού Εκπαιδευτικού και Ειδικού Βοηθητικού Προσωπικού - Τροποποίηση του άρθρου 19 του ν. 4283/2014
Άρθρο 177 Ρυθμίσεις για τα Πρότυπα και Πειραματικά Σχολεία - Τροποποιήσεις των άρθρων 14, 15, 16, 17, 19, 20 και 21 του ν. 4692/2020
Άρθρο 178 Σύναψη συμβάσεων εργασίας ορισμένου χρόνου για τους αναπληρωτές και ωρομίσθιους εκπαιδευτικούς και μέλη Ειδικού Εκπαιδευτικού Προσωπικού και Ειδικού Βοηθητικού Προσωπικού
Άρθρο 179 Εφαρμογή του Μέρους Δ’ του παρόντος στα μειονοτικά σχολεία του ν. 694/1977
Άρθρο 180 Κατάργηση της διαδικασίας εκ νέου προσκόμισης δικαιολογητικών εγγράφων αναφορικά με τον χρόνο υπηρεσίας των προσωρινών αναπληρωτών και ωρομίσθιων εκπαιδευτικών, καθώς και μελών Ειδικού Εκπαιδευτικού Προσωπικού και Ειδικού Βοηθητικού Προσωπικού που καταχωρίζονται στο Ολοκληρωμένο Πληροφοριακό Σύστημα Διαχείρισης Προσωπικού Πρωτοβάθμιας και Δευτεροβάθμιας Εκπαίδευσης
Άρθρο 181 Παροχή υπηρεσιών από στελέχη της δημόσιας πρωτοβάθμιας και δευτεροβάθμιας εκπαίδευσης σε συναφείς με τα καθήκοντα της κύριας θέσης τους φορείς υλοποίησης συγχρηματοδοτούμενων πράξεων - Τροποποίηση της παρ. 9 του άρθρου 58 του ν. 4075/2012
Άρθρο 182 Προσωρινή τοποθέτηση εκπαιδευτικών - Τροποποίηση της περ. ε) της παρ. 3 του π.δ. 50/1996
Άρθρο 183 Τίτλος πληρωμής επιμισθίου εξωτερικού - Προσθήκη άρθρου 19Α στον ν. 4415/2016
Άρθρο 184 Διασφάλιση αποδοχών - Τροποποίηση της παρ. 5 του άρθρου 27 του ν. 4354/2015
ΚΕΦΑΛΑΙΟ Β’ - ΡΥΘΜΙΣΕΙΣ ΓΙΑ ΤΗΝ ΤΡΙΤΟΒΑΘΜΙΑ ΕΚΠΑΙΔΕΥΣΗ
Άρθρο 185 Ρυθμίσεις Ερευνητικών Πανεπιστημιακών Ινστιτούτων 
Άρθρο 186 Απασχόληση Πανεπιστημιακών Ιατρών στο Ευγενίδειο Θεραπευτήριο
Άρθρο 187 Ρυθμίσεις για το ηλεκτρονικό σύστημα διαχείρισης διαδικασιών εκλογής και εξέλιξης καθηγητών «ΑΠΕΛΛΑ» και το πληροφοριακό σύστημα «ΕΥΔΟΞΟΣ»
Άρθρο 188 Ρύθμιση για τα ασυμβίβαστα του Κοσμήτορα - Τροποποίηση του άρθρου 24 του ν. 4009/2011
Άρθρο 189 Ρυθμίσεις για τις αποφάσεις σύστασης Μονάδων Ασφάλειας και Προστασίας των Ανώτατων Εκπαιδευτικών Ιδρυμάτων
Άρθρο 190 Ρυθμίσεις για την απόσπαση προσωπικού στην Εθνική Αρχή Ανώτατης Εκπαίδευσης - Τροποποίηση του άρθρου 18 του ν. 4653/2020 
Άρθρο 191 Ρυθμίσεις για τη διαδικασία ίδρυσης, κατάργησης, συγχώνευσης και μετονομασίας Α.Ε.Ι., Σχολής και Τμήματος - Τροποποίηση της παρ. 2 του άρθρου 5 και της παρ. 2 του άρθρου 10 του ν. 4485/2017
Άρθρο 192 Χρήση ηλεκτρονικών μέσων για τη διενέργεια εκλογικών διαδικασιών και συνεδριάσεων των οργάνων των Α.Ε.Ι.
Άρθρο 193 Τράπεζα ερωτήσεων Διεπιστημονικού Οργανισμού Αναγνώρισης Τίτλων Ακαδημαϊκών και Πληροφόρησης - Προσθήκη εδαφίου στην παρ. 2 του άρθρου 12 του ν. 3328/2005
Άρθρο 194 Χορήγηση ανταποδοτικών υποτροφιών για διεξαγωγή επικουρικού διδακτικού έργου - Τροποποίηση της παρ. 1 του άρθρου τριακοστού τρίτου του ν. 4737/2020
Άρθρο 195 Στεγαστικό επίδομα προπτυχιακών φοιτητών
Άρθρο 196 Ζητήματα του Πανεπιστημίου Πελοποννήσου - Τροποποίηση της παρ. 7 του άρθρου 38 του 
ν. 4610/2019
Άρθρο 197 Απασχόληση επιστημονικών συνεργατών σε Εργαστήρια και Κλινικές των Ανώτατων Εκπαιδευτικών Ιδρυμάτων
Άρθρο 198 Οικονομικό κίνητρο σε ιατρούς κλάδου του Εθνικού Συστήματος Υγείας και ειδικευόμενους ειδικότητας αναισθησιολογίας - Αντικατάσταση του άρθρου 32 του ν. 4816/2021
Άρθρο 199 Παράταση χρόνου αναστολής καθηκόντων των μελών Διδακτικού Ερευνητικού Προσωπικού των Ανώτατων Εκπαιδευτικών Ιδρυμάτων (Α.Ε.Ι.) που υπηρετούν σε νομικά πρόσωπα δημοσίου δικαίου του Υπουργείου Υγείας
Άρθρο 200 Εκπαιδευτικό προσωπικό των νηπιαγωγείων των Εταιρειών Αξιοποίησης και Διαχείρισης της περιουσίας των Ανώτατων Εκπαιδευτικών Ιδρυμάτων
Άρθρο 201 Ρυθμίσεις για τα Ερευνητικά Κέντρα της Ακαδημίας Αθηνών
Άρθρο 202 Διαδικασία αποδοχής δωρεών και χορηγιών προς τα Α.Ε.Ι.
Άρθρο 203 Ρυθμίσεις για το Κέντρο Αρχαίου Ελληνικού και Κινεζικού Πολιτισμού
Άρθρο 204 Παράταση στην προθεσμία έκδοσης των Οδηγών Χρηματοδότησης και Διαχείρισης -Τροποποίηση του άρθρου 130 του ν. 4763/2020 (Α’ 254)
Άρθρο 205 Εξουσιοδοτικές διατάξεις
ΚΕΦΑΛΑΙΟ Γ’ - ΑΛΛΕΣ ΔΙΑΤΑΞΕΙΣ
Άρθρο 206 Ρύθμιση θεμάτων επαγγελματικής κατάρτισης στα Πειραματικά και Θεματικά Ινστιτούτα Επαγγελματικής Κατάρτισης και στις Πειραματικές Επαγγελματικές Σχολές Μαθητείας του Οργανισμού Απασχόλησης Εργατικού Δυναμικού - Τροποποίηση του άρθρου 41 του ν. 4763/2020
Άρθρο 207 Ρύθμιση θεμάτων επαγγελματικής κατάρτισης στα δημόσια Ινστιτούτα Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων - Τροποποίηση της παρ. 17 του άρθρου 34 του ν. 4763/2020
Άρθρο 208 Ρύθμιση θεμάτων υπηρεσιακής κατάστασης εκπαιδευτικών της Πρωτοβάθμιας και Δευτεροβάθμιας Εκπαίδευσης που παρέχουν εκπαιδευτικό έργο στα δημόσια Ινστιτούτα Επαγγελματικής Κατάρτισης - Τροποποίηση του άρθρου 50 του ν. 4415/2016
Άρθρο 209 Ρύθμιση θεμάτων εκπαιδευτικού προσωπικού του Μεταλυκειακού Έτους - Τάξης Μαθητείας - Τροποποίηση του άρθρου 36 του ν. 4763/2020
Άρθρο 210 Παράταση απόσπασης και θητείας των Διευθυντών και Υποδιευθυντών δημόσιων Ινστιτούτων Επαγγελματικής Κατάρτισης αρμοδιότητας Υπουργείου Παιδείας και Θρησκευμάτων - Τροποποίηση της παρ. 12 του άρθρου 34 του ν. 4763/2020
Άρθρο 211 Ρυθμίσεις θεμάτων φοίτησης στις Επαγγελματικές Σχολές Κατάρτισης και στις Επαγγελματικές Σχολές Μαθητείας του Οργανισμού Απασχόλησης Εργατικού Δυναμικού - Τροποποίηση της περ. β) της παρ. 7 του άρθρου 11 του ν. 4763/2020
Άρθρο 212 Ρύθμιση θεμάτων καθορισμού τομέων και ειδικοτήτων των Επαγγελματικών Λυκείων - Τροποποίηση της περ. ια) της παρ. 2 του άρθρου 43 του 
ν. 4186/2013
Άρθρο 213 Ρύθμιση θεμάτων εποπτείας και λειτουργίας των Πρότυπων Επαγγελματικών Λυκείων - Τροποποίηση της παρ. 2 του άρθρου 16 του ν. 4763/2020
Άρθρο 214 Αποσπάσεις Διευθυντών και Υποδιευθυντών των δημόσιων Ινστιτούτων Επαγγελματικής Κατάρτισης και των δημόσιων Επαγγελματικών Σχολών Κατάρτισης - Τροποποίηση του άρθρου 118 του ν. 4692/2020
Άρθρο 215 Τίτλοι σπουδών Μουσουλμανικών Ιεροσπουδαστηρίων Θράκης και Τράπεζα Θεμάτων
Άρθρο 216 Θέματα Ιδρύματος Ποιμαντικής Επιμορφώσεως - Τροποποίηση του άρθρου 64 του ν. 4415/2016
Άρθρο 217 Ρυθμίσεις μειονοτικών σχολείων Θράκης για την Τράπεζα Θεμάτων Διαβαθμισμένης Δυσκολίας - Τροποποίηση του άρθρου 9 του ν. 4692/2020
Άρθρο 218 Διοίκηση της Εστίας Εκκλησιαστικής Εκπαίδευσης - Τροποποίηση της παρ. 3 του άρθρου 26 του ν. 3432/2006
Άρθρο 219 Σύσταση θέσεων υπαλλήλων στην Ιερά Μητρόπολη Κηφισίας, Αμαρουσίου και Ωρωπού
Άρθρο 220 Σύστημα επιβράβευσης απόδοσης Συμβούλων του Ινστιτούτου Εκπαιδευτικής Πολιτικής
Άρθρο 221 Ρυθμίσεις θεμάτων για το Διοικητικό Συμβούλιο της Σιβιτανιδείου Δημοσίας Σχολής Τεχνών και Επαγγελμάτων - Τροποποίηση της παρ. 5 του άρθρου 30 του ν. 4186/2013
Άρθρο 222 Ρυθμίσεις για το Παλλημνιακό Ταμείο - Τροποποίηση της παρ. 7 του άρθρου 27 του ν. 4589/2019
Άρθρο 223 Δαπάνες διεθνών υποχρεώσεων Υπουργείου Παιδείας και Θρησκευμάτων
Άρθρο 224 Μεταφορά σχολικής μονάδας ιδιωτικού ή ξένου σχολείου
Άρθρο 225 Ρύθμιση απαλλαγών σχετικά με την καταβολή κομίστρου στα μέσα μαζικής μεταφοράς δικαιούχων αρμοδιότητας Υπουργείου Παιδείας και Θρησκευμάτων - Τροποποίηση των παρ. 1 και 5 του άρθρου 86 του ν. 4530/2018
Άρθρο 226 Παράταση ισχύος ρυθμίσεων αρμοδιότητας Υπουργείου Παιδείας και Θρησκευμάτων για τα ζητήματα έκτακτης προμήθειας μέσων ατομικής υγιεινής ή συλλογικής προστασίας, την αντιμετώπιση της διασποράς και των συνεπειών του κορωνοϊού COVID-19
Άρθρο 227 Υποβολή σε διαγνωστικό έλεγχο νόσησης από τον κορωνοϊό COVID-19 για συμμετοχή στην εκπαιδευτική διαδικασία - Τροποποίηση του πρώτου εδαφίου του άρθρου 96 του ν. 4790/2021
Άρθρο 228 Παράταση της προθεσμίας έκδοσης του Κανονισμού Εσωτερικής Οργάνωσης και Λειτουργίας του Ινστιτούτου Τεχνολογίας Υπολογιστών και Εκδόσεων «Διόφαντος» - Τροποποίηση της παρ. 2 του άρθρου 46 του ν. 4589/2019
Άρθρο 229 Πρώιμη εκπαιδευτική και υποστηρικτική παρέμβαση σε μαθητές Πρωτοβάθμιας Εκπαίδευσης
Άρθρο 230  Αρμοδιότητες του Ιδρύματος Νεολαίας και Δια Βίου Μάθησης - Τροποποίηση του άρθρου 2 του ν. 4115/2013
ΜΕΡΟΣ Ζ’ - ΜΕΤΑΒΑΤΙΚΕΣ ΔΙΑΤΑΞΕΙΣ
ΚΕΦΑΛΑΙΟ Α’ - ΜΕΤΑΒΑΤΙΚΕΣ ΔΙΑΤΑΞΕΙΣ ΜΕΡΟΥΣ Β’
Άρθρο 231 Μεταβατικές διατάξεις Κεφαλαίου Α’
Άρθρο 232 Μεταβατικές διατάξεις Κεφαλαίου Β’
Άρθρο 233 Κατάργηση των Περιφερειακών Κέντρων Εκπαιδευτικού Σχεδιασμού και των θέσεων Συντονιστών Εκπαιδευτικού Έργου
Άρθρο 234 Μεταβατικές Διατάξεις Κεφαλαίου Γ’
ΚΕΦΑΛΑΙΟ Β’ - ΜΕΤΑΒΑΤΙΚΕΣ ΔΙΑΤΑΞΕΙΣ ΜΕΡΟΥΣ Γ’
Άρθρο 235 Μεταβατικές διατάξεις Κεφαλαίου B’
ΚΕΦΑΛΑΙΟ Γ’ - ΜΕΤΑΒΑΤΙΚΕΣ ΔΙΑΤΑΞΕΙΣ ΜΕΡΟΥΣ Ε’
Άρθρο 236 Μεταβατική διάταξη για τη συγκρότηση του Εποπτικού Συμβουλίου Εκκλησιαστικής Εκπαίδευσης
Άρθρο 237 Μεταβατικές διατάξεις για εκπαιδευτικούς και διευθυντές Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων
Άρθρο 238 Μεταβατικές διατάξεις για θέματα φοίτησης, σίτισης και διαμονής μαθητικού δυναμικού των Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων του ν. 3432/2006 και στέγασης των Εκκλησιαστικών Σχολείων
Άρθρο 239 Μεταβατικές διατάξεις για το προσωπικό διοικητικής και λειτουργικής υποστήριξης των Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων του ν. 3432/2006 
Άρθρο 240 Λοιπές μεταβατικές διατάξεις για τη Δευτεροβάθμια Εκκλησιαστική Εκπαίδευση
Άρθρο 241 Μεταβατικές διατάξεις για τις Ανώτατες Εκκλησιαστικές Ακαδημίες - Συγχώνευση των Ανώτατων Εκκλησιαστικών Ακαδημιών
ΜΕΡΟΣ Η’ - ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 242 Καταργούμενες διατάξεις Μέρους Β’
Άρθρο 243 Καταργούμενες διατάξεις Μέρους Ε’
Άρθρο 244 Καταργούμενες διατάξεις Μέρους ΣΤ’
ΜΕΡΟΣ Θ’ - ΈΝΑΡΞΗ ΙΣΧΥΟΣ
Άρθρο 245 Έναρξη ισχύος

ΜΕΡΟΣ Α’
ΑΝΤΙΚΕΙΜΕΝΟ ΚΑΙ ΣΚΟΠΟΣ
Άρθρο 1
Αντικείμενο
1. Αντικείμενο του Β’ Μέρους είναι η οργάνωση των δομών και η επιλογή των στελεχών της εκπαίδευσης.
2. Αντικείμενο του Γ’ Μέρους είναι η αξιολόγηση των στελεχών και των εκπαιδευτικών με την εισαγωγή ενός θεσμοθετημένου, ολοκληρωμένου και αποτελεσματικού πλαισίου παρακολούθησης και ελέγχου της αξιολογικής διαδικασίας.
3. Αντικείμενο του Δ’ Μέρους είναι η θέσπιση ενός πλαισίου για την ενίσχυση της αυτονομίας των σχολικών μονάδων της Πρωτοβάθμιας και Δευτεροβάθμιας εκπαίδευσης και την αναβάθμιση του εκπαιδευτικού έργου.
4. Αντικείμενο του Ε’ Μέρους αποτελεί η θέσπιση ενός αναμορφωμένου, σύγχρονου και ολοκληρωμένου συστήματος εκκλησιαστικής εκπαίδευσης υπό την εποπτεία του κράτους, το οποίο περιλαμβάνει δευτεροβάθμια, μεταδευτεροβάθμια και τριτοβάθμια εκπαίδευση. 
Η Δευτεροβάθμια εκκλησιαστική εκπαίδευση παρέχεται στα Εκκλησιαστικά Σχολεία (Ε.Σ.) (Εκκλησιαστικά Γυμνάσια και Γενικά Εκκλησιαστικά Λύκεια), η μεταδευτεροβάθμια στις Σχολές Μαθητείας Υποψηφίων Κληρικών (Σ.Μ.Υ.Κ.) και η τριτοβάθμια στις Ανώτατες Εκκλησιαστικές Ακαδημίες (Α.Ε.Α.).
5. Αντικείμενο του ΣT’ Μέρους είναι η θέσπιση ρυθμίσεων για την αντιμετώπιση ειδικότερων ζητημάτων.
Άρθρο 2
Σκοπός
1. Σκοπός του Β’ Μέρους είναι η αναβάθμιση της ποιότητας της δημόσιας εκπαίδευσης μέσω της ουσιαστικής αναδιάταξης της θεσμικής κατασκευής των δομών της εκπαίδευσης και της πρόβλεψης αξιοκρατικών διαδικασιών για την επιλογή των στελεχών της εκπαίδευσης.
2. Σκοπός του Γ’ Μέρους είναι η διαρκής και συστηματική αξιολόγηση των στελεχών, των εκπαιδευτικών και του έργου τους με σκοπό την προαγωγή, τη βελτίωση και την υλοποίηση ενός ποιοτικού και συνάμα αποτελεσματικού εκπαιδευτικού έργου. 
3. Σκοπός του Δ’ Μέρους είναι η ενίσχυση της αυτονομίας των σχολικών μονάδων της Πρωτοβάθμιας και Δευτεροβάθμιας εκπαίδευσης και η αναβάθμιση του εκπαιδευτικού έργου μέσω της απόδοσης μεγαλύτερης ελευθερίας στην οργάνωση της διδασκαλίας, της ενίσχυσης του ρόλου του Διευθυντή/Προϊσταμένου της σχολικής μονάδας και των εκπαιδευτικών σε θέσεις ευθύνης και της θέσπισης ενός πλαισίου αυξημένης διαφάνειας και λογοδοσίας.
4. Σκοπός του Ε’ Μέρους είναι: α) Τα Εκκλησιαστικά Σχολεία (Εκκλησιαστικά Γυμνάσια και Εκκλησιαστικά Λύκεια) να υπηρετούν τους σκοπούς της γενικής Δευτεροβάθμιας εκπαίδευσης και παράλληλα να δίδουν τη δυνατότητα στους μαθητές/μαθήτριες που φοιτούν σε αυτά να εμβαθύνουν στην ορθοδοξία ως εκκλησιαστική, πνευματική και πολιτιστική παράδοση. β) Οι Σχολές Μαθητείας Υποψηφίων Κληρικών να εκπαιδεύουν υποψήφιους κληρικούς, οι οποίοι δεν διαθέτουν τίτλο τριτοβάθμιας εκπαίδευσης, για να υπηρετήσουν στην Ελλάδα ή στις κοινότητες του απόδημου ελληνισμού. 
γ) Οι Ανώτατες Εκκλησιαστικές Ακαδημίες, μέσω του Προγράμματος Ιερατικών Σπουδών, να παράγουν κληρικούς με ανώτατη - τριτοβάθμια εκπαίδευση.
5. Σκοπός του ΣΤ’ Μέρους είναι η επίλυση επιμέρους ζητημάτων που έχουν ανακύψει σε όλες τις βαθμίδες τις εκπαίδευσης.
ΜΕΡΟΣ B’
ΔΙΑΤΑΞΕΙΣ ΓΙΑ ΤΙΣ ΔΟΜΕΣ ΚΑΙ ΤΑ ΣΤΕΛΕΧΗ ΤΗΣ ΠΡΩΤΟΒΑΘΜΙΑΣ ΚΑΙ ΔΕΥΤΕΡΟΒΑΘΜΙΑΣ ΕΚΠΑΙΔΕΥΣΗΣ
ΚΕΦΑΛΑΙΟ Α’
ΔΟΜΕΣ ΚΑΙ ΣΤΕΛΕΧΗ ΤΗΣ ΠΡΩΤΟΒΑΘΜΙΑΣ 
ΚΑΙ ΔΕΥΤΕΡΟΒΑΘΜΙΑΣ ΕΚΠΑΙΔΕΥΣΗΣ
Άρθρο 3
Πεδίο εφαρμογής
Οι διατάξεις του παρόντος Μέρους έχουν εφαρμογή για την οργάνωση και τη στελέχωση των υπηρεσιών της δημόσιας Πρωτοβάθμιας και Δευτεροβάθμιας εκπαίδευσης. 
Άρθρο 4
Ορισμοί
1. Για την εφαρμογή των Μερών Β’ και Γ’ ισχύουν οι ακόλουθοι ορισμοί, εκτός αν ορίζεται διαφορετικά στις επιμέρους διατάξεις τους:
α) Στελέχη της εκπαίδευσης: 
αα) Περιφερειακός Διευθυντής Εκπαίδευσης. 
αβ) Περιφερειακός Επόπτης Ποιότητας της Εκπαίδευσης. 
αγ) Διευθυντής Πρωτοβάθμιας Εκπαίδευσης. 
αδ) Διευθυντής Δευτεροβάθμιας Εκπαίδευσης.
αε) Επόπτης Ποιότητας της Εκπαίδευσης.
αστ) Σύμβουλος Εκπαίδευσης.
αζ) Προϊστάμενος Κέντρου Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.).
αη) Προϊστάμενος Κέντρου Εκπαίδευσης για το Περιβάλλον και την Αειφορία (Κ.Ε.ΠΕ.Α.).
αθ) Προϊστάμενος του Τμήματος Εκπαιδευτικών Θεμάτων Διεύθυνσης Πρωτοβάθμιας ή Δευτεροβάθμιας Εκπαίδευσης.
αι) Διευθυντής Γενικού Λυκείου (ΓΕ.Λ.). 
αια) Διευθυντής Πρότυπου ή Πειραματικού ΓΕ.Λ..
αιβ) Διευθυντής Επαγγελματικού Λυκείου (ΕΠΑ.Λ.).
αιγ) Διευθυντής Πρότυπου ΕΠΑ.Λ.
αιδ) Διευθυντής Εργαστηριακού Κέντρου (Ε.Κ.). 
αιε) Διευθυντής Μουσικού Λυκείου.
αιστ) Διευθυντής Καλλιτεχνικού Λυκείου.
αιζ) Διευθυντής Λυκείου Διαπολιτισμικής Εκπαίδευσης.
αιη) Διευθυντής Εργαστηρίου Ειδικής Επαγγελματικής Εκπαίδευσης (Ε.Ε.Ε.ΕΚ.).
αιθ) Διευθυντής Λυκείου Ειδικής Αγωγής και Εκπαίδευσης (Ε.Α.Ε.).
ακ) Διευθυντής Ενιαίου Ειδικού Επαγγελματικού Γυμνασίου - Λυκείου. (ΕΝ.Ε.Ε.ΓΥ.Λ.).
ακα) Διευθυντής Γυμνασίου. 
ακβ) Διευθυντής Πρότυπου ή Πειραματικού Γυμνασίου.
ακγ) Διευθυντής Γυμνασίου Ε.Α.Ε.. 
ακδ) Διευθυντής Μουσικού Γυμνασίου.
ακε) Διευθυντής Καλλιτεχνικού Γυμνασίου.
ακστ) Διευθυντής Γυμνασίου Διαπολιτισμικής Εκπαίδευσης.
ακζ) Διευθυντής Δημοτικού Σχολείου.
ακη) Διευθυντής Πειραματικού Δημοτικού Σχολείου.
ακθ) Διευθυντής Ειδικού Δημοτικού Σχολείου.
ακι) Διευθυντής Δημοτικού Σχολείου Διαπολιτισμικής Εκπαίδευσης.
αλ) Προϊστάμενος Δημοτικού Σχολείου. 
αλα) Προϊστάμενος Ειδικού Δημοτικού Σχολείου. 
αλβ) Προϊστάμενος Πειραματικού Δημοτικού Σχολείου.
αλγ) Διευθυντής Νηπιαγωγείου.
αλδ) Διευθυντής Ειδικού Νηπιαγωγείου. 
αλε) Προϊστάμενος Νηπιαγωγείου. 
αλστ) Προϊστάμενος Ειδικού Νηπιαγωγείου. 
αλζ) Προϊστάμενος Πειραματικού Νηπιαγωγείου.
αλη) Υποδιευθυντής σχολικής μονάδας Πρωτοβάθμιας εκπαίδευσης.
αλθ) Υποδιευθυντής σχολικής μονάδας Δευτεροβάθμιας εκπαίδευσης. 
αλι) Υποδιευθυντής Ε.Κ.
αμ) Υπεύθυνος Τομέα Ε.Κ.
αμα) Υποδιευθυντής Σχολικής Μονάδας Ειδικής Αγωγής και Εκπαίδευσης (Σ.Μ.Ε.Α.Ε.) Πρωτοβάθμιας εκπαίδευσης. 
αμβ) Υποδιευθυντής Σ.Μ.Ε.Α.Ε. Δευτεροβάθμιας εκπαίδευσης.
αμγ) Προϊστάμενος του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης.
β) Εκπαιδευτικοί: οι εκπαιδευτικοί των κλάδων της Πρωτοβάθμιας και της Δευτεροβάθμιας εκπαίδευσης.
γ) Ειδικό Εκπαιδευτικό Προσωπικό (Ε.Ε.Π.): το προσωπικό του άρθρου 17 του ν. 3699/2008 (Α’ 199).
δ) Ειδικό Βοηθητικό Προσωπικό (Ε.Β.Π.): το προσωπικό του άρθρου 18 του ν. 3699/2008.
ε) Εκπαιδευτική υπηρεσία:
εα) η υπηρεσία στη δημόσια και την ιδιωτική εκπαίδευση,
εβ) η προϋπηρεσία υπό την ιδιότητα του προσωρινού αναπληρωτή ή ωρομισθίου, η οποία υπολογίζεται με αναγωγή στο υποχρεωτικό εβδομαδιαίο ωράριο με ανάλογη εφαρμογή της περ. α) της παρ. 4 του άρθρου 11 του ν. 4354/2015 (Α’ 176) και
εγ) η προϋπηρεσία που αναγνωρίζεται ως εκπαιδευτική, σύμφωνα με την παρ. 5 του άρθρου 23 του 
ν. 3699/2008.
στ) Διδακτική υπηρεσία:
στα) η άσκηση διδακτικών καθηκόντων σε σχολικές μονάδες Πρωτοβάθμιας και Δευτεροβάθμιας εκπαίδευσης, σε Ε.Κ., στις Δομές Υποδοχής για την Εκπαίδευση Προσφύγων (Δ.Υ.Ε.Π.) που λειτουργούν στις μονάδες αυτές ή ως παραρτήματά τους, καθώς και σε Τμήματα Ένταξης (T.E.), προγράμματα παράλληλης στήριξης και σε προγράμματα για κατ’ οίκον διδασκαλία μαθητών,
στβ) οι πάσης φύσεως άδειες, οι οποίες σχετίζονται με κύηση, λοχεία και ανατροφή τέκνων, καθώς και οι άδειες της παρ. 8 του άρθρου 50 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων ν.π.δ.δ. (ν. 3528/2007, Α’26), 
στγ) η άσκηση διδακτικών καθηκόντων σε Σχολεία Δεύτερης Ευκαιρίας (Σ.Δ.Ε.), σε Δημόσια Ινστιτούτα Επαγγελματικής Κατάρτισης (Δ.Ι.Ε.Κ.), σε Επαγγελματικές Σχολές Κατάρτισης (Ε.Σ.Κ.), σε Σχολές Επαγγελματικής Κατάρτισης (Σ.Ε.Κ.), σε ΕΠΑ.Λ. ή Ε.Κ. στο πλαίσιο του μεταλυκειακού έτους-τάξης μαθητείας, σε Τεχνικά Επαγγελματικά Εκπαιδευτήρια (Τ.Ε.Ε.) Α’ και Β’ κύκλου, σε σχολές του Οργανισμού Απασχόλησης Εργατικού Δυναμικού (Ο.Α.Ε.Δ.), καθώς και σε Μεταλυκειακά Προπαρασκευαστικά Κέντρα, εφόσον η διδακτική υπηρεσία έχει αναγνωριστεί μισθολογικά,
στδ) η άσκηση καθηκόντων με την ιδιότητα του Προϊσταμένου ή του εκπαιδευτικού ή του μέλους Ε.Ε.Π. στην Ολομέλεια του ΚΕ.Δ.Α.Σ.Υ., στον Σύλλογο Εκπαιδευτικού Προσωπικού Κέντρου Εκπαιδευτικής και Συμβουλευτικής Υποστήριξης (Κ.Ε.Σ.Υ.), ή ως εκπαιδευτικό προσωπικό (Ε.Π.) ή Ε.Ε.Π. σε Κέντρα Διαφοροδιάγνωσης, Διάγνωσης και Υποστήριξης Ειδικών Εκπαιδευτικών Αναγκών (ΚΕ.Δ.Δ.Υ.) ή Κέντρα Διάγνωσης, Αξιολόγησης και Υποστήριξης (Κ.Δ.Α.Υ.) και 
στε) η άσκηση καθηκόντων με την ιδιότητα του Προϊσταμένου ή του Υπεύθυνου Λειτουργίας ή του μέλους της Παιδαγωγικής Ομάδας Κ.Ε.ΠΕ.Α., Κέντρου Εκπαίδευσης για την Αειφορία (Κ.Ε.Α.) ή Κέντρου Περιβαλλοντικής Εκπαίδευσης (Κ.Π.Ε.). 
ζ) Υπηρεσία σε ΚΕ.Δ.Α.Σ.Υ.: η υπηρεσία σε ΚΕ.Δ.Α.Σ.Υ., Κ.Ε.Σ.Υ., ΚΕ.Δ.Δ.Υ. ή Κ.Δ.Α.Υ..
η) Εξειδίκευση στην Ε.Α.Ε.: η εξειδίκευση στην Ε.Α.Ε., η οποία αποδεικνύεται σύμφωνα με την περ. β) της παρ. 1 του άρθρου 16 του ν. 3699/2008.
θ) Ενταξιακή εκπαίδευση: Η εκπαιδευτική προσέγγιση, η οποία συνεκτιμά τις ανάγκες της ετερογένειας του μαθητικού πληθυσμού και αποσκοπεί στην άρση των φραγμών στη μάθηση και στη διασφάλιση της ισότιμης πρόσβασης στο εκπαιδευτικό σύστημα όλων των μαθητών, συμπεριλαμβανομένων των μαθητών με αναπηρία και ειδικές εκπαιδευτικές ανάγκες.
ι) Τύποι Σ.Μ.Ε.Α.Ε. της Δευτεροβάθμιας εκπαίδευσης: ια) Γυμνάσια Ε.Α.Ε. και Λύκεια Ε.Α.Ε. και ιβ) σχολικές μονάδες επαγγελματικής εκπαίδευσης, ήτοι i) Ενιαία Ειδικά Επαγγελματικά Γυμνάσια-Λύκεια (ΕΝ.Ε.Ε.ΓΥ.Λ.) και ii) Εργαστήρια Ειδικής Επαγγελματικής Εκπαίδευσης (Ε.Ε.Ε.ΕΚ.). Όπου στις διατάξεις του παρόντος Mέρους απαιτείται διδακτική υπηρεσία σε ΕΝ.Ε.Ε.ΓΥ.Λ., νοείται η διδακτική υπηρεσία σε ΕΝ.Ε.Ε.ΓΥ.Λ. ή Ειδικό Επαγγελματικό Γυμνάσιο ή Ειδικό Επαγγελματικό Λύκειο ή Τεχνικό Επαγγελματικό Εκπαιδευτήριο Ειδικής Αγωγής και Εκπαίδευσης (Τ.Ε.Ε. Ε.Α.Ε.) Α’ και Β’ Κύκλου.
2. Όπου στις διατάξεις του παρόντος Mέρους τίθεται ως προϋπόθεση για τα μέλη του Ε.Ε.Π. η συμπλήρωση ορισμένου χρόνου διδακτικής υπηρεσίας, σύμφωνα με την περ. στ) της παρ. 1, νοείται η παροχή υποστηρικτικού έργου.
Άρθρο 5
Αποκεντρωμένες υπηρεσίες Πρωτοβάθμιας 
και Δευτεροβάθμιας εκπαίδευσης του Υπουργείου Παιδείας και Θρησκευμάτων
1. Οι αποκεντρωμένες υπηρεσίες του Υπουργείου Παιδείας και Θρησκευμάτων, που οργανώνουν και υποστηρίζουν την παροχή της Πρωτοβάθμιας και Δευτεροβάθμιας εκπαίδευσης και το έργο των εκπαιδευτικών, είναι οι εξής:
α) οι Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης, οι οποίες προβλέπονται στο άρθρο 49 του π.δ. 18/2018 (Α’ 31), 
β) οι Διευθύνσεις Πρωτοβάθμιας και Δευτεροβάθμιας Εκπαίδευσης που προβλέπονται στην υποπερ. ββ) της περ. δ) της παρ. 2 του άρθρου 49 του π.δ. 18/2018 και στα άρθρα 51 και 52 του ίδιου Προεδρικού Διατάγματος,
γ) τα Κέντρα Διεπιστημονικής Αξιολόγησης, Συμβουλευτικής και Υποστήριξης, που προβλέπονται στο άρθρο 11,
δ) τα Κέντρα Εκπαίδευσης για το Περιβάλλον και την Αειφορία, που προβλέπονται στο άρθρο 18, 
ε) τα Εργαστηριακά Κέντρα Φυσικών Επιστημών (Ε.Κ.Φ.Ε.), που προβλέπονται στην παρ. 9 του άρθρου 52 του π.δ. 18/2018 και στο άρθρο 22 του παρόντος, 
στ) οι σχολικές μονάδες και 
ζ) τα Εργαστηριακά Κέντρα (Ε.Κ.) που προβλέπονται στο άρθρο 10 του ν. 1566/1985 (Α’ 167).
2. Στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης λειτουργεί το Γραφείο Μειονοτικής Εκπαίδευσης. Το Γραφείο Μειονοτικής Εκπαίδευσης είναι αρμόδιο για τον συντονισμό των Διευθύνσεων Πρωτοβάθμιας και Δευτεροβάθμιας Εκπαίδευσης των Περιφερειακών Ενοτήτων Ροδόπης, Ξάνθης και Έβρου για τα ειδικότερα θέματα της μειονοτικής εκπαίδευσης, όπως είναι τα θέματα που αφορούν:
α) στην οργάνωση και τη λειτουργία των Μειονοτικών Σχολείων Πρωτοβάθμιας και Δευτεροβάθμιας εκπαίδευσης,
β) στην οργάνωση και τη λειτουργία των Μουσουλμανικών Ιεροσπουδαστηρίων,
γ) στην οργάνωση και τη διοικητική υποστήριξη για τη διδασκαλία του Κορανίου από τους Ιεροδιδασκάλους Ισλαμικής Θρησκείας των άρθρων 36 έως και 39 του ν. 3536/2007 (Α’ 42) στα δημόσια σχολεία της Θράκης. 
3. Οι Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης υπάγονται στον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων. Οι σχολικές μονάδες της πρωτοβάθμιας εκπαίδευσης υπάγονται στις Διευθύνσεις Πρωτοβάθμιας Εκπαίδευσης των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης, ενώ οι σχολικές μονάδες της Δευτεροβάθμιας εκπαίδευσης, τα Ε.Κ. και τα Ε.Κ.Φ.Ε. υπάγονται στις Διευθύνσεις Δευτεροβάθμιας Εκπαίδευσης των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. 
Άρθρο 6
Περιφερειακός Επόπτης Ποιότητας 
της Εκπαίδευσης
1. Σε κάθε Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης συνιστάται μία (1) θέση Περιφερειακού Επόπτη Ποιότητας της Εκπαίδευσης. 
Η θέση Περιφερειακού Επόπτη Ποιότητας της Εκπαίδευσης καταλαμβάνεται από Σύμβουλο Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, ο οποίος επιλέγεται σύμφωνα με την παρ. 1 του άρθρου 38. 
2. Ο Περιφερειακός Επόπτης Ποιότητας της Εκπαίδευσης υπάγεται στον Περιφερειακό Διευθυντή Εκπαίδευσης.
3. Έργο του Περιφερειακού Επόπτη Ποιότητας της Εκπαίδευσης είναι η άσκηση παιδαγωγικής εποπτείας και η επίτευξη του βέλτιστου συντονισμού, σε επίπεδο Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, του έργου των:
α) Εποπτών Ποιότητας της Εκπαίδευσης, 
β) Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και
γ) Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.).
4. Ο Περιφερειακός Επόπτης Ποιότητας της Εκπαίδευσης ασκεί ιδίως τις ακόλουθες αρμοδιότητες: 
α) μεριμνά για την εφαρμογή της εκπαιδευτικής πολιτικής για την Πρωτοβάθμια και Δευτεροβάθμια εκπαίδευση, της Διεθνούς Σύμβασης για τα Δικαιώματα του Παιδιού η οποία κυρώθηκε με τον ν. 2101/1992 (Α’ 192) και της Διεθνούς Σύμβασης για τα Δικαιώματα των Ατόμων με Αναπηρία η οποία κυρώθηκε με τον ν. 4074/2012 (Α’ 88) και καθοδηγεί σχετικά τα όργανα και τις δομές της παρ. 3, 
β) οργανώνει και υλοποιεί επιμορφωτικά προγράμματα ή σεμινάρια και εν γένει εκπαιδευτικές δράσεις σε επίπεδο Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης για τους εκπαιδευτικούς και τα μέλη του Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), με τη συμμετοχή των οργάνων και δομών της παρ. 3 και σε συνεργασία ιδίως με: 
βα) το Ινστιτούτο Εκπαιδευτικής Πολιτικής (Ι.Ε.Π.), 
ββ) την Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.), 
βγ) Ανώτατα Εκπαιδευτικά Ιδρύματα (Α.Ε.Ι.), επιστημονικούς φορείς, φορείς της τοπικής αυτοδιοίκησης και εκπαιδευτικούς με αυξημένα προσόντα ή και εμπειρία σε συγκεκριμένα ζητήματα για θέματα που προκύπτουν από την καταγραφή των αναγκών των σχολικών μονάδων και των Ε.Κ. της περιοχής αρμοδιότητάς του, 
γ) μεριμνά για τη διάχυση και ανταλλαγή γνώσεων και εμπειριών μεταξύ των εκπαιδευτικών και των μελών του Ε.Ε.Π. και Ε.Β.Π. της ίδιας ή διαφορετικής βαθμίδας και του ίδιου ή διαφορετικών κλάδων σε παιδαγωγικά και επιστημονικά θέματα, 
δ) ενημερώνεται και παρακολουθεί, σε συνεργασία με τους Επόπτες Ποιότητας της Εκπαίδευσης, τις εκπαιδευτικές δράσεις των Συμβούλων Εκπαίδευσης, 
ε) στο τέλος κάθε διδακτικού έτους επιλέγει και αναρτά στην ιστοσελίδα της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, ως καλές πρακτικές, εκπαιδευτικές δράσεις που οργάνωσαν οι Σύμβουλοι Εκπαίδευσης, καθώς και τα όργανα και οι δομές της παρ. 3 κατά τη διάρκεια του διδακτικού έτους, 
στ) μελετά συστηματικά τις εκθέσεις των Εποπτών Ποιότητας της Εκπαίδευσης για τον προγραμματισμό και την αποτίμηση της συμβολής τους στην αναβάθμιση της ποιότητας του εκπαιδευτικού έργου στην περιοχή αρμοδιότητάς τους και τις παρουσιάζει στον Περιφερειακό Διευθυντή Εκπαίδευσης, με σκοπό τον σχεδιασμό, προγραμματισμό και την ανάληψη δράσεων, 
ζ) είναι πειθαρχικώς προϊστάμενος για τα πειθαρχικά παραπτώματα των περ. ι) και κη) της παρ. 1 του άρθρου 107 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων ν.π.δ.δ. 
(ν. 3528/2007, Α’26) των Εποπτών Ποιότητας της Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης αποκλειστικά για ζητήματα που άπτονται των αρμοδιοτήτων τους ως Εποπτών,
η) μεριμνά, σε συνεργασία με τους Επόπτες Ποιότητας της Εκπαίδευσης, για την εφαρμογή αντισταθμιστικών εκπαιδευτικών προγραμμάτων για την αντιμετώπιση φαινομένων, όπως η σχολική αποτυχία, η διαρροή μαθητών και ο σχολικός εκφοβισμός,
θ) μεριμνά, σε συνεργασία με τους Επόπτες Ποιότητας της Εκπαίδευσης και τα ΚΕ.ΔΑ.Σ.Υ., για:
θα) την καταπολέμηση κάθε μορφής αποκλεισμού και διακρίσεων και την προώθηση της ενταξιακής εκπαίδευσης, ενισχύοντας και στηρίζοντας τους εκπαιδευτικούς με επιμορφώσεις,
θβ) την οργάνωση επιμορφωτικών σεμιναρίων για γονείς, με στόχο την ενημέρωσή τους σε θέματα που αφορούν στον γονεϊκό τους ρόλο και τη συνεργασία με τους εκπαιδευτικούς ή και με άλλες υποστηρικτικές δομές της τοπικής κοινότητας,
ι) υποστηρίζει, σε συνεργασία με τους Επόπτες Ποιότητας της Εκπαίδευσης και τα Κ.Ε.ΠΕ.Α., τη διοργάνωση καινοτόμων προγραμμάτων σχολικών δραστηριοτήτων σε θέματα περιβάλλοντος και αειφόρου ανάπτυξης, σύμφωνα με τις προτεραιότητες της εκπαιδευτικής πολιτικής και τις ανάγκες των σχολικών μονάδων και των Ε.Κ.,
ια) διαμορφώνει, κατόπιν συνεννόησης με τον Περιφερειακό Διευθυντή Εκπαίδευσης, την ημερήσια διάταξη του Περιφερειακού Συμβουλίου Εποπτών του άρθρου 7, 
ιβ) συγκαλεί το Περιφερειακό Συμβούλιο Εποπτών κατά την έναρξη και λήξη του διδακτικού έτους, καθώς και τουλάχιστον μία φορά τον μήνα ή και εκτάκτως, όποτε κρίνεται αναγκαίο, με συμμετοχή, εφόσον το κρίνει απαραίτητο, των προϊσταμένων των δομών της παρ. 3, 
ιγ) ενημερώνει τον Περιφερειακό Διευθυντή Εκπαίδευσης για τις αποφάσεις του Περιφερειακού Συμβουλίου Εποπτών και μεριμνά για την υλοποίησή τους, 
ιδ) αναλαμβάνει τη διευθέτηση θεμάτων επιστημονικής - παιδαγωγικής καθοδήγησης,
ιε) εισηγείται προς τον Περιφερειακό Διευθυντή Εκπαίδευσης για επιστημονικά παιδαγωγικά θέματα, 
ιστ) ορίζει αναπληρωτή ή αναπληρωτές για Σύμβουλο Εκπαίδευσης, ο οποίος απουσιάζει ή κωλύεται, και ο οποίος έχει περιοχή ευθύνης μεγαλύτερη μιας Διεύθυνσης Εκπαίδευσης ή καλύπτει και τις δύο βαθμίδες εκπαίδευσης ή υπηρετεί σε Διεύθυνση Εκπαίδευσης, στην οποία δεν έχει τοποθετηθεί άλλος Σύμβουλος Εκπαίδευσης της ίδιας ειδικότητας. Αναπληρωτής ορίζεται ένας από τους Συμβούλους Εκπαίδευσης που υπηρετούν στην ίδια Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης. 
5. Ο Περιφερειακός Επόπτης Ποιότητας της Εκπαίδευσης συντάσσει ανά έτος εκθέσεις για τον προγραμματισμό του έργου του, καθώς και για την αποτίμηση της συμβολής του στην αναβάθμιση της ποιότητας του εκπαιδευτικού έργου στην περιοχή αρμοδιότητάς του, σύμφωνα με το άρθρο 57. Πρόσβαση στις ετήσιες εκθέσεις του πρώτου εδαφίου έχουν ο Περιφερειακός Διευθυντής Εκπαίδευσης, ο Γενικός Γραμματέας Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων και το Ι.Ε.Π.. 
6. Ο Περιφερειακός Επόπτης Ποιότητας της Εκπαίδευσης υποστηρίζεται στο έργο του από: α) το Ι.Ε.Π. και β) τη Γενική Διεύθυνση Σπουδών Πρωτοβάθμιας και Δευτεροβάθμιας Εκπαίδευσης και το Τμήμα Επιμόρφωσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, καθώς και από τις κατά περίπτωση αρμόδιες λοιπές οργανικές μονάδες του Υπουργείου Παιδείας και Θρησκευμάτων. 
7. Για τα θέματα υπηρεσιακής κατάστασης των Περιφερειακών Εποπτών Ποιότητας της Εκπαίδευσης, αρμόδιο υπηρεσιακό συμβούλιο είναι το Ανώτερο Περιφερειακό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης (Α.Π.Υ.Σ.Π.Ε. ή Α.Π.Υ.Σ.Δ.Ε.) των παρ. 4 και 5 του άρθρου 1 του π.δ. 1/2003 (Α’ 1) της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, στην οποία υπηρετεί ο Περιφερειακός Επόπτης Ποιότητας της Εκπαίδευσης, ανάλογα με τον κλάδο και τη βαθμίδα εκπαίδευσης από την οποία προέρχεται. Για την απαλλαγή των Περιφερειακών Εποπτών Ποιότητας της Εκπαίδευσης από την άσκηση των καθηκόντων τους, σύμφωνα με την παρ. 1 του άρθρου 44, γνωμοδοτεί το Κεντρικό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης (Κ.Υ.Σ.Π.Ε. ή Κ.Υ.Σ.Δ.Ε.) των παρ. 7 και 8 του άρθρου 1 του π.δ. 1/2003. 
8. Για τη διοικητική υποστήριξη του Περιφερειακού Επόπτη Ποιότητας της Εκπαίδευσης συνιστάται στις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης γραμματεία του Περιφερειακού Επόπτη Ποιότητας της Εκπαίδευσης χωρίς αύξηση των θέσεων διοικητικού προσωπικού των περιφερειακών υπηρεσιών. Μέλος της γραμματείας του Περιφερειακού Επόπτη Ποιότητας της Εκπαίδευσης μπορεί να είναι και αποσπασμένος εκπαιδευτικός στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης. Η τοποθέτηση των διοικητικών υπαλλήλων ή αποσπασμένων εκπαιδευτικών στη γραμματεία του Περιφερειακού Επόπτη Ποιότητας της Εκπαίδευσης γίνεται με απόφαση του Περιφερειακού Διευθυντή Εκπαίδευσης. 
Άρθρο 7
Περιφερειακό Συμβούλιο Εποπτών
1. Στην έδρα κάθε Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης συνιστάται Περιφερειακό Συμβούλιο Εποπτών (ΠΕ.Σ.ΕΠ.). Το ΠΕ.Σ.ΕΠ. συγκροτείται με απόφαση του Περιφερειακού Διευθυντή Εκπαίδευσης και αποτελείται από τον Περιφερειακό Επόπτη Ποιότητας της Εκπαίδευσης, ως Πρόεδρο και τους Επόπτες Ποιότητας της Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, ως μέλη. Με την απόφαση συγκρότησης ορίζεται, ως γραμματέας του Συμβουλίου, μέλος της γραμματείας του Περιφερειακού Επόπτη Ποιότητας της Εκπαίδευσης με αναπληρωτή του άλλο μέλος της ή, αν δεν υφίσταται, διοικητικό υπάλληλο της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης ή αποσπασμένο σε αυτήν εκπαιδευτικό. 
2. Το ΠΕ.Σ.ΕΠ. συγκαλείται κατά την έναρξη και λήξη του διδακτικού έτους, καθώς και τουλάχιστον μία φορά τον μήνα ή και εκτάκτως, κατόπιν πρόσκλησης του Περιφερειακού Επόπτη Ποιότητας της Εκπαίδευσης. Το ΠΕ.Σ.Ε.Π. είναι δυνατόν να συνεδριάζει και με τη χρήση ηλεκτρονικών μέσων, σύμφωνα με την παρ. 13 του άρθρου 14 του Κώδικα Διοικητικής Διαδικασίας 
(ν. 2690/1999, Α’ 45). Η ημερήσια διάταξη της συνεδρίασης καθορίζεται από τον Περιφερειακό Επόπτη Ποιότητας της Εκπαίδευσης, κατόπιν συνεννόησης με τον Περιφερειακό Διευθυντή Εκπαίδευσης. Ανάλογα με τα θέματα της ημερήσιας διάταξης μπορούν να καλούνται για την παροχή πληροφοριών ή την προσαγωγή στοιχείων και οι προϊστάμενοι των δομών της παρ. 3 του άρθρου 6. 
3. Το ΠΕ.Σ.ΕΠ. επιλαμβάνεται: 
α) Σε επίπεδο Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης ιδίως: 
αα) ζητημάτων εκπαιδευτικού σχεδιασμού, όπως η εφαρμογή προγραμμάτων σπουδών, η υλοποίηση εκπαιδευτικών δράσεων, ο προγραμματισμός δράσεων ομαλής μετάβασης των μαθητών στην επόμενη εκπαιδευτική βαθμίδα και η αξιοποίηση διδακτικού υλικού, έντυπου και ψηφιακού,
αβ) θεμάτων στήριξης της λειτουργίας και του εκπαιδευτικού έργου των σχολικών μονάδων και Εργαστηριακών Κέντρων (Ε.Κ.) της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, 
αγ) της διοργάνωσης επιστημονικών συνεδρίων, της προώθησης της καινοτομίας και των συνεργασιών με Α.Ε.Ι. και ερευνητικά κέντρα-ινστιτούτα, 
αδ) της υποστήριξης της επιμόρφωσης ποικίλης μορφής και θεματολογίας, 
αε) του συντονισμού και της συνεργασίας των δομών της παρ. 3 του άρθρου 6 και 
β) σε επίπεδο σχολικών μονάδων και Ε.Κ.: 
βα) της στήριξης των στελεχών εκπαίδευσης, των εκπαιδευτικών και των μελών του Ειδικoύ Εκπαιδευτικού Προσωπικού (Ε.Ε.Π.) και Ειδικoύ Βοηθητικού Προσωπικού (Ε.Β.Π.) στο έργο τους και 
ββ) της στήριξης του συλλογικού προγραμματισμού και της αυτοαξιολόγησης του έργου τους. 
4. Για τη λειτουργία του ΠΕ.Σ.ΕΠ. εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας.
Άρθρο 8
Επόπτης Ποιότητας της Εκπαίδευσης
1. Σε κάθε Διεύθυνση Πρωτοβάθμιας Εκπαίδευσης, καθώς και σε κάθε Διεύθυνση Δευτεροβάθμιας Εκπαίδευσης συνιστάται από μία (1) θέση Επόπτη Ποιότητας της Εκπαίδευσης. Οι ανωτέρω θέσεις καταλαμβάνονται από Συμβούλους Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, οι οποίοι επιλέγονται, σύμφωνα με την παρ. 2 του άρθρου 38. 
2. Ο Επόπτης Ποιότητας της Εκπαίδευσης υπάγεται διοικητικά στον Διευθυντή Πρωτοβάθμιας ή Δευτεροβάθμιας Εκπαίδευσης και εποπτεύεται ως προς την άσκηση του έργου του από τον Περιφερειακό Επόπτη Ποιότητας της Εκπαίδευσης.
3. Έργο των Εποπτών Ποιότητας της Εκπαίδευσης είναι η άσκηση παιδαγωγικής εποπτείας και η επίτευξη του βέλτιστου συντονισμού, σε επίπεδο Διεύθυνσης Εκπαίδευσης, του έργου των: 
α) Συμβούλων Εκπαίδευσης,
β) Υπευθύνων Πληροφορικής και Νέων Τεχνολογιών,
γ) Υπευθύνων Φυσικής Αγωγής και Σχολικού Αθλητισμού,
δ) Υπευθύνων Εργαστηριακών Κέντρων Φυσικών Επιστημών, 
ε) Υπευθύνων Σχολικών Δραστηριοτήτων, 
στ) Υπευθύνων Περιβαλλοντικής Εκπαίδευσης, 
ζ) Υπευθύνων Αγωγής Υγείας,
η) Υπευθύνων Πολιτιστικών Θεμάτων, 
θ) Υπευθύνων Σχολικού Επαγγελματικού Προσανατολισμού και
ι) σχολικών μονάδων και Εργαστηριακών Κέντρων (Ε.Κ.).
4. Στις αρμοδιότητες του Επόπτη Ποιότητας της Εκπαίδευσης συγκαταλέγονται ιδίως: 
α) η προώθηση και εφαρμογή της εκπαιδευτικής πολιτικής, της Διεθνούς Σύμβασης για τα Δικαιώματα του Παιδιού και της Διεθνούς Σύμβασης για τα Δικαιώματα των Ατόμων με Αναπηρία, η εποπτεία, ο συντονισμός και η στήριξη του εκπαιδευτικού έργου των δημόσιων και ιδιωτικών σχολικών μονάδων, καθώς και των Ε.Κ. αρμοδιότητάς του, με στόχο την αναβάθμιση της ποιότητας του εκπαιδευτικού έργου, 
β) η οργάνωση και υλοποίηση επιμορφωτικών προγραμμάτων ή σεμιναρίων και εν γένει εκπαιδευτικών δράσεων, σε επίπεδο Διεύθυνσης Εκπαίδευσης, για τους εκπαιδευτικούς και τα μέλη του Ειδικoύ Εκπαιδευτικού Προσωπικού (Ε.Ε.Π.) και Ειδικoύ Βοηθητικού Προσωπικού (Ε.Β.Π.), με τη συμμετοχή των οργάνων και μονάδων της παρ. 3 και σε συνεργασία με Ανώτατα Εκπαιδευτικά Ιδρύματα, επιστημονικούς φορείς, φορείς της τοπικής αυτοδιοίκησης και εκπαιδευτικούς με αυξημένα προσόντα ή και εμπειρία σε συγκεκριμένα θέματα,
γ) ο συντονισμός του παιδαγωγικού και υποστηρικτικού έργου των Συμβούλων Εκπαίδευσης της Διεύθυνσης Εκπαίδευσης, καθώς και των Συμβούλων Εκπαίδευσης, των οποίων η αρμοδιότητα εκτείνεται στη Διεύθυνση Εκπαίδευσης,
δ) η εισαγωγή και υλοποίηση καινοτομιών και προγραμμάτων αναβάθμισης της ποιότητας της εκπαίδευσης και η στήριξη του συλλογικού προγραμματισμού και της αυτοαξιολόγησης του έργου των σχολικών μονάδων,
ε) η εποπτεία και καθοδήγηση στον τρόπο, με τον οποίο ασκούν τα καθήκοντά τους οι Σύμβουλοι Εκπαίδευσης. Ο Επόπτης Ποιότητας της Εκπαίδευσης παρακολουθεί τον ετήσιο και τριμηνιαίο προγραμματισμό δραστηριοτήτων των Συμβούλων Εκπαίδευσης της Διεύθυνσης Εκπαίδευσης και εποπτεύει τουλάχιστον ανά μήνα την εφαρμογή του. Στο πλαίσιο αυτό, ελέγχει τις μετακινήσεις των Συμβούλων Εκπαίδευσης προς πραγμάτωση του προγραμματισμού τους, ενημερώνεται για την υλοποίηση των εκπαιδευτικών προγραμμάτων και μεταφέρει τις οδηγίες του Περιφερειακού Επόπτη Ποιότητας της Εκπαίδευσης, καθώς και των κατά περίπτωση αρμόδιων οργανικών μονάδων του Υπουργείου Παιδείας και Θρησκευμάτων. Ο Επόπτης Ποιότητας της Εκπαίδευσης είναι πειθαρχικός προϊστάμενος για τα πειθαρχικά παραπτώματα των περ. ι), κζ) και κη) της παρ. 1 του άρθρου 107 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων ν.π.δ.δ. (ν. 3528/2007, Α’ 26), των Συμβούλων Εκπαίδευσης που υπάγονται στη Διεύθυνση Εκπαίδευσης ή των οποίων η αρμοδιότητα εκτείνεται σε αυτήν αποκλειστικά για ζητήματα που άπτονται των αρμοδιοτήτων τους ως Συμβούλων, 
στ) η συστηματική μελέτη των εκθέσεων που συντάσσουν οι Σύμβουλοι Εκπαίδευσης για τον προγραμματισμό και την αποτίμηση της συμβολής τους στην αναβάθμιση της ποιότητας του εκπαιδευτικού έργου στην περιοχή αρμοδιότητάς τους. Ο Επόπτης Ποιότητας της Εκπαίδευσης παρουσιάζει τις ανωτέρω εκθέσεις στον Διευθυντή Εκπαίδευσης και τον Περιφερειακό Επόπτη Ποιότητας της Εκπαίδευσης με σκοπό τον σχεδιασμό, προγραμματισμό και την ανάληψη δράσεων,
ζ) η μέριμνα για τη διευθέτηση θεμάτων επιστημονικής - παιδαγωγικής καθοδήγησης,
η) η εισήγηση προς τον Διευθυντή Εκπαίδευσης και τον Περιφερειακό Επόπτη Ποιότητας της Εκπαίδευσης για επιστημονικά - παιδαγωγικά θέματα,
θ) η σύγκληση σε συνεδρίαση του σώματος των Συμβούλων Εκπαίδευσης της Διεύθυνσης Εκπαίδευσης, κατά την έναρξη και τη λήξη του διδακτικού έτους, καθώς και τουλάχιστον μια φορά τον μήνα, 
ι) η συνεργασία και οι μηνιαίες συναντήσεις με διευθυντές σχολικών μονάδων και Ε.Κ. ή οι από κοινού συναντήσεις με διευθυντές σχολικών μονάδων, που ανήκουν σε ομάδα όμορων σχολείων της Διεύθυνσης Εκπαίδευσης, καθώς και οι προγραμματισμένες επισκέψεις σε σχολικές μονάδες και Ε.Κ., 
ια) η έγκριση των επιμορφωτικών ημερίδων και εν γένει των εκπαιδευτικών δράσεων που διοργανώνουν οι Σύμβουλοι Εκπαίδευσης, 
ιβ) ο ορισμός προσωρινού αναπληρωτή ή αναπληρωτών για Σύμβουλο Εκπαίδευσης, ο οποίος απουσιάζει ή κωλύεται και του οποίου η περιοχή ευθύνης εκτείνεται εντός της ίδιας Διεύθυνσης Εκπαίδευσης, με την επιφύλαξη όσων ορίζονται στην περ. ιστ) της παρ. 4 του άρθρου 6. Ως αναπληρωτής ορίζεται ένας από τους Συμβούλους Εκπαίδευσης της ίδιας Διεύθυνσης Εκπαίδευσης.
5. Ο Επόπτης Ποιότητας της Εκπαίδευσης συντάσσει εκθέσεις για τον τριμηνιαίο και ετήσιο προγραμματισμό του έργου του και αποτιμά ανά έτος τη συμβολή του στην αναβάθμιση της ποιότητας του εκπαιδευτικού έργου στην περιοχή αρμοδιότητάς του, σύμφωνα με το άρθρο 57. Οι εκθέσεις προγραμματισμού εγκρίνονται από τον Περιφερειακό Επόπτη Ποιότητας της Εκπαίδευσης και πρόσβαση σε αυτές έχουν ο Διευθυντής Εκπαίδευσης και το Ι.Ε.Π.. Πρόσβαση στις εκθέσεις αποτίμησης έχουν ο Διευθυντής Εκπαίδευσης, ο Περιφερειακός Επόπτης Ποιότητας της Εκπαίδευσης και το Ι.Ε.Π..
6. Ο Επόπτης Ποιότητας της Εκπαίδευσης υποστηρίζεται στο έργο του από: α) τον Περιφερειακό Επόπτη Ποιότητας της Εκπαίδευσης, β) το Ι.Ε.Π. και γ) τη Γενική Διεύθυνση Σπουδών Πρωτοβάθμιας και Δευτεροβάθμιας Εκπαίδευσης, το Τμήμα Επιμόρφωσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, καθώς και τις κατά περίπτωση αρμόδιες λοιπές οργανικές μονάδες του Υπουργείου Παιδείας και Θρησκευμάτων. 
7. Ο Επόπτης Ποιότητας της Εκπαίδευσης, οι Σύμβουλοι Εκπαίδευσης της Διεύθυνσης Εκπαίδευσης, καθώς και οι Σύμβουλοι Εκπαίδευσης όλων των ειδικοτήτων, των οποίων η περιοχή ευθύνης εκτείνεται στη συγκεκριμένη Διεύθυνση Εκπαίδευσης, συνιστούν το σώμα των Συμβούλων Εκπαίδευσης της Διεύθυνσης Εκπαίδευσης. Το σώμα των Συμβούλων Εκπαίδευσης συγκροτείται με απόφαση του Διευθυντή Εκπαίδευσης και συνεδριάζει κατά την έναρξη και τη λήξη του διδακτικού έτους, καθώς και τουλάχιστον μια φορά τον μήνα ή εκτάκτως, όποτε κριθεί αναγκαίο. Πρόεδρος του σώματος είναι ο Επόπτης Ποιότητας της Εκπαίδευσης και γραμματέας μέλος της γραμματείας του Επόπτη Ποιότητας της Εκπαίδευσης, με αναπληρωτή του άλλο μέλος της ή, αν δεν υφίσταται, διοικητικό υπάλληλο της Διεύθυνσης Εκπαίδευσης ή αποσπασμένο σε αυτήν εκπαιδευτικό. Το σώμα των Συμβούλων Εκπαίδευσης επιλαμβάνεται θεμάτων, όπως: α) ο ετήσιος προγραμματισμός των δράσεων των Συμβούλων Εκπαίδευσης στην αρχή του σχολικού έτους, με τη θέση συγκεκριμένων στόχων, β) η παρακολούθηση της υλοποίησης του προγραμματισμού κατά τη διάρκεια του σχολικού έτους, με σκοπό την επανεξέταση και ανατροφοδότηση του προγραμματισμού αυτού και τη διαρκή βελτίωση της ποιότητας του εκπαιδευτικού έργου, γ) η ενημέρωση και η συζήτηση επί θεμάτων σχετικών με την υλοποίηση των δράσεων του συλλογικού προγραμματισμού και της αυτοαξιολόγησης του έργου των σχολικών μονάδων και δ) η τελική αποτίμηση του ετήσιου προγραμματισμού κατά τη λήξη του σχολικού έτους, με σκοπό την εκτίμηση του βαθμού επίτευξης των στόχων που είχαν τεθεί, τον εντοπισμό των δυσκολιών και των προβλημάτων που αντιμετωπίστηκαν κατά την υλοποίηση του προγραμματισμού, καθώς και τη διατύπωση προτάσεων βελτίωσης για το επόμενο σχολικό έτος. Οι αποφάσεις των συνεδριάσεων κοινοποιούνται στον Διευθυντή Εκπαίδευσης και στον Περιφερειακό Επόπτη Ποιότητας της Εκπαίδευσης. 
Ο Επόπτης Ποιότητας της Εκπαίδευσης μεριμνά για την υλοποίηση των αποφάσεων της συνεδρίασης και ενημερώνει σχετικά τον Διευθυντή Εκπαίδευσης και τον Περιφερειακό Επόπτη Ποιότητας της Εκπαίδευσης. Για τη λειτουργία του σώματος των Συμβούλων Εκπαίδευσης εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας. Το σώμα των Συμβούλων Εκπαίδευσης δύναται να συνεδριάζει και με τη χρήση ηλεκτρονικών μέσων, σύμφωνα με την παρ. 13 του άρθρου 14 του Κώδικα Διοικητικής 
Διαδικασίας. 
8. Για τα θέματα υπηρεσιακής κατάστασης των Εποπτών Ποιότητας Εκπαίδευσης, αρμόδιο υπηρεσιακό συμβούλιο είναι το Περιφερειακό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης (Π.Υ.Σ.Π.Ε. ή Π.Υ.Σ.Δ.Ε.) των παρ. 1 και 2 του άρθρου 1 του π.δ. 1/2003 (Α’ 1) της Διεύθυνσης Εκπαίδευσης, στην οποία υπηρετεί ο Επόπτης Ποιότητας της Εκπαίδευσης, ανάλογα με τον κλάδο και τη βαθμίδα εκπαίδευσης από την οποία προέρχεται. Για την απαλλαγή των Εποπτών Ποιότητας της Εκπαίδευσης από την άσκηση των καθηκόντων τους, σύμφωνα με την παρ. 1 του άρθρου 44, γνωμοδοτεί το Ανώτερο Περιφερειακό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης (Α.Π.Υ.Σ.Π.Ε. ή Α.Π.Υ.Σ.Δ.Ε.) των παρ. 4 και 5 του άρθρου 1 του π.δ. 1/2003. 
9. Για τη διοικητική υποστήριξη του Επόπτη Ποιότητας της Εκπαίδευσης συνιστάται στις Διευθύνσεις Εκπαίδευσης γραμματεία του Επόπτη Ποιότητας της Εκπαίδευσης χωρίς αύξηση των θέσεων διοικητικού προσωπικού των υπηρεσιών της Διεύθυνσης Εκπαίδευσης. Μέλος της γραμματείας του Επόπτη Ποιότητας της Εκπαίδευσης μπορεί να είναι και αποσπασμένος εκπαιδευτικός στη Διεύθυνση Εκπαίδευσης. Η τοποθέτηση των διοικητικών υπαλλήλων ή αποσπασμένων εκπαιδευτικών στη γραμματεία του Επόπτη Ποιότητας της Εκπαίδευσης γίνεται με απόφαση του Διευθυντή Εκπαίδευσης.
Άρθρο 9
Κοινή Συνεδρίαση Εποπτών Ποιότητας της Εκπαίδευσης και Συμβούλων Εκπαίδευσης
1. Στις Διευθύνσεις Πρωτοβάθμιας και Δευτεροβάθμιας Εκπαίδευσης, οι περιοχές ευθύνης των οποίων συμπίπτουν, λαμβάνει χώρα, κατά την έναρξη και τη λήξη του διδακτικού έτους και τουλάχιστον μια (1) φορά το τρίμηνο, κοινή και για τις δυο βαθμίδες εκπαίδευσης συνεδρίαση των Εποπτών Ποιότητας Πρωτοβάθμιας και Δευτεροβάθμιας Εκπαίδευσης, με τη συμμετοχή των Συμβούλων Εκπαίδευσης όλων των ειδικοτήτων, των οποίων η περιοχή ευθύνης εκτείνεται στις συγκεκριμένες Διευθύνσεις Πρωτοβάθμιας και Δευτεροβάθμιας Εκπαίδευσης. Οι Σύμβουλοι Εκπαίδευσης δύνανται να συμμετέχουν στη συνεδρίαση και με τη χρήση ηλεκτρονικών μέσων. 
2. Χρέη Προέδρου στην κοινή συνεδρίαση ασκεί, με απόφαση του Περιφερειακού Διευθυντή Εκπαίδευσης, ο Επόπτης Ποιότητας της Εκπαίδευσης με τα περισσότερα έτη ως στέλεχος εκπαίδευσης και χρέη Αντιπροέδρου ο Επόπτης Ποιότητας της Εκπαίδευσης της άλλης βαθμίδας με τα περισσότερα έτη ως στέλεχος εκπαίδευσης. 
3. Η ημερήσια διάταξη των συνεδριάσεων διαμορφώνεται από κοινού από τον Πρόεδρο και τον Αντιπρόεδρο με θέματα, όπως: α) ο συντονισμός εκπαιδευτικών δράσεων για την προετοιμασία και την υποδοχή των μαθητών γενικής και ειδικής αγωγής και εκπαίδευσης κατά τη μετάβαση από την Πρωτοβάθμια στη Δευτεροβάθμια εκπαίδευση, β) η αντιμετώπιση κοινών προβλημάτων, όπως η σχολική βία και ο εκφοβισμός, γ) η υποστήριξη δράσεων για την ανάπτυξη των οριζόντιων ικανοτήτων των μαθητών και άλλων εκπαιδευτικών καινοτομιών και δ) η συνεργασία με τα όργανα και τις δομές της παρ. 3 του άρθρου 8, τα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και τα Κέντρα Εκπαίδευσης για το Περιβάλλον και την Αειφορία (Κ.Ε.ΠΕ.Α.), τα οποία λειτουργούν στις Διευθύνσεις Εκπαίδευσης και τις ομάδες όμορων σχολείων. Τη γραμματειακή υποστήριξη των συνεδριάσεων αναλαμβάνει η γραμματεία του Προέδρου. 
4. Οι αποφάσεις της κοινής συνεδρίασης κοινοποιούνται στους Διευθυντές Εκπαίδευσης και στον Περιφερειακό Επόπτη Ποιότητας της Εκπαίδευσης. Οι Επόπτες Ποιότητας της Εκπαίδευσης μεριμνούν για την υλοποίηση των αποφάσεων της κοινής συνεδρίασης και ενημερώνουν σχετικά τους Διευθυντές Εκπαίδευσης και τον Περιφερειακό Επόπτη Ποιότητας της Εκπαίδευσης. 
Άρθρο 10
Σύμβουλοι Εκπαίδευσης
1. Συνιστώνται οκτακόσιες (800) θέσεις Συμβούλων Εκπαίδευσης, οι οποίες πληρούνται από εκπαιδευτικούς και μέλη του Ειδικoύ Εκπαιδευτικού Προσωπικού (Ε.Ε.Π.) που επιλέγονται σύμφωνα με τα άρθρα 30 έως 49 και οι οποίες κατανέμονται σε κλάδους ως εξής:
α) Νηπιαγωγών (ΠΕ60): εβδομήντα τρεις (73) θέσεις.
β) Δασκάλων (ΠΕ70): διακόσιες σαράντα (240) θέσεις.
γ) Θεολόγων (ΠΕ01): δεκαέξι (16) θέσεις.
δ) Φιλολόγων (ΠΕ02): ογδόντα εννέα (89) θέσεις.
ε) Μαθηματικών (ΠΕ03): σαράντα (40) θέσεις.
στ) Φυσικών Επιστημών (ΠΕ04): σαράντα δύο (42) θέσεις.
ζ) Γαλλικής (ΠΕ05): δεκατρείς (13) θέσεις.
η) Αγγλικής (ΠΕ06): σαράντα μία (41) θέσεις.
θ) Γερμανικής (ΠΕ07): εννέα (9) θέσεις.
ι) Καλλιτεχνικών (ΠΕ08): δέκα (10) θέσεις. 
ια) Φυσικής Αγωγής (ΠΕ11): τριάντα έξι (36) θέσεις.
ιβ) Κοινωνικών Επιστημών (ΠΕ78): επτά (7) θέσεις. 
ιγ) Μουσικής (ΠΕ79): δεκαπέντε (15) θέσεις. 
ιδ) Οικονομίας (ΠΕ80): δεκατέσσερις (14) θέσεις. 
ιε) Πολιτικών Μηχανικών - Αρχιτεκτόνων (ΠΕ81): τέσσερις (4) θέσεις.
ιστ) Μηχανολόγων (ΠΕ82): εννέα (9) θέσεις. 
ιζ) Ηλεκτρολόγων (ΠΕ83): επτά (7) θέσεις.
ιη) Ηλεκτρονικών (ΠΕ84): τέσσερις (4) θέσεις.
ιθ) Χημικών Μηχανικών (ΠΕ85): μία (1) θέση.
κ) Πληροφορικής (ΠΕ86): τριάντα μία (31) θέσεις.
κα) Υγείας - Πρόνοιας - Ευεξίας (ΠΕ87): οκτώ (8) θέσεις
κβ) Γεωπονίας, Διατροφής και Περιβάλλοντος (ΠΕ88): επτά (7) θέσεις.
κγ) Εφαρμοσμένων Τεχνών (ΠΕ89): δύο (2) θέσεις.
κδ) Ναυτικών Μαθημάτων (ΠΕ 90): μία (1) θέση.
κε) Θεατρικής Αγωγής (ΠΕ91): τέσσερις (4) θέσεις.
κστ) Ειδικής Αγωγής και Ενταξιακής Εκπαίδευσης: σαράντα πέντε (45) θέσεις. 
κζ) Ψυχολόγων (ΠΕ23): δέκα (10) θέσεις. 
κη) Κοινωνικών Λειτουργών (ΠΕ30): δέκα (10) θέσεις. 
κθ) Θεραπευτών Λόγου (ΠΕ21): δύο (2) θέσεις.
κι) Σχολικών Νοσηλευτών (ΠΕ25): δύο (2) θέσεις.
λ) Εργασιοθεραπευτών - Εργοθεραπευτών (ΠΕ29): δύο (2) θέσεις.
λα) Φυσιοθεραπευτών (ΠΕ28): δύο (2) θέσεις. 
λβ) Μειονοτικού Προγράμματος Μειονοτικών Σχολείων Πρωτοβάθμιας Εκπαίδευσης Θράκης (ΠΕ73): δύο (2) θέσεις.
λγ) Μειονοτικού Προγράμματος Μειονοτικών Σχολείων Δευτεροβάθμιας Εκπαίδευσης Θράκης: μία (1) θέση.
λδ) Μουσουλμανικής Θρησκείας: μία (1) θέση.
Οι θέσεις των Συμβούλων Εκπαίδευσης κατανέμονται στις Διευθύνσεις Πρωτοβάθμιας και Δευτεροβάθμιας Εκπαίδευσης με την απόφαση της περ. β) της παρ. 1 του άρθρου 29. Οι θέσεις των περ. λβ) έως λδ) κατανέμονται στις Διευθύνσεις Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης.
2. Οι Σύμβουλοι Εκπαίδευσης υπάγονται διοικητικά στον Διευθυντή Εκπαίδευσης και εποπτεύονται ως προς την άσκηση του έργου τους από τον Επόπτη Ποιότητας της Εκπαίδευσης της Διεύθυνσης Εκπαίδευσης. Οι Σύμβουλοι Εκπαίδευσης: α) των κοινών ειδικοτήτων Πρωτοβάθμιας και Δευτεροβάθμιας εκπαίδευσης, β) Ειδικής Αγωγής και Ενταξιακής Εκπαίδευσης και γ) των μελών του Ε.Ε.Π. υπάγονται στον Διευθυντή Εκπαίδευσης και τον Επόπτη Ποιότητας της Εκπαίδευσης της Διεύθυνσης Εκπαίδευσης, στην οποία έχει κατανεμηθεί η θέση Συμβούλου που καταλαμβάνουν. 
3. Έργο του Συμβούλου Εκπαίδευσης είναι η παιδαγωγική και επιστημονική καθοδήγηση των εκπαιδευτικών και των μελών του Ε.Ε.Π. και Ειδικoύ Βοηθητικού Προσωπικού (Ε.Β.Π.), η επιμόρφωση, η ανάπτυξη καινοτόμων πρωτοβουλιών στον χώρο της εκπαίδευσης, καθώς και η αξιολόγηση των εκπαιδευτικών και των μελών του Ε.Ε.Π. και Ε.Β.Π. και η συμμετοχή στη διαδικασία του συλλογικού προγραμματισμού και της αυτοαξιολόγησης του έργου της σχολικής μονάδας και των δομών υποστήριξης της Πρωτοβάθμιας και Δευτεροβάθμιας εκπαίδευσης. Ειδικότερα, έργο του Συμβούλου Εκπαίδευσης είναι η υποστήριξη για την κάλυψη των καθημερινών διδακτικών και εκπαιδευτικών αναγκών, η παρακολούθηση διδασκαλιών και η παρουσίαση δειγματικών διδασκαλιών, η παρακολούθηση και υποστήριξη της λειτουργίας των σχολικών εργαστηρίων και βιβλιοθηκών, η υποστήριξη της αξιοποίησης του υλικού και του εξοπλισμού τους και η ανάληψη πρωτοβουλιών με σκοπό τη βελτίωση της διδασκαλίας σε κάθε μάθημα, τη διασφάλιση της ποιότητας του εκπαιδευτικού έργου και την εν γένει ομαλή λειτουργία της σχολικής μονάδας, καθώς και η παρακολούθηση και υποστήριξη της λειτουργίας των δομών υποστήριξης της Πρωτοβάθμιας και Δευτεροβάθμιας εκπαίδευσης. Στο πλαίσιο αυτό συνεργάζεται με το διδακτικό προσωπικό των σχολικών μονάδων της αρμοδιότητάς του, τους διευθυντές και προϊσταμένους τους και τους συλλόγους γονέων και κηδεμόνων για κάθε θέμα που αφορά στην αποτελεσματική λειτουργία των σχολικών μονάδων. Ομοίως συνεργάζεται με τους προϊσταμένους, τους εκπαιδευτικούς και τα μέλη του Ε.Ε.Π. των δομών υποστήριξης της Πρωτοβάθμιας και Δευτεροβάθμιας εκπαίδευσης.
4. α) Κάθε Σύμβουλος Εκπαίδευσης έχει την επιστημονική ευθύνη, για τα θέματα του κλάδου του, του συνόλου των σχολικών μονάδων και Εργαστηριακών Κέντρων (Ε.Κ.) που υπάγονται στη Διεύθυνση Πρωτοβάθμιας ή Δευτεροβάθμιας Εκπαίδευσης. Αν στη Διεύθυνση Πρωτοβάθμιας ή Δευτεροβάθμιας Εκπαίδευσης κατανέμονται περισσότερες από μία (1) θέσεις Σύμβουλων Εκπαίδευσης του ίδιου κλάδου, κατανέμεται σε κάθε Σύμβουλο Εκπαίδευσης η επιστημονική ευθύνη μίας ενότητας σχολικών μονάδων και Ε.Κ.. Αν στη Διεύθυνση Πρωτοβάθμιας ή Δευτεροβάθμιας Εκπαίδευσης δεν προβλέπεται θέση Συμβούλου Εκπαίδευσης ορισμένου κλάδου, η επιστημονική ευθύνη για τα θέματα του κλάδου αυτού κατανέμεται σε Σύμβουλο ή Συμβούλους Εκπαίδευσης του ίδιου κλάδου άλλης Διεύθυνσης Εκπαίδευσης ή άλλων Διευθύνσεων Εκπαίδευσης. Στους Συμβούλους Εκπαίδευσης κοινών ειδικοτήτων της Πρωτοβάθμιας και Δευτεροβάθμιας εκπαίδευσης και Ειδικής Αγωγής και Ενταξιακής Εκπαίδευσης δύναται να κατανέμεται επιπλέον η επιστημονική ευθύνη σχολικών μονάδων της έτερης βαθμίδας από εκείνη, στην οποία υπάγεται η θέση που καταλαμβάνουν. Οι Περιφερειακοί Επόπτες Ποιότητας της Εκπαίδευσης και οι Επόπτες Ποιότητας της Εκπαίδευσης διατηρούν την επιστημονική ευθύνη των σχολικών μονάδων για τα θέματα του κλάδου τους που αντιστοιχεί στη θέση Συμβούλου που καταλαμβάνουν. Κατ’ εξαίρεση δύναται, με αιτιολογημένη απόφαση του Περιφερειακού Διευθυντή Εκπαίδευσης, να απαλλάσσονται οι Περιφερειακοί Επόπτες Ποιότητας της Εκπαίδευσης από την επιστημονική ευθύνη σχολικών μονάδων, σε εξαιρετικές περιπτώσεις, κατά τις οποίες αυτό επιβάλλεται από τις συνθήκες λειτουργίας της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Στις περιπτώσεις του προηγούμενου εδαφίου η επιστημονική ευθύνη των σχολικών μονάδων που αντιστοιχεί στη θέση Περιφερειακού Επόπτη Ποιότητας της Εκπαίδευσης κατανέμεται, με απόφαση του Περιφερειακού Διευθυντή Εκπαίδευσης, σε Συμβούλους Εκπαίδευσης, οι οποίοι καταλαμβάνουν θέση Συμβούλου της ίδιας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. 
β) Πέραν της επιστημονικής ευθύνης της περ. α), οι Σύμβουλοι Εκπαίδευσης Ειδικής Αγωγής και Ενταξιακής Εκπαίδευσης έχουν την επιστημονική ευθύνη, για τα θέματα του κλάδου τους, των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), η έδρα των οποίων βρίσκεται στη Διεύθυνση Πρωτοβάθμιας ή Δευτεροβάθμιας Εκπαίδευσης, όπου έχει κατανεμηθεί η θέση Συμβούλου που καταλαμβάνουν ή στην οποία εκτείνεται η αρμοδιότητά τους. Αν στη Διεύθυνση Πρωτοβάθμιας ή Δευτεροβάθμιας Εκπαίδευσης κατανέμονται περισσότερες από μία (1) θέσεις Σύμβουλων Εκπαίδευσης Ειδικής Αγωγής και Ενταξιακής Εκπαίδευσης, η επιστημονική ευθύνη των ΚΕ.Δ.Α.Σ.Υ. κατανέμεται σε μία (1) εξ αυτών. Αν στη Διεύθυνση Πρωτοβάθμιας ή Δευτεροβάθμιας Εκπαίδευσης δεν προβλέπεται θέση Συμβούλου Εκπαίδευσης Ειδικής Αγωγής και Ενταξιακής Εκπαίδευσης, η επιστημονική ευθύνη των ΚΕ.Δ.Α.Σ.Υ. για τα θέματα του κλάδου αυτού κατανέμεται σε Σύμβουλο Εκπαίδευσης του ίδιου κλάδου άλλης Διεύθυνσης Εκπαίδευσης. Οι Περιφερειακοί Επόπτες Ποιότητας της Εκπαίδευσης και οι Επόπτες Ποιότητας της Εκπαίδευσης διατηρούν την επιστημονική ευθύνη των ΚΕ.Δ.Α.Σ.Υ. για τα θέματα του κλάδου τους, η οποία αντιστοιχεί στη θέση Συμβούλου που καταλαμβάνουν. Κατ’ εξαίρεση δύναται, με αιτιολογημένη απόφαση του Περιφερειακού Διευθυντή Εκπαίδευσης, να απαλλάσσονται οι Περιφερειακοί Επόπτες Ποιότητας της Εκπαίδευσης από την επιστημονική ευθύνη των ΚΕ.Δ.Α.Σ.Υ., σε εξαιρετικές περιπτώσεις, κατά τις οποίες αυτό επιβάλλεται από τις συνθήκες λειτουργίας της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Στις περιπτώσεις του προηγούμενου εδαφίου η επιστημονική ευθύνη των ΚΕ.Δ.Α.Σ.Υ. που αντιστοιχεί στη θέση Συμβούλου Εκπαίδευσης που καταλαμβάνει ο Περιφερειακός Επόπτης Ποιότητας της Εκπαίδευσης κατανέμεται, με απόφαση του Περιφερειακού Διευθυντή Εκπαίδευσης, σε Συμβούλους Εκπαίδευσης, οι οποίοι καταλαμβάνουν θέση Συμβούλου της ίδιας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης.
γ) Οι Σύμβουλοι Εκπαίδευσης των μελών του Ε.Ε.Π. αναλαμβάνουν την επιστημονική ευθύνη για τα θέματα του κλάδου τους του συνόλου των Σχολικών Μονάδων Ειδικής Αγωγής και Εκπαίδευσης (Σ.Μ.Ε.Α.Ε.) και ΚΕ.Δ.Α.Σ.Υ. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, στην οποία υπάγονται, καθώς και των Σ.Μ.Ε.Α.Ε. και ΚΕ.Δ.Α.Σ.Υ. των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης, οι οποίες κατανέμονται στη θέση Συμβούλου Εκπαίδευσης που καταλαμβάνουν, σύμφωνα με την απόφαση της περ. β) της παρ. 1 του άρθρου 29. Ομοίως οι Σύμβουλοι Εκπαίδευσης των μελών του Ε.Ε.Π. αναλαμβάνουν την επιστημονική ευθύνη για τα θέματα του κλάδου τους των μελών του Ε.Ε.Π. που υπηρετούν σε σχολικές μονάδες της γενικής και επαγγελματικής εκπαίδευσης των οικείων Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης.
δ) Κάθε Σύμβουλος Εκπαίδευσης, πέραν της επιστημονικής ευθύνης, έχει και την παιδαγωγική ευθύνη μίας ενότητας σχολικών μονάδων και Ε.Κ. της βαθμίδας εκπαίδευσης, στην οποία έχει κατανεμηθεί η θέση που καταλαμβάνει και εντός της Διεύθυνσης Εκπαίδευσης, στην οποία υπάγεται η θέση αυτή. Η ανάθεση της παιδαγωγικής ευθύνης γίνεται με απόφαση του Περιφερειακού Επόπτη Ποιότητας της Εκπαίδευσης. Οι Περιφερειακοί Επόπτες Ποιότητας της Εκπαίδευσης δεν αναλαμβάνουν την παιδαγωγική ευθύνη σχολικών μονάδων. Με αιτιολογημένη απόφαση του Περιφερειακού Διευθυντή Εκπαίδευσης δύναται να ανατίθεται στους Περιφερειακούς Επόπτες Ποιότητας της Εκπαίδευσης η παιδαγωγική ευθύνη σχολικών μονάδων σε εξαιρετικές περιπτώσεις, κατά τις οποίες αυτό επιβάλλεται από τις συνθήκες λειτουργίας της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Αν ανατίθεται παιδαγωγική ευθύνη σε Περιφερειακό Επόπτη Ποιότητας της Εκπαίδευσης, η παιδαγωγική ευθύνη των λοιπών σχολικών μονάδων και Ε.Κ. ανατίθεται σε Συμβούλους Εκπαίδευσης ομοίως με απόφαση του Περιφερειακού Διευθυντή Εκπαίδευσης. Με την επιφύλαξη της παρ. 6, δύναται, με απόφαση του Περιφερειακού Επόπτη Ποιότητας της Εκπαίδευσης ή του Περιφερειακού Διευθυντή Εκπαίδευσης, κατά περίπτωση, να ανατίθεται σε Σύμβουλο Εκπαίδευσης επιπλέον η παιδαγωγική ευθύνη μίας ενότητας σχολικών μονάδων της έτερης βαθμίδας από εκείνη, στην οποία υπάγεται η θέση Συμβούλου Εκπαίδευσης, την οποία καταλαμβάνει. Οι Σύμβουλοι Εκπαίδευσης των μελών του Ε.Ε.Π. δεν αναλαμβάνουν την παιδαγωγική ευθύνη σχολικών μονάδων. 
ε) Οι Σύμβουλοι Εκπαίδευσης Ειδικής Αγωγής και Ενταξιακής Εκπαίδευσης έχουν την παιδαγωγική ευθύνη σε ενότητες σχολικών μονάδων Πρωτοβάθμιας και Δευτεροβάθμιας εκπαίδευσης ως προς την ενταξιακή εκπαίδευση. Η ανάθεση της παιδαγωγικής ευθύνης γίνεται με απόφαση του Περιφερειακού Επόπτη Ποιότητας της Εκπαίδευσης ή του Περιφερειακού Διευθυντή Εκπαίδευσης, κατά περίπτωση. 
5. Η κατανομή της επιστημονικής ευθύνης των σχολικών μονάδων ή ενοτήτων σχολικών μονάδων των Διευθύνσεων Εκπαίδευσης, καθώς και των ΚΕ.Δ.Α.Σ.Υ. στις θέσεις των Συμβούλων Εκπαίδευσης γίνεται με την απόφαση της περ. β) της παρ. 1 του άρθρου 29. 
Η επιστημονική ευθύνη του μειονοτικού προγράμματος των μειονοτικών σχολείων Πρωτοβάθμιας και Δευτεροβάθμιας εκπαίδευσης κατανέμεται αποκλειστικά σε Συμβούλους Εκπαίδευσης Μειονοτικού Προγράμματος Μειονοτικών Σχολείων Πρωτοβάθμιας και Δευτεροβάθμιας Εκπαίδευσης, αντίστοιχα. Ο Σύμβουλος Εκπαίδευσης Μουσουλμανικής Θρησκείας έχει την επιστημονική ευθύνη των μαθημάτων μουσουλμανικής θρησκευτικής ειδίκευσης των μουσουλμανικών ιεροσπουδαστηρίων, των μουσουλμανικών θρησκευτικών μαθημάτων στα μειονοτικά γυμνάσια - λύκεια και της διδασκαλίας του Κορανίου σε μαθητές - μέλη της μουσουλμανικής μειονότητας, σύμφωνα με την παρ. 1 του άρθρου 36 του 
ν. 3536/2007 (Α’ 42). Κατά τα λοιπά, η επιστημονική ευθύνη των μουσουλμανικών ιεροσπουδαστηρίων κατανέμεται σε Συμβούλους Εκπαίδευσης των λοιπών κλάδων της Δευτεροβάθμιας εκπαίδευσης.
6. Η ανάθεση της παιδαγωγικής ευθύνης σχολικών μονάδων γίνεται με βάση τις προτιμήσεις των Συμβούλων Εκπαίδευσης και τη σειρά τους στον πίνακα επιλογής της περ. δ) της παρ. 2 του άρθρου 30. Η παιδαγωγική ευθύνη νηπιαγωγείων και δημοτικών σχολείων ανατίθεται αποκλειστικά σε Συμβούλους Εκπαίδευσης των κλάδων ΠΕ60 και ΠΕ70, αντιστοίχως. Οι Σύμβουλοι Εκπαίδευσης του δευτέρου εδαφίου αναλαμβάνουν την παιδαγωγική ευθύνη των σχολικών μονάδων, η επιστημονική ευθύνη των οποίων έχει κατανεμηθεί στις θέσεις Συμβούλων Εκπαίδευσης που καταλαμβάνουν, σύμφωνα με την απόφαση της περ. β) της παρ. 1 του άρθρου 29, με εξαίρεση την περίπτωση κατά την οποία Σύμβουλος Εκπαίδευσης επιλέγεται σε θέση Περιφερειακού Επόπτη Ποιότητας της Εκπαίδευσης, οπότε η παιδαγωγική ευθύνη των σχολικών μονάδων που έχουν κατανεμηθεί στη θέση του ανακατανέμεται, με απόφαση του Περιφερειακού Επόπτη Ποιότητας της Εκπαίδευσης, στους υπόλοιπους Συμβούλους Εκπαίδευσης της Διεύθυνσης Εκπαίδευσης, με την επιφύλαξη του τέταρτου εδαφίου της περ. δ) της παρ. 4. Η παιδαγωγική ευθύνη των Σ.Μ.Ε.Α.Ε. ανατίθεται αποκλειστικά σε Συμβούλους Εκπαίδευσης Ειδικής Αγωγής και Ενταξιακής Εκπαίδευσης. Η παιδαγωγική ευθύνη των σχολικών μονάδων της επαγγελματικής εκπαίδευσης και των Ε.Κ. ανατίθεται κατά προτεραιότητα σε Συμβούλους Εκπαίδευσης των κλάδων ΠΕ80 έως και ΠΕ90. Οι Σύμβουλοι Εκπαίδευσης Μειονοτικού Προγράμματος Μειονοτικών Σχολείων Πρωτοβάθμιας Εκπαίδευσης Θράκης έχουν την παιδαγωγική ευθύνη των μειονοτικών σχολείων Πρωτοβάθμιας εκπαίδευσης από κοινού με Συμβούλους Εκπαίδευσης του κλάδου ΠΕ70 και ο Σύμβουλος Εκπαίδευσης Μειονοτικού Προγράμματος Μειονοτικών Σχολείων Δευτεροβάθμιας Εκπαίδευσης Θράκης έχει την παιδαγωγική ευθύνη των μειονοτικών σχολείων Δευτεροβάθμιας εκπαίδευσης από κοινού με Συμβούλους Εκπαίδευσης των λοιπών κλάδων. Η παιδαγωγική ευθύνη των μουσουλμανικών ιεροσπουδαστηρίων ανατίθεται σε Συμβούλους Εκπαίδευσης των κλάδων της Δευτεροβάθμιας εκπαίδευσης. 
7. Για τα θέματα υπηρεσιακής κατάστασης των Συμβούλων Εκπαίδευσης, αρμόδιο υπηρεσιακό συμβούλιο είναι το Περιφερειακό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης (Π.Υ.Σ.Π.Ε. ή Π.Υ.Σ.Δ.Ε.) των παρ. 1 και 2 του άρθρου 1 του π.δ. 1/2003 (Α’ 1) της Διεύθυνσης Εκπαίδευσης, στην οποία υπάγεται η θέση, την οποία καταλαμβάνουν ή το Περιφερειακό Υπηρεσιακό Συμβούλιο Ειδικού Εκπαιδευτικού Προσωπικού (Π.Υ.Σ.Ε.Ε.Π.) της παρ. 3 του ίδιου άρθρου. Για την απαλλαγή των Συμβούλων Εκπαίδευσης από την άσκηση των καθηκόντων τους, σύμφωνα με την παρ. 1 του άρθρου 44, γνωμοδοτεί το Ανώτερο Περιφερειακό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης (Α.Π.Υ.Σ.Π.Ε. ή Α.Π.Υ.Σ.Δ.Ε.) των παρ. 4 και 5 του άρθρου 1 του π.δ. 1/2003 ή το Π.Υ.Σ.Ε.Ε.Π. αντιστοίχως. 
8. Οι Σύμβουλοι Εκπαίδευσης συντάσσουν εκθέσεις για τον τριμηνιαίο και ετήσιο προγραμματισμό του έργου τους και αποτιμούν ανά έτος τη συμβολή τους στην αναβάθμιση της ποιότητας του εκπαιδευτικού έργου στην περιοχή αρμοδιότητάς τους, σύμφωνα με το άρθρο 57. Οι εκθέσεις προγραμματισμού εγκρίνονται από τον Επόπτη Ποιότητας της Εκπαίδευσης και πρόσβαση σε αυτές έχει ο Διευθυντής Εκπαίδευσης. Πρόσβαση στις εκθέσεις αποτίμησης έχουν ο Επόπτης Ποιότητας της Εκπαίδευσης, ο Διευθυντής Εκπαίδευσης και ο Περιφερειακός Επόπτης Ποιότητας της Εκπαίδευσης.
9. Οι Σύμβουλοι Εκπαίδευσης υποστηρίζονται στο έργο τους από τον Επόπτη Ποιότητας της Εκπαίδευσης.
Άρθρο 11
Σκοπός και αρμοδιότητες των Κέντρων Διεπιστημονικής Αξιολόγησης, Συμβουλευτικής και Υποστήριξης 
1. Τα Κέντρα Εκπαιδευτικής και Συμβουλευτικής Υποστήριξης (Κ.Ε.Σ.Υ.) που ιδρύθηκαν με την παρ. 1 του άρθρου 6 του ν. 4547/2018 (Α’ 102) μετονομάζονται σε Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.). 
2. Σκοπός των ΚΕ.Δ.Α.Σ.Υ. είναι η υποστήριξη των μαθητών, των σχολικών μονάδων και των Ε.Κ. της περιοχής αρμοδιότητάς τους για τη διασφάλιση της ισότιμης πρόσβασης όλων ανεξαιρέτως των μαθητών στην εκπαίδευση και την προάσπιση της αρμονικής ψυχοκοινωνικής τους ανάπτυξης και προόδου. Για τα ζητήματα, για τα οποία επιφυλάσσεται αποκλειστική αρμοδιότητα στα ΚΕ.Δ.Α.Σ.Υ., δεν έχουν αρμοδιότητα άλλες δημόσιες υπηρεσίες ή φορείς. 
3. Οι αρμοδιότητες που ασκούν τα ΚΕ.Δ.Α.Σ.Υ. είναι ιδίως οι εξής: 
α) Σε επίπεδο διερεύνησης και αξιολόγησης εκπαιδευτικών και ψυχοκοινωνικών αναγκών:
αα) Η αξιολόγηση των εκπαιδευτικών αναγκών ή εμποδίων στη μάθηση των μαθητών προσχολικής και σχολικής ηλικίας, συμπεριλαμβανομένων των μαθητών με αναπηρία ή ειδικές εκπαιδευτικές ανάγκες, καθώς και η έκδοση σχετικής αξιολογικής έκθεσης. 
αβ) Η κατ’ αποκλειστικότητα σύνταξη εξατομικευμένων αξιολογικών εκθέσεων για τους μαθητές της περιοχής αρμοδιότητάς τους, στις οποίες αναφέρονται οι σύγχρονες εκπαιδευτικές προσεγγίσεις, τα εκπαιδευτικά βοηθήματα, τα καινοτόμα μέσα ή οι υπηρεσίες προηγμένης τεχνολογίας που μπορούν να υποστηρίξουν τη λειτουργική συμμετοχή όλων των μαθητών στην εκπαιδευτική διαδικασία.
αγ) Η εισήγηση στη σχολική μονάδα για την κατάρτιση των προσαρμοσμένων εξατομικευμένων ή ομαδικών προγραμμάτων ψυχοπαιδαγωγικής και διδακτικής υποστήριξης και δραστηριοτήτων, σε συνεργασία με τους εκπαιδευτικούς και τα μέλη του Ειδικού Εκπαιδευτικού Προσωπικού (Ε.Ε.Π.), καθώς και η εισήγηση για την εφαρμογή κοινωνικών και λοιπών υποστηρικτικών μέτρων για τα άτομα με αναπηρία ή ειδικές εκπαιδευτικές ανάγκες στις σχολικές μονάδες, στην έδρα του ΚΕ.Δ.Α.Σ.Υ. ή κατ’ οίκον.
αδ) Η πρόταση στη σχολική μονάδα για την εφαρμογή προγραμμάτων έγκαιρης διεπιστημονικής και εκπαιδευτικής υποστήριξης στο πλαίσιο της πρώιμης παρέμβασης.
αε) Η διατύπωση των βασικών αξόνων των Εξατομικευμένων Προγραμμάτων Εκπαίδευσης (Ε.Π.Ε.) της παρ. 5 του άρθρου 4 του ν. 3699/2008 (Α’ 199).
αστ) Η προώθηση των αρχών της διαφοροποιημένης παιδαγωγικής. 
αζ) Ο καθορισμός του είδους των εκπαιδευτικών βοηθημάτων, του μορφότυπου των προσβάσιμων διδακτικών βιβλίων, των υποστηρικτικών τεχνολογιών και των εύλογων προσαρμογών που διευκολύνουν την πρόσβαση στον χώρο και στη μαθησιακή διαδικασία, τα οποία χρειάζονται οι μαθητές με αναπηρία ή ειδικές εκπαιδευτικές ανάγκες στη σχολική μονάδα ή στο σπίτι, η παροχή υπηρεσιών υποστηρικτικών τεχνολογιών για την οποία δεν απαιτείται ιατρική γνωμάτευση, καθώς και η υποστήριξη κάθε αρμόδιου φορέα για την εξασφάλιση της ανεμπόδιστης πρόσβασης και παραμονής των μαθητών στους χώρους της εκπαίδευσης, όπως επιτάσσει η Διεθνής Σύμβαση για τα δικαιώματα των ατόμων με αναπηρίες (ν. 4074/2012, Α’88). 
αη) Η κατ’ αποκλειστικότητα σύνταξη αξιολογικής έκθεσης για τους μαθητές της δημόσιας ή της ιδιωτικής εκπαίδευσης για τις ειδικές ρυθμίσεις, διευθετήσεις ή εύλογες προσαρμογές, όπως η παροχή περισσότερου χρόνου, η χρήση υποστηρικτικών τεχνολογιών, η παροχή δια ζώσης διευκόλυνσης και η παροχή των θεμάτων σε προσβάσιμη μορφή, ανάλογα με το είδος αναπηρίας ή τις ειδικές εκπαιδευτικές ανάγκες και τους περιορισμούς που συνεπάγονται, για την απρόσκοπτη συμμετοχή στις ενδοσχολικές, προαγωγικές και απολυτήριες εξετάσεις της Πρωτοβάθμιας και Δευτεροβάθμιας εκπαίδευσης, στις μεταγυμνασιακές και μεταλυκειακές σπουδές, στις εισαγωγικές πανελλαδικές εξετάσεις, καθώς και στις εξετάσεις για την απόκτηση του κρατικού πιστοποιητικού γλωσσομάθειας και του κρατικού πιστοποιητικού πληροφορικής. Κατά τη σύνταξη της αξιολογικής έκθεσης εξαντλούνται οι δυνατότητες η εξέταση να γίνεται στα ίδια θέματα και συγχρόνως με τους υπόλοιπους μαθητές, σε συνδυασμό με τις ανωτέρω ειδικές εξατομικευμένες ρυθμίσεις, διευθετήσεις ή προσαρμογές και τη χρήση υποστηρικτικών τεχνολογιών. 
αθ) Η κατ’ αποκλειστικότητα λήψη της απόφασης για αντικατάσταση των γραπτών δοκιμασιών, για τους μαθητές της δημόσιας ή της ιδιωτικής εκπαίδευσης με αναπηρία ή ειδικές εκπαιδευτικές ανάγκες, με προφορικές ή άλλης μορφής, ως προς τον τρόπο διατύπωσης και το μορφότυπο των θεμάτων, δοκιμασίες στις εξετάσεις της υποπερ. αη), ύστερα από εμπεριστατωμένη αιτιολόγηση, ανάλογα με το είδος της αναπηρίας ή των ειδικών εκπαιδευτικών αναγκών, και εφόσον έχουν εξαντληθεί οι δυνατότητες της υποπερ. αη). 
αι) Η εισήγηση προς τις αρμόδιες κατά περίπτωση υπηρεσίες για ζητήματα που αφορούν στην ίδρυση, την κατάργηση, την προαγωγή, τον υποβιβασμό, τη μετατροπή, τη συγχώνευση και τη μεταφορά, καθώς και την προσθήκη τομέων και ειδικοτήτων των Σχολικών Μονάδων Ειδικής Αγωγής και Εκπαίδευσης (Σ.Μ.Ε.Α.Ε.) και των Τμημάτων Ένταξης (Τ.Ε.).
αια) Η διερεύνηση αιτημάτων ψυχοκοινωνικής στήριξης.
β) Σε επίπεδο σχεδιασμού και υλοποίησης εκπαιδευτικών και ψυχοκοινωνικών παρεμβάσεων:
βα) Η υλοποίηση, σε συνεργασία με τους εκπαιδευτικούς και τις Επιτροπές Διεπιστημονικής Υποστήριξης (Ε.Δ.Υ.), προσαρμοσμένων εξατομικευμένων ή ομαδικών παρεμβάσεων παιδαγωγικής και συμβουλευτικής ψυχοκοινωνικής στήριξης σε μαθητές, μέσω προγραμμάτων εκπαιδευτικής παρέμβασης και πρόληψης, στοχευμένων δράσεων ενίσχυσης των γνωστικών και ψυχοκοινωνικών δεξιοτήτων των μαθητών, δράσεων ενδυνάμωσης συγκεκριμένων μελών ή ευάλωτων ομάδων της μαθητικής κοινότητας, καθώς και δράσεων που αποσκοπούν στην καλλιέργεια ευκαιριών προσωπικής ανάπτυξης, στην ενίσχυση της αυτοεκτίμησης και συνολικά στη βελτίωση της ποιότητας της ζωής των μαθητών.
ββ) Η παροχή συμβουλευτικής υποστήριξης στο εκπαιδευτικό, το ειδικό εκπαιδευτικό και ειδικό βοηθητικό προσωπικό των σχολικών μονάδων Πρωτοβάθμιας και Δευτεροβάθμιας εκπαίδευσης σε ζητήματα βέλτιστης διδακτικής πρακτικής, ανταπόκρισης στις ανάγκες των μαθητών με αναπηρία ή ειδικές εκπαιδευτικές ανάγκες, αποδοχής της διαφορετικότητας και αξιοποίησης της ετερογένειας του μαθητικού πληθυσμού, προώθησης ενταξιακών πρακτικών, ανάπτυξης συνεργατικών δράσεων, καλλιέργειας βασικών δεξιοτήτων αποτελεσματικής επικοινωνίας, ψυχοκοινωνικής στήριξης των μαθητών, ενδυνάμωσης συγκεκριμένων μελών ή ευάλωτων ομάδων της σχολικής κοινότητας και αντιμετώπισης καταστάσεων κρίσης. 
βγ) Η παροχή συμβουλευτικής υποστήριξης στους γονείς και κηδεμόνες των μαθητών σε σχέση με ζητήματα υποστήριξης της σχολικής μάθησης, της οργάνωσης της μελέτης και της συνεργασίας με τη σχολική μονάδα.
γ) Σε επίπεδο υποστήριξης του συνολικού έργου των σχολικών μονάδων:
γα) Η ενίσχυση των γνωστικών δεξιοτήτων των μαθητών, η πρόληψη της σχολικής διαρροής και η δημιουργία μίας ασφαλούς και υποστηρικτικής σχολικής κουλτούρας που ευνοεί την ψυχοκοινωνική υγεία και τη συναισθηματική ευημερία των μαθητών. 
γβ) Η υποστήριξη της διατύπωσης προτεραιοτήτων και στόχων ψυχοκοινωνικής στήριξης των μαθητών, καθώς και του σχεδιασμού ολιστικών πολιτικών και στρατηγικών σε σχέση με ψυχοκοινωνικά ζητήματα. 
γγ) Ο εντοπισμός δομικών φραγμών και εμποδίων στην ισότιμη πρόσβαση των μαθητών στη μάθηση και η εφαρμογή επιστημονικών, εκπαιδευτικών και άλλων υποστηρικτικών μέτρων για το σύνολο των μαθητών της σχολικής κοινότητας.
γδ) Η υποστήριξη της υλοποίησης προγραμμάτων πρωτογενούς ή δευτερογενούς πρόληψης και προαγωγής της ψυχικής υγείας. 
γε) Η ενίσχυση της επικοινωνίας και της συνεργασίας της σχολικής μονάδας με τους γονείς ή κηδεμόνες και τις υπηρεσίες παροχής ψυχολογικής και κοινωνικής υποστήριξης. 
δ) Σε επίπεδο ενημέρωσης και επιμόρφωσης:
δα) Η ενημέρωση της σχολικής κοινότητας για καινοτόμες εθνικές, ευρωπαϊκές ή διεθνείς δράσεις και προγράμματα σχετικά με ψυχοκοινωνικά ζητήματα. 
δβ) Η παραγωγή και διάδοση ενημερωτικού υλικού για τους εκπαιδευτικούς, τους μαθητές, τους γονείς ή κηδεμόνες, καθώς και για την ευρύτερη κοινότητα για τα ανωτέρω ζητήματα. 
δγ) Η διατήρηση βιβλιοθήκης και αρχείου πληροφόρησης, σε έντυπη και ηλεκτρονική μορφή, για ζητήματα ψυχοκοινωνικής και μαθησιακής υποστήριξης. 
δδ) Η ευαισθητοποίηση του κοινωνικού συνόλου, η προώθηση συνεργασιών ανάμεσα στις σχολικές μονάδες, τους γονείς ή κηδεμόνες, τους επιστημονικούς και κοινωνικούς φορείς, τις υπηρεσίες της τοπικής αυτοδιοίκησης, τα Ανώτατα Εκπαιδευτικά Ιδρύματα (Α.Ε.Ι.), καθώς και η ευαισθητοποίηση της ευρύτερης κοινότητας σε θέματα δικαιωμάτων του παιδιού, διαφορετικότητας και ψυχοκοινωνικής υγείας.
δε) Η παροχή συνεχούς συμβουλευτικής υποστήριξης και ενημέρωσης στο εκπαιδευτικό προσωπικό, καθώς και σε όσους συμμετέχουν στην εκπαιδευτική διαδικασία και η διοργάνωση προγραμμάτων ενημέρωσης για τους γονείς ή κηδεμόνες, στην περιοχή αρμοδιότητάς τους, υπό τη μορφή ενημερωτικών ημερίδων ή άλλων δράσεων.
δστ) Ο σχεδιασμός και η υλοποίηση επιμορφωτικών δράσεων, σε συνεργασία με τον Περιφερειακό Επόπτη Ποιότητας της Εκπαίδευσης ή τους Επόπτες Ποιότητας της Εκπαίδευσης και τους Συμβούλους Εκπαίδευσης των Διευθύνσεων Εκπαίδευσης της έδρας του ΚΕ.Δ.Α.Σ.Υ., κατόπιν έγκρισης του Περιφερειακού Επόπτη Ποιότητας της Εκπαίδευσης, προς όφελος των μελών της σχολικής κοινότητας. 
4. Τα Κ.Ε.Δ.Α.Σ.Υ. ασκούν τις αρμοδιότητες της παρ. 3 και χειρίζονται κάθε συναφές θέμα σε συνεργασία με τις λοιπές περιφερειακές δομές διοίκησης και υποστήριξης της Πρωτοβάθμιας και Δευτεροβάθμιας εκπαίδευσης. Στο πλαίσιο των αρμοδιοτήτων τους, τα ΚΕ.Δ.Α.Σ.Υ. συνεργάζονται με τα Κέντρα Πιστοποίησης Αναπηρίας (ΚΕ.Π.Α.), τις Ανώτατες Υγειονομικές Επιτροπές Πιστοποίησης Αναπηρίας της παρ. 2 του άρθρου 17 του 
ν. 4058/2012 (Α’ 63), καθώς και τις λοιπές δημόσιες υπηρεσίες υγείας κατά τον λόγο των αρμοδιοτήτων τους.
5. Τα ΚΕ.Δ.Α.Σ.Υ. έχουν την αποκλειστική αρμοδιότητα εισήγησης για την κατάταξη, εγγραφή, μετεγγραφή και φοίτηση στην κατάλληλη σχολική μονάδα των μαθητών με αναπηρία ή ειδικές εκπαιδευτικές ανάγκες, καθώς και για το κατάλληλο πλαίσιο εξατομικευμένης υποστήριξης, ήτοι παράλληλη στήριξη ή φοίτηση σε τμήμα ένταξης σε σχολική μονάδα της γενικής εκπαίδευσης.
6. Τα ΚΕ.Δ.Α.Σ.Υ. ή οι Ε.Δ.Υ. εισηγούνται ειδικά προγράμματα για τη μετάβαση των μαθητών όλων των τύπων και βαθμίδων εκπαίδευσης σε άλλο τύπο ή βαθμίδα, σε συνεργασία με τις σχολικές μονάδες προέλευσης και υποδοχής των μαθητών, στα οποία μπορούν να συμμετέχουν και οι γονείς ή κηδεμόνες των μαθητών. 
7. Τα ΚΕ.Δ.Α.Σ.Υ. διενεργούν ατομικές αξιολογήσεις και εκδίδουν αξιολογικές εκθέσεις στις εξής περιπτώσεις: 
α) Ύστερα από αίτημα των γονέων ή κηδεμόνων προς το ΚΕ.Δ.Α.Σ.Υ., με την επιφύλαξη της παρ. 9 του άρθρου 17. Στην περίπτωση αυτή, το ΚΕ.Δ.Α.Σ.Υ. συνεργάζεται με τη σχολική μονάδα. 
β) Ύστερα από τεκμηριωμένη εισήγηση της Ε.Δ.Υ. ή, εάν δεν υφίσταται, του συλλόγου διδασκόντων της σχολικής μονάδας. 
γ) Όταν διαπιστώνεται σχετική ανάγκη από τις δράσεις διερεύνησης εκπαιδευτικών και ψυχοκοινωνικών αναγκών.
8. α) Ως προς την περ. β) της παρ. 7 ισχύουν ειδικότερα τα εξής:
αα) Για την αξιολόγηση και την έκδοση σχετικής αξιολογικής έκθεσης απαιτείται η συναίνεση των γονέων ή κηδεμόνων. Η συναίνεση δηλώνεται εγγράφως.
αβ) Οι γονείς ή κηδεμόνες καλούνται στις συνεδριάσεις της Ε.Δ.Υ. και στις συνεδριάσεις του συλλόγου διδασκόντων, εφόσον το επιθυμούν, προκειμένου να εκθέσουν τις απόψεις τους. Από την εισήγηση του αρμόδιου, κατά περίπτωση, οργάνου πρέπει να προκύπτει η περιγραφική-εκπαιδευτική αξιολόγηση του μαθητή. Στην εισήγηση προσαρτάται η δήλωση συναίνεσης των γονέων ή κηδεμόνων για την αξιολόγηση και την έκδοση σχετικής αξιολογικής έκθεσης. 
αγ) Σε εξαιρετικές περιπτώσεις, η συνδρομή των οποίων απαιτεί ειδική αιτιολόγηση και οι οποίες σχετίζονται ιδίως με δυσχέρειες συνεργασίας της σχολικής μονάδας με τους γονείς επί διαπιστωμένων σοβαρών δυσκολιών μάθησης ή συμπεριφοράς ή ένταξης του μαθητή στο σχολικό περιβάλλον, η υποβολή εισήγησης στο ΚΕ.Δ.Α.Σ.Υ. δύναται να γίνει απευθείας από την Ε.Δ.Υ., προκειμένου να διερευνηθεί περαιτέρω η αναγκαιότητα της παρέμβασης από πλευράς του ΚΕ.Δ.Α.Σ.Υ., τόσο σε επίπεδο υποστήριξης της σχολικής μονάδας όσο και σε επίπεδο υποστήριξης των γονέων ή κηδεμόνων. Στόχος της παρέμβασης είναι η επίτευξη του μέγιστου δυνατού βαθμού συνεργασίας μεταξύ σχολικής μονάδας και γονέων και κηδεμόνων. Αν στη σχολική μονάδα λειτουργεί Ε.Δ.Υ. ισχύει η παρ. 8 του άρθρου 17. Αν στη σχολική μονάδα δεν λειτουργεί Ε.Δ.Υ., η εισήγηση του συλλόγου διδασκόντων προς το ΚΕ.Δ.Α.Σ.Υ. υποβάλλεται έπειτα από γνώμη του Συμβούλου Εκπαίδευσης της Ειδικής Αγωγής και Ενταξιακής Εκπαίδευσης που έχει την παιδαγωγική ευθύνη της σχολικής μονάδας ως προς την ενταξιακή εκπαίδευση ή, εφόσον δεν υφίσταται, έπειτα από γνώμη του Συμβούλου Εκπαίδευσης που έχει την παιδαγωγική ευθύνη της σχολικής μονάδας. Οι γονείς ή κηδεμόνες καλούνται υποχρεωτικά στις συνεδριάσεις του συλλόγου διδασκόντων που αφορούν στη λήψη της απόφασης παραπομπής στο ΚΕ.Δ.Α.Σ.Υ., καθώς και για την παροχή απόψεων, όποτε κρίνεται σκόπιμο. 
β) Ως προς την περ. γ) της παρ. 7 ισχύει η υποπερ. αα) της περ. α) της παρούσας.
9. Τα ΚΕ.Δ.Α.Σ.Υ. εκτός από περιπτώσεις ατομικής αξιολόγησης και υποστήριξης, διερευνούν και αιτήματα, που υποβάλλονται από τους συλλόγους διδασκόντων των σχολικών μονάδων και αφορούν σε θέματα των αρμοδιοτήτων τους. Τα αιτήματα αυτά συνοδεύονται από το σχετικό πρακτικό του συλλόγου διδασκόντων, το οποίο περιλαμβάνει την τεκμηρίωση της αναγκαιότητας της σχετικής παρέμβασης από πλευράς του ΚΕ.Δ.Α.Σ.Υ., περιγραφική έκθεση των μέτρων που έχουν ληφθεί από τη σχολική μονάδα για το προς παρέμβαση θέμα και τα σχετικά αποτελέσματα. 
10. Με απόφαση του Προϊσταμένου του ΚΕ.Δ.Α.Σ.Υ. δύναται να πραγματοποιείται πρακτική άσκηση στο κέντρο από προπτυχιακούς ή μεταπτυχιακούς φοιτητές Α.Ε.Ι..
Άρθρο 12
Παρακολούθηση της λειτουργίας των Κέντρων Διεπιστημονικής Αξιολόγησης, Συμβουλευτικής και Υποστήριξης
1. Η παρακολούθηση της λειτουργίας των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) ανατίθεται σε ειδική επιτροπή της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Η ειδική επιτροπή παρακολούθησης της λειτουργίας των ΚΕ.Δ.Α.Σ.Υ. συγκροτείται με απόφαση του Περιφερειακού Διευθυντή Εκπαίδευσης και αποτελείται από: α) τον Περιφερειακό Επόπτη Ποιότητας της Εκπαίδευσης, ως Πρόεδρο, β) τον Προϊστάμενο της Αυτοτελούς Διεύθυνσης Διοικητικής, Οικονομικής και Παιδαγωγικής Υποστήριξης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, γ) έναν Σύμβουλο Εκπαίδευσης Ειδικής Αγωγής και Εκπαίδευσης, δ) έναν Σύμβουλο Εκπαίδευσης από κάθε βαθμίδα εκπαίδευσης, ε) έναν Σύμβουλο Εκπαίδευσης Ψυχολόγων του κλάδου ΠΕ23 και στ) έναν Σύμβουλο Εκπαίδευσης Κοινωνικών Λειτουργών του κλάδου ΠΕ30. Οι θέσεις των περ. γ) έως στ) καλύπτονται από Συμβούλους Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης που συμμετέχουν στην Ειδική Διαγνωστική Επιτροπή Αξιολόγησης (Ε.Δ.Ε.Α.) ή τις Ε.Δ.Ε.Α. που λειτουργούν στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης, σύμφωνα με τις παρ. 5 και 6 του άρθρου 5 του ν. 3699/2008 (Α’ 199). Για τη λειτουργία της ειδικής επιτροπής παρακολούθησης της λειτουργίας των ΚΕ.Δ.Α.Σ.Υ. εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας. 
2. Τα ΚΕ.Δ.Α.Σ.Υ. κατά τη λήξη του ημερολογιακού έτους, καθώς και κατά την παύση της λειτουργίας τους, σύμφωνα με την παρ. 6 του άρθρου 15, υποβάλλουν εκθέσεις αποτίμησης της λειτουργίας τους στην επιτροπή παρακολούθησης της παρ. 1 του παρόντος, στις οποίες καταγράφονται στατιστικά στοιχεία σχετικά με τα αιτήματα που υποβλήθηκαν, τις αξιολογικές εκθέσεις που εκδόθηκαν ανά κατηγορία αναπηρίας ή ειδικής εκπαιδευτικής ανάγκης με βάση τις ειδικότητες του προσωπικού που στελεχώνει τα ΚΕ.Δ.Α.Σ.Υ., το σύνολο των παρεμβάσεων που έγιναν στις σχολικές μονάδες της περιοχής ευθύνης τους, καθώς και η αποτίμηση του προγραμματισμού δράσης, σύμφωνα με την περ. γ) της παρ. 4 του άρθρου 14. Στις εκθέσεις του προηγούμενου εδαφίου μνημονεύεται ειδικά η τήρηση της προθεσμίας της παρ. 6 του άρθρου 4 του ν. 3699/2008. Στη συνέχεια, η επιτροπή παρακολούθησης της λειτουργίας των ΚΕ.Δ.Α.Σ.Υ. υποβάλλει έκθεση πεπραγμένων στον Περιφερειακό Διευθυντή Εκπαίδευσης για όλα τα ΚΕ.Δ.Α.Σ.Υ. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης και αυτός ενεργεί, κατά περίπτωση, στο πλαίσιο των αρμοδιοτήτων του. 
Άρθρο 13
Περιοχές αρμοδιότητας των Κέντρων Διεπιστημονικής Αξιολόγησης, Συμβουλευτικής και Υποστήριξης
1. Τα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) λειτουργούν ανά Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης, ως εξής: 
α) Στην Περιφερειακή Διεύθυνση Εκπαίδευσης Ανατολικής Μακεδονίας και Θράκης: 
αα) Δράμας με έδρα τη Δράμα. 
αβ) Έβρου με έδρα την Αλεξανδρούπολη. 
αγ) Καβάλας με έδρα την Καβάλα. 
αδ) Ξάνθης με έδρα την Ξάνθη. 
αε) Ροδόπης με έδρα την Κομοτηνή. 
β) Στην Περιφερειακή Διεύθυνση Εκπαίδευσης Αττικής: 
βα) 1ο Α’ Αθήνας με έδρα την Αθήνα. 
ββ) 2ο Α’ Αθήνας με έδρα την Αθήνα. 
βγ) 1ο Β’ Αθήνας με έδρα τη Νέα Ιωνία. 
βδ) 2ο Β’ Αθήνας με έδρα την Αγία Παρασκευή. 
βε) 1ο Γ’ Αθήνας με έδρα το Αιγάλεω. 
βστ) 2ο Γ’ Αθήνας με έδρα το Ίλιον.
βζ) 1ο Δ’ Αθήνας με έδρα τη Νέα Σμύρνη. 
βη) 2ο Δ’ Αθήνας με έδρα τον Άγιο Δημήτριο.
βθ) 1ο Ανατολικής Αττικής με έδρα την Παλλήνη.
βι) 2ο Ανατολικής Αττικής με έδρα στις Αχαρνές.
βια) Δυτικής Αττικής με έδρα την Ελευσίνα. 
βιβ) 1ο Πειραιά με έδρα τον Πειραιά. 
βιγ) 2ο Πειραιά με έδρα τον Πειραιά.
γ) Στην Περιφερειακή Διεύθυνση Εκπαίδευσης Βορείου Αιγαίου: 
γα) Λέσβου με έδρα τη Μυτιλήνη. 
γβ) Λήμνου με έδρα τη Μύρινα. 
γγ) Σάμου με έδρα τη Σάμο. 
γδ) Χίου με έδρα τη Χίο. 
δ) Στην Περιφερειακή Διεύθυνση Εκπαίδευσης Δυτικής Ελλάδας: 
δα) Αιτωλοακαρνανίας με έδρα το Μεσολόγγι. 
δβ) 1ο Αχαΐας με έδρα την Πάτρα. 
δγ) 2ο Αχαΐας με έδρα την Πάτρα. 
δδ) Ηλείας με έδρα τον Πύργο. 
ε) Στην Περιφερειακή Διεύθυνση Εκπαίδευσης Δυτικής Μακεδονίας: 
εα) Γρεβενών με έδρα τα Γρεβενά. 
εβ) Καστοριάς με έδρα την Καστοριά. 
εγ) Κοζάνης με έδρα την Κοζάνη. 
εδ) Φλώρινας με έδρα τη Φλώρινα. 
στ) Στην Περιφερειακή Διεύθυνση Εκπαίδευσης Ηπείρου: 
στα) Άρτας με έδρα την Άρτα. 
στβ) Θεσπρωτίας με έδρα την Ηγουμενίτσα. 
στγ) Ιωαννίνων με έδρα τα Ιωάννινα. 
στδ) Πρέβεζας με έδρα την Πρέβεζα. 
ζ) Στην Περιφερειακή Διεύθυνση Εκπαίδευσης Θεσσαλίας: 
ζα) Καρδίτσας με έδρα την Καρδίτσα. 
ζβ) Λάρισας με έδρα τη Λάρισα. 
ζγ) Μαγνησίας με έδρα το Βόλο. 
ζδ) Τρικάλων με έδρα τα Τρίκαλα. 
η) Στην Περιφερειακή Διεύθυνση Εκπαίδευσης Ιονίων Νήσων: 
ηα) Ζακύνθου με έδρα τη Ζάκυνθο. 
ηβ) Κέρκυρας με έδρα την Κέρκυρα. 
ηγ) Κεφαλληνίας με έδρα το Αργοστόλι. 
ηδ) Λευκάδας με έδρα τη Λευκάδα. 
θ) Στην Περιφερειακή Διεύθυνση Εκπαίδευσης Κεντρικής Μακεδονίας: 
θα) Ημαθίας με έδρα τη Βέροια. 
θβ) 1ο Α’ Θεσσαλονίκης με έδρα τη Θέρμη. 
θγ) 2ο Α’ Θεσσαλονίκης με έδρα τη Θεσσαλονίκη.
θδ) 1ο Β’ Θεσσαλονίκης με έδρα τη Σταυρούπολη. 
θε) 2ο Β’ Θεσσαλονίκης με έδρα τη Σταυρούπολη. 
θστ) Κιλκίς με έδρα το Κιλκίς. 
θζ) Πιερίας με έδρα την Κατερίνη. 
θη) Πέλλας με έδρα την Έδεσσα. 
θθ) Σερρών με έδρα τις Σέρρες. 
θι) Χαλκιδικής με έδρα τον Πολύγυρο. 
ι) Στην Περιφερειακή Διεύθυνση Εκπαίδευσης Κρήτης: 
ια) Ηρακλείου με έδρα το Ηράκλειο. 
ιβ) Λασιθίου με έδρα τον Άγιο Νικόλαο. 
ιγ) Ρεθύμνου με έδρα το Ρέθυμνο. 
ιδ) Χανίων με έδρα τα Χανιά. 
ια) Στην Περιφερειακή Διεύθυνση Εκπαίδευσης Νοτίου Αιγαίου: 
ιαα) Σύρου με έδρα τη Σύρο. 
ιαβ) Νάξου με έδρα τη Νάξο.
ιαγ) Ρόδου με έδρα τη Ρόδο.
ιαδ) Καλύμνου με έδρα την Κάλυμνο. 
ιαε) Κω με έδρα την Κω. 
ιβ) Στην Περιφερειακή Διεύθυνση Εκπαίδευσης Πελοποννήσου: 
ιβα) Αργολίδας με έδρα το Ναύπλιο. 
ιββ) Αρκαδίας με έδρα την Τρίπολη. 
ιβγ) Κορινθίας με έδρα την Κόρινθο. 
ιβδ) Λακωνίας με έδρα τη Σπάρτη. 
ιβε) Μεσσηνίας με έδρα την Καλαμάτα. 
ιγ) Στην Περιφερειακή Διεύθυνση Εκπαίδευσης Στερεάς Ελλάδας: 
ιγα) Βοιωτίας με έδρα τη Λιβαδειά. 
ιγβ) Ευβοίας με έδρα τη Χαλκίδα. 
ιγγ) Ευρυτανίας με έδρα το Καρπενήσι. 
ιγδ) Φθιώτιδας με έδρα τη Λαμία. 
ιγε) Φωκίδας με έδρα την Άμφισσα.
2. Η περιοχή αρμοδιότητας κάθε ΚΕ.Δ.Α.Σ.Υ. εκτείνεται στην περιοχή αρμοδιότητας των αντίστοιχων Διευθύνσεων Πρωτοβάθμιας και Δευτεροβάθμιας Εκπαίδευσης. Αν στην ίδια περιοχή λειτουργούν περισσότερα από ένα ΚΕ.Δ.Α.Σ.Υ., η περιοχή αρμοδιότητάς τους καθορίζεται με απόφαση του Περιφερειακού Διευθυντή Εκπαίδευσης, σύμφωνα με την παρ. 5 του άρθρου 29.
Άρθρο 14
Διοίκηση των Κέντρων Διεπιστημονικής Αξιολόγησης, Συμβουλευτικής και Υποστήριξης
1. Ως Προϊστάμενος του Κέντρου Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) επιλέγεται εκπαιδευτικός ή μέλος του Ειδικού Εκπαιδευτικού Προσωπικού (Ε.Ε.Π.), σύμφωνα με τα άρθρα 30 έως 49. Ο Προϊστάμενος ασκεί διοικητικά, επιστημονικά και παιδαγωγικά καθήκοντα, προΐσταται του προσωπικού του ΚΕ.Δ.Α.Σ.Υ., υπάγεται διοικητικά στον Περιφερειακό Διευθυντή Εκπαίδευσης και εποπτεύεται ως προς την άσκηση του έργου του από την επιτροπή παρακολούθησης της λειτουργίας των ΚΕΔ.Α.Σ.Υ. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης της παρ. 1 του άρθρου 12.
2. Σε κάθε ΚΕ.Δ.Α.Σ.Υ. συνιστάται Ολομέλεια που αποτελείται από το σύνολο των εκπαιδευτικών και των μελών του Ε.Ε.Π. που υπηρετούν στο ΚΕ.Δ.Α.Σ.Υ.. Η Ολομέλεια συγκροτεί τις διεπιστημονικές ομάδες του ΚΕ.Δ.Α.Σ.Υ., σύμφωνα με την παρ. 4 του άρθρου 4 του ν. 3699/2008, για τη διαχείριση των επιστημονικών και παιδαγωγικών θεμάτων που άπτονται της λειτουργίας του κέντρου.
3. Ο Προϊστάμενος του ΚΕ.Δ.Α.Σ.Υ. είναι υπεύθυνος για τη διοικητική λειτουργία του ΚΕ.Δ.Α.Σ.Υ.. Η Ολομέλεια του ΚΕ.Δ.Α.Σ.Υ. είναι υπεύθυνη για την επιστημονική και παιδαγωγική λειτουργία του ΚΕ.Δ.Α.Σ.Υ..
4. Η Ολομέλεια συνεδριάζει με ευθύνη του Προϊσταμένου του ΚΕ.Δ.Α.Σ.Υ. και αποφασίζει για:
α) τον ετήσιο προγραμματισμό των δράσεων του κέντρου, στην αρχή του σχολικού έτους, με τη θέση συγκεκριμένων στόχων για την επίτευξη των σκοπών του, σύμφωνα με το άρθρο 11,
β) την παρακολούθηση της υλοποίησης του προγραμματισμού, κατά τη διάρκεια του σχολικού έτους, με σκοπό την επανεξέταση και την ανατροφοδότηση του προγραμματισμού αυτού, καθώς και τη διαρκή βελτίωση της ποιότητας του παρεχόμενου έργου, 
γ) την αποτίμηση του προγραμματισμού δράσης, κατά τη λήξη του ημερολογιακού έτους και κατά την παύση της λειτουργίας του κέντρου, σύμφωνα με την παρ. 6 του άρθρου 15, με σκοπό την εκτίμηση του βαθμού επίτευξης των στόχων που είχαν τεθεί, τον εντοπισμό των δυσκολιών και των προβλημάτων που αντιμετωπίστηκαν κατά την υλοποίηση του προγραμματισμού, καθώς και τη διατύπωση προτάσεων βελτίωσης.
5. Οι εκθέσεις του προγραμματισμού δράσης και της αποτίμησης της λειτουργίας του ΚΕ.Δ.Α.Σ.Υ. υποβάλλονται στην επιτροπή παρακολούθησης της λειτουργίας των ΚΕ.Δ.Α.Σ.Υ. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης της παρ. 1 του άρθρου 12. Στοιχεία των εκθέσεων αυτών καταχωρίζονται, με ευθύνη του Προϊσταμένου του ΚΕ.Δ.Α.Σ.Υ., στο ηλεκτρονικό σύστημα της παρ. 2 του άρθρου 7 του ν. 3848/2010 (Α’ 71), σε ειδικά διαμορφωμένα για τον σκοπό αυτόν πεδία. 
Άρθρο 15
Στελέχωση των Κέντρων Διεπιστημονικής Αξιολόγησης, Συμβουλευτικής και Υποστήριξης
1. Για τη στελέχωση των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) υφίστανται στο Υπουργείο Παιδείας και Θρησκευμάτων χίλιες εκατόν είκοσι (1.120) θέσεις προσωπικού, οι οποίες κατανέμονται σε κλάδους ως εξής:
α) Εκπαιδευτικών με εξειδίκευση στην Ειδική Αγωγή και Εκπαίδευση: 
αα) Νηπιαγωγών (ΠΕ60 ή ΠΕ61): ενενήντα πέντε (95) θέσεις, 
αβ) Δασκάλων (ΠΕ70 ή ΠΕ71): εκατόν εξήντα εννέα (169) θέσεις, από τις οποίες δύο (2) πληρούνται από μέλη της μουσουλμανικής μειονότητας της Θράκης, 
αγ) Φιλολόγων (ΠΕ02): εκατόν τρεις (103) θέσεις, 
αδ) Μαθηματικών (ΠΕ03) ή Φυσικών Επιστημών (ΠΕ04): σαράντα επτά (47) θέσεις. 
β) Ειδικού Εκπαιδευτικού Προσωπικού (Ε.Ε.Π.): 
βα) Θεραπευτών Λόγου (ΠΕ21): εβδομήντα μία (71) θέσεις, 
ββ) Ψυχολόγων (ΠΕ23): διακόσιες είκοσι τρεις (223) θέσεις, από τις οποίες δύο (2) πληρούνται από μέλη της μουσουλμανικής μειονότητας της Θράκης, 
βγ) Φυσιοθεραπευτών (ΠΕ28): τριάντα τρεις (33) θέσεις, 
βδ) Εργασιοθεραπευτών-Εργοθεραπευτών (ΠΕ29): πενήντα τρεις (53) θέσεις, 
βε) Κοινωνικών Λειτουργών (ΠΕ30): διακόσιες είκοσι τρεις (223) θέσεις, από τις οποίες δύο πληρούνται από μέλη της μουσουλμανικής μειονότητας της Θράκης, 
βστ) Εξειδικευμένων είτε στον επαγγελματικό προσανατολισμό των τυφλών, είτε στην κινητικότητα, τον προσανατολισμό και τις δεξιότητες καθημερινής διαβίωσης των τυφλών, είτε στη νοηματική γλώσσα των κωφών (ΠΕ31): έξι (6) θέσεις. 
γ) Διοικητικών υπαλλήλων: 
γα) ΠΕ Διοικητικού - Οικονομικού: σαράντα επτά (47) θέσεις, 
γβ) ΔΕ Διοικητικών Γραμματέων: πενήντα (50) θέσεις. 
2. Οι θέσεις της παρ. 1, για τις οποίες προβλέπεται η πλήρωση από μέλη της μουσουλμανικής μειονότητας της Θράκης κατανέμονται με την απόφαση της περ. δ) της παρ. 1 του άρθρου 29 στα ΚΕ.Δ.Α.Σ.Υ. Ξάνθης και Ροδόπης. Οι λοιπές θέσεις της παρ. 1 κατανέμονται στα ΚΕ.Δ.Α.Σ.Υ. της Χώρας με την ίδια απόφαση. 
3. Η κάλυψη των θέσεων των περ. α) και β) της παρ. 1 γίνεται με την τοποθέτηση εκπαιδευτικών και μελών του Ε.Ε.Π., κατά περίπτωση, με μετάθεση, μετάταξη απόσπαση ή διάθεση ύστερα από αίτησή τους, εφόσον έχουν συμπληρώσει διδακτική υπηρεσία οκτώ (8) τουλάχιστον ετών, από τα οποία τρία (3) τουλάχιστον έτη σε Σχολικές Μονάδες Ειδικής Αγωγής και Εκπαίδευσης (Σ.Μ.Ε.Α.Ε.), ή ΚΕ.Δ.Α.Σ.Υ.. Για την κάλυψη των λειτουργικών αναγκών των ΚΕ.Δ.Α.Σ.Υ. προσλαμβάνονται προσωρινοί αναπληρωτές εκπαιδευτικοί ή μέλη του Ε.Ε.Π.. Οι θέσεις των περ. α) και β) της παρ. 1, που αποδίδονται σε μέλη της μουσουλμανικής μειονότητας, καλύπτονται κατ’ αποκλειστικότητα από μέλη της μουσουλμανικής μειονότητας μόνο στις περιπτώσεις που οι θέσεις πληρούνται με μετάθεση ή μετάταξη. Οι διοικητικές θέσεις των ΚΕ.Δ.Α.Σ.Υ. δύναται να καλύπτονται και με αποσπάσεις εκπαιδευτικών. 
4. Με απόφαση του Περιφερειακού Διευθυντή Εκπαίδευσης, η οποία εκδίδεται μετά από γνώμη του Περιφερειακού Υπηρεσιακού Συμβουλίου Ειδικού Εκπαιδευτικού Προσωπικού (Π.Υ.Σ.Ε.Ε.Π.), τα μέλη του Ε.Ε.Π. των ΚΕ.Δ.Α.Σ.Υ. που λειτουργούν στην έδρα της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης μπορεί να προσφέρουν υπηρεσία και στα υπόλοιπα ΚΕ.Δ.Α.Σ.Υ. της ίδιας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης.
5. Για τα θέματα υπηρεσιακής κατάστασης των εκπαιδευτικών, των μελών του Ε.Ε.Π. και των διοικητικών υπαλλήλων που υπηρετούν σε ΚΕ.Δ.Α.Σ.Υ., καθώς και για τα θέματα υπηρεσιακής κατάστασης του Προϊσταμένου του ΚΕ.Δ.Α.Σ.Υ. και την απαλλαγή του από την άσκηση των καθηκόντων του σύμφωνα με την παρ. 1 του άρθρου 44, αρμόδιο είναι το Ανώτερο Περιφερειακό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης, το Περιφερειακό Υπηρεσιακό Συμβούλιο Ειδικού Εκπαιδευτικού Προσωπικού ή το Περιφερειακό Υπηρεσιακό Συμβούλιο Διοικητικού Προσωπικού (Α.Π.Υ.Σ.Π.Ε., Α.Π.Υ.Σ.Δ.Ε., Π.Υ.Σ.Ε.Ε.Π. ή Π.Υ.Σ.ΔΙ.Π.), κατά περίπτωση.
6. Τα ΚΕ.Δ.Α.Σ.Υ. λειτουργούν από την 1η Σεπτεμβρίου έως τις 10 Ιουλίου εκάστου σχολικού έτους. 
Άρθρο 16
Επιτροπές Διεπιστημονικής Υποστήριξης 
των Σχολικών Μονάδων Ειδικής Αγωγής 
και Εκπαίδευσης
1. Σε κάθε Σχολική Μονάδα Ειδικής Αγωγής και Εκπαίδευσης (Σ.Μ.Ε.Α.Ε.) λειτουργεί Επιτροπή Διεπιστημονικής Υποστήριξης (Ε.Δ.Υ.), η οποία συγκροτείται με απόφαση του διευθυντή ή προϊσταμένου της Σ.Μ.Ε.Α.Ε. και αποτελείται από: α) τον Διευθυντή ή Προϊστάμενο της Σ.Μ.Ε.Α.Ε. με τον αναπληρωτή του, ως Πρόεδρο, καθώς και β) έναν εκπαιδευτικό της σχολικής μονάδας, γ) έναν ψυχολόγο του κλάδου ΠΕ23 και δ) έναν κοινωνικό λειτουργό του κλάδου ΠΕ30, με τους αναπληρωτές τους, ως μέλη. Στη συγκρότηση της Ε.Δ.Υ. δύναται να συμμετέχουν και αναπληρωτές ψυχολόγοι του κλάδου ΠΕ23 ή κοινωνικοί λειτουργοί του κλάδου ΠΕ30, οι οποίοι υπηρετούν στη Σ.Μ.Ε.Α.Ε.. Στις συνεδριάσεις της Ε.Δ.Υ. συμμετέχουν με δικαίωμα ψήφου και ο εκπαιδευτικός του τμήματος φοίτησης του μαθητή με το θέμα του οποίου ασχολείται η Ε.Δ.Υ., καθώς και μέλη του Ειδικού Εκπαιδευτικού Προσωπικού (Ε.Ε.Π.) της ίδιας ή άλλης ειδικότητας. Γραμματέας της Ε.Δ.Υ. ορίζεται, με τον αναπληρωτή του, ο γραμματέας της σχολικής μονάδας και, αν δεν υφίσταται, εκπαιδευτικός που υπηρετεί σε αυτή, ο οποίος προτείνεται, με τον αναπληρωτή του, από τον σύλλογο διδασκόντων. 
2. Σκοπός της Ε.Δ.Υ. είναι: η α) εισήγηση προς τον σύλλογο διδασκόντων της Σ.Μ.Ε.Α.Ε., καθώς και β) η συνεργασία με φορείς, υπηρεσίες και αρχές για κάθε ζήτημα που αφορά στους μαθητές της σχολικής μονάδας. Η Ε.Δ.Υ. της Σ.Μ.Ε.Α.Ε. είναι αποκλειστικά αρμόδια να αποφασίσει για την παράταση της φοίτησης των μαθητών, σύμφωνα με την υποπερ. ββ) της περ. α) της παρ. 1 του άρθρου 8 του ν. 3699/2008 (Α’ 199), για ένα ακόμα σχολικό έτος. Αν δεν έχει συγκροτηθεί η Ε.Δ.Υ., η παράταση της φοίτησης αποφασίζεται από τον σύλλογο διδασκόντων της Σ.Μ.Ε.Α.Ε.. 
3. Η Ε.Δ.Υ. της Σ.Μ.Ε.Α.Ε. συνεργάζεται υποχρεωτικά με όλο το προσωπικό που υπηρετεί στη Σ.Μ.Ε.Α.Ε.. Τα μέλη του Ε.Ε.Π. της Ε.Δ.Υ. καλύπτουν και τις ανάγκες συστεγαζόμενων ή γειτνιαζόντων ειδικών νηπιαγωγείων, όταν σε αυτά δεν υπηρετούν μέλη του Ε.Ε.Π. της αντίστοιχης ειδικότητας.
Άρθρο 17
Σχολικά Δίκτυα Εκπαιδευτικής Υποστήριξης και Επιτροπές Διεπιστημονικής Υποστήριξης σχολικών μονάδων της γενικής και επαγγελματικής εκπαίδευσης
1. Με απόφαση του Περιφερειακού Διευθυντή Εκπαίδευσης, που εκδίδεται ύστερα από γνώμη των Διευθυντών Πρωτοβάθμιας και Δευτεροβάθμιας Εκπαίδευσης, ιδρύονται Σχολικά Δίκτυα Εκπαιδευτικής Υποστήριξης (Σ.Δ.Ε.Υ.), τα οποία δύνανται να αποτελούνται από σχολικές μονάδες και Εργαστηριακά Κέντρα (Ε.Κ.) όλων των βαθμίδων γενικής και επαγγελματικής εκπαίδευσης, καθώς και της Ειδικής Αγωγής και Εκπαίδευσης (Ε.Α.Ε.). Τα Σ.Δ.Ε.Υ. έχουν ως σκοπό την ενδυνάμωση και την προώθηση της συνεργασίας, καθώς και τον συντονισμό του έργου των σχολικών μονάδων και Ε.Κ., για τη διασφάλιση της ισότιμης πρόσβασης όλων ανεξαιρέτως των μαθητών στην εκπαίδευση και την προαγωγή συνολικά της ψυχοκοινωνικής τους υγείας. 
Σκοπός των Σ.Δ.Ε.Υ. είναι ειδικότερα ιδίως: 
α) η προώθηση της συνεργασίας, ο συντονισμός του έργου των σχολικών μονάδων και η ενδυνάμωσή τους στην ανταπόκριση στις εκπαιδευτικές ανάγκες των μαθητών τους, 
β) η ανάπτυξη συνεργατικών δράσεων για την ένταξη των μαθητών στη σχολική μονάδα φοίτησής τους και
γ) η υποστήριξη των Τμημάτων Ένταξης (Τ.Ε.), της παράλληλης στήριξης - συνεκπαίδευσης και των μαθητών στους οποίους εφαρμόζεται κατ’ οίκον διδασκαλία όπου απαιτείται ειδική αγωγή και εκπαίδευση.
2. Κάθε Σ.Δ.Ε.Υ. μπορεί να περιλαμβάνει έως πέντε (5) σχολικές μονάδες. Ομοίως στο Σ.Δ.Ε.Υ. μπορεί να λειτουργούν έως πέντε (5) Επιτροπές Διεπιστημονικής Υποστήριξης (Ε.Δ.Υ.). Η Ε.Δ.Υ. λειτουργεί στη σχολική μονάδα, έχει ως σκοπό την ανάπτυξη συνεργατικών πρακτικών εκπαιδευτικής αξιολόγησης των μαθητών, συμβουλευτικής και υποστήριξης και η λειτουργία της στηρίζεται στις πρακτικές που επιτάσσουν η Διεθνής Σύμβαση για τα δικαιώματα του παιδιού (ν. 2101/1992, Α’ 192) και η Διεθνής Σύμβαση για τα δικαιώματα των ατόμων με αναπηρίες (ν. 4074/2012, Α’88). Με απόφαση του Περιφερειακού Διευθυντή Εκπαίδευσης δύναται να ορίζεται μία σχολική μονάδα του Σ.Δ.Ε.Υ., κατά προτεραιότητα μία Σ.Μ.Ε.Α.Ε., ως το κέντρο υποστήριξης του δικτύου.
3. Η Ε.Δ.Υ. συνιστάται και συγκροτείται με απόφαση του Περιφερειακού Διευθυντή Εκπαίδευσης και αποτελείται από τα ακόλουθα μέλη, τα οποία ορίζονται με τους αναπληρωτές τους: 
α) Τον Διευθυντή ή Προϊστάμενο της σχολικής μονάδας, ως Πρόεδρο, ο οποίος αναπληρώνεται από τον νόμιμο αναπληρωτή του. 
β) Έναν εκπαιδευτικό Ε.Α.Ε. του Τ.Ε. ή, αν δεν υπάρχει, έναν εκπαιδευτικό με εξειδίκευση στην Ε.Α.Ε. ή έναν εκπαιδευτικό παράλληλης στήριξης - συνεκπαίδευσης που υπηρετεί στη σχολική μονάδα, με τον αναπληρωτή του. Ο αναπληρωτής είναι πρόσωπο που διαθέτει τις ίδιες ιδιότητες. Ο εκπαιδευτικός του Τ.Ε. με εξειδίκευση στην Ε.Α.Ε. δύναται να αναπληρώνεται και από εκπαιδευτικό με εξειδίκευση στην Ε.Α.Ε. ή από εκπαιδευτικό παράλληλης στήριξης - συνεκπαίδευσης που υπηρετεί στη σχολική μονάδα, αν δεν υφίσταται άλλος εκπαιδευτικός με όμοια ιδιότητα. 
γ) Έναν ψυχολόγο του κλάδου ΠΕ23.
δ) Έναν κοινωνικό λειτουργό του κλάδου ΠΕ30.
Για την επιλογή των τακτικών και αναπληρωματικών μελών των περ. γ) και δ) η απόφαση του πρώτου εδαφίου εκδίδεται έπειτα από γνώμη του Κέντρου Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.). Για την επιλογή του τακτικού και αναπληρωματικού μέλους της περ. β) η απόφαση του πρώτου εδαφίου εκδίδεται έπειτα από γνώμη του διευθυντή ή προϊσταμένου της σχολικής μονάδας.
Γραμματέας της Ε.Δ.Υ. ορίζεται, με τον αναπληρωτή του, ο γραμματέας της σχολικής μονάδας και, αν δεν υφίσταται, εκπαιδευτικός που υπηρετεί σε αυτή, ο οποίος προτείνεται, με τον αναπληρωτή του, από τον σύλλογο διδασκόντων. 
Τα τακτικά και αναπληρωματικά μέλη των περ. γ) και δ) συμμετέχουν στη συγκρότηση του συνόλου των Ε.Δ.Υ. του Σ.Δ.Ε.Υ..
Αν για οποιονδήποτε λόγο απουσιάζει μία εκ των δύο ειδικοτήτων των περ. γ) και δ) ή δεν είναι δυνατή η συγκρότηση Ε.Δ.Υ., λόγω έλλειψης μέλους του Ε.Ε.Π. μίας εκ των δύο ειδικοτήτων των ίδιων περιπτώσεων, το μέλος του Ε.Ε.Π. της έτερης ειδικότητας που έχει τοποθετηθεί στο ΚΕ.Δ.Α.Σ.Υ. με σκοπό τη συμμετοχή στη συγκρότηση των Ε.Δ.Υ. σε Σ.Δ.Ε.Υ. εξακολουθεί να ασκεί τις αρμοδιότητές της στις σχολικές μονάδες του Σ.Δ.Ε.Υ.. 
4. Αποκλειστικά για τη στελέχωση των Ε.Δ.Υ. της παρ. 3 συνιστώνται στο Υπουργείο Παιδείας και Θρησκευμάτων: α) πεντακόσιες πενήντα (550) θέσεις Ψυχολόγων του κλάδου ΠΕ23 και β) πεντακόσιες πενήντα (550) θέσεις Κοινωνικών Λειτουργών του κλάδου ΠΕ30, οι οποίες κατανέμονται στα ΚΕ.Δ.Α.Σ.Υ. με την απόφαση της περ. δ) της παρ. 1 του άρθρου 29. Η κάλυψη των θέσεων γίνεται με την τοποθέτηση μελών του Ε.Ε.Π. με μετάθεση, μετάταξη, απόσπαση, διάθεση ή διορισμό. Για τη στελέχωση των Ε.Δ.Υ. των σχολικών μονάδων της περιοχής αρμοδιότητας του ΚΕ.Δ.Α.Σ.Υ., η οποία ορίζεται σύμφωνα με την παρ. 5 του άρθρου 29, δύναται να διατίθενται σε αυτές, με απόφαση του Προϊσταμένου του ΚΕΔ.Α.Σ.Υ., μέλη του Ε.Ε.Π. που υπηρετούν στο ΚΕ.Δ.Α.Σ.Υ.. Για την κάλυψη των λειτουργικών αναγκών των Ε.Δ.Υ. προσλαμβάνονται προσωρινοί αναπληρωτές μέλη του Ε.Ε.Π.. Προϊστάμενος των μελών του Ε.Ε.Π. της παρούσας είναι ο Προϊστάμενος του ΚΕ.Δ.Α.Σ.Υ.. 
5. Για την επίτευξη του σκοπού της, η Ε.Δ.Υ. ασκεί, σε συνεργασία με το ΚΕ.Δ.Α.Σ.Υ., ιδίως τις εξής αρμοδιότητες: 
α) Διενεργεί διεπιστημονική εκπαιδευτική αξιολόγηση των εμποδίων εκπαίδευσης, των εκπαιδευτικών αναγκών, του είδους των δυσκολιών και των πιθανών εκπαιδευτικών, ψυχοκοινωνικών και άλλων φραγμών στη μάθηση που αντιμετωπίζουν συγκεκριμένοι μαθητές.
β) Διαμορφώνει πρόγραμμα διαφοροποιημένης ή εξατομικευμένης διδασκαλίας για μαθητές με διαπιστωμένη δυσκολία μάθησης και συμπεριφοράς, σε συνεργασία με τους εκπαιδευτικούς της τάξης, στην οποία φοιτούν. 
γ) Πραγματοποιεί συνεργατική διεπιστημονική αντιμετώπιση των δυσκολιών του μαθητή στη σχολική τάξη με τα μέσα και τους πόρους που είναι διαθέσιμοι στη σχολική μονάδα, στο σπίτι και στην κοινότητα για παρεμβάσεις και παραπέμπει, με τη συναίνεση των γονέων ή κηδεμόνων τους, τους μαθητές που χρειάζονται υποστήριξη στις ειδικές αρμόδιες δημόσιες υπηρεσίες. Αν προκύπτουν σαφείς ενδείξεις προβλημάτων ψυχικής υγείας ή παιδικής κακοποίησης ή γονεϊκής παραμέλησης, συνεργάζεται με Κοινοτικά Κέντρα Ψυχικής Υγείας Παιδιών και Εφήβων ή ιατρικές ή άλλες αρμόδιες δημόσιες υπηρεσίες της περιοχής της, με τις κοινωνικές υπηρεσίες του δήμου και με τις αρμόδιες δικαστικές και εισαγγελικές αρχές. 
δ) Έχει την ευθύνη για τη σύνταξη και υλοποίηση βραχυχρόνιου προγράμματος παρέμβασης, εισηγείται και παρακολουθεί την εφαρμογή του Εξατομικευμένου Προγράμματος Εκπαίδευσης (Ε.Π.Ε.) για μαθητές με ειδικές εκπαιδευτικές ανάγκες της σχολικής μονάδας, τους βασικούς άξονες του οποίου εξειδικεύει σε συγκεκριμένους βραχυπρόθεσμους και μακροπρόθεσμους στόχους, υποστηρίζει και παρακολουθεί την εκπαιδευτική και ψυχοκοινωνική πορεία των μαθητών και εφαρμόζει πρόγραμμα υποστήριξης των γονέων ή κηδεμόνων των μαθητών που διδάσκονται κατ’ οίκον.
ε) Συντονίζει και παρακολουθεί τις δράσεις κοινωνικής στήριξης του μαθητή και των γονέων ή κηδεμόνων του και συνεργάζεται με τις κοινωνικές υπηρεσίες του δήμου και άλλους αρμόδιους φορείς. 
στ) Υποστηρίζει τη σχολική μονάδα και τους μαθητές κατά τη μετεγγραφή ή τη μετάβαση σε επόμενη βαθμίδα εκπαίδευσης. 
ζ) Παραπέμπει στο ΚΕ.Δ.Α.Σ.Υ., σύμφωνα με τις παρ. 7 και 8 του άρθρου 11 και τις παρ. 7 και 8 του παρόντος, μαθητές που συνεχίζουν, παρά την υποστήριξη στο σχολείο τους, να έχουν δυσκολίες μάθησης ή συμπεριφοράς ή ένταξης στο σχολικό περιβάλλον. Για την παραπομπή απαιτείται η τεκμηριωμένη εισήγηση του συλλόγου των διδασκόντων. Στην παραπεμπτική απόφαση βεβαιώνεται ότι έγιναν όλες οι αναγκαίες υποστηρικτικές παρεμβάσεις από τη σχολική μονάδα του μαθητή και την Ε.Δ.Υ. σε συνεργασία με τους γονείς ή κηδεμόνες και προσαρτάται έκθεση των μελών των σχετικών ειδικοτήτων της Ε.Δ.Υ. σχετικά με: ζα) το εκπαιδευτικό, κοινωνικό και ψυχολογικό προφίλ του μαθητή και ζβ) τους τομείς περαιτέρω διερεύνησης και αξιολόγησης, με βάση την επεξεργασία των δεδομένων κάθε συγκεκριμένης περίπτωσης.
η) Συνεργάζεται με το ΚΕ.Δ.Α.Σ.Υ. για τα θέματα των αρμοδιοτήτων του, σύμφωνα με το άρθρο 11, και, ιδίως, για τον σχεδιασμό και την εφαρμογή στοχευμένων εκπαιδευτικών και ψυχοκοινωνικών παρεμβάσεων, σε ατομική ή ομαδική βάση, για την υποστήριξη του συνολικού έργου της σχολικής μονάδας.
6. Κατά την άσκηση των αρμοδιοτήτων της και ανάλογα με τους διαθέσιμους ανθρώπινους πόρους, η Ε.Δ.Υ. συνεργάζεται υποχρεωτικά με: 
α) τους εκπαιδευτικούς του Τ.Ε., εάν υφίσταται, ή εκπαιδευτικούς με εξειδίκευση στην Ε.Α.Ε. ή εκπαιδευτικούς παράλληλης στήριξης - συνεκπαίδευσης της σχολικής μονάδας, 
β) τους εκπαιδευτικούς που διδάσκουν στο τμήμα φοίτησης του μαθητή που έχει ανάγκη υποστήριξης. Οι εκπαιδευτικοί του τμήματος φοίτησης συμμετέχουν στις συνεδριάσεις της Ε.Δ.Υ. με δικαίωμα ψήφου,
γ) τον σύμβουλο σχολικής ζωής της σχολικής μονάδας, 
δ) μέλη του Ειδικού Εκπαιδευτικού Προσωπικού (Ε.Ε.Π.) ή Ειδικoύ Βοηθητικού Προσωπικού (Ε.Β.Π.) οποιασδήποτε ειδικότητας κριθεί απαραίτητο, που υποστηρίζουν τους μαθητές της σχολικής μονάδας ή υπηρετούν στα όρια του Σ.Δ.Ε.Υ. ή στο ΚΕ.Δ.Α.Σ.Υ.,
ε) τον Σύμβουλο Εκπαίδευσης Ειδικής Αγωγής και Ενταξιακής Εκπαίδευσης, ο οποίος έχει την παιδαγωγική ευθύνη της σχολικής μονάδας για τα ζητήματα της ενταξιακής εκπαίδευσης, τον Σύμβουλο Εκπαίδευσης, ο οποίος έχει την παιδαγωγική ευθύνη της σχολικής μονάδας και τους Συμβούλους Εκπαίδευσης των μελών του Ε.Ε.Π. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης.
7. Η Ε.Δ.Υ. συνεργάζεται με τους γονείς ή κηδεμόνες του μαθητή, τους οποίους ενημερώνει για τις διαδικασίες εκπαιδευτικής αξιολόγησης και υποστήριξης που προτείνει να ακολουθηθούν. Οι όροι της συνεργασίας και οι διαδικασίες εκπαιδευτικής αξιολόγησης και υποστήριξης αποτυπώνονται σε πρωτόκολλο συνεργασίας και δεσμεύουν τη σχολική μονάδα και τους γονείς ή κηδεμόνες. Σε εξαιρετικές περιπτώσεις, η συνδρομή των οποίων απαιτεί ειδική αιτιολόγηση και οι οποίες σχετίζονται ιδίως με δυσχέρειες συνεργασίας της σχολικής μονάδας με τους γονείς επί διαπιστωμένων σοβαρών δυσκολιών μάθησης ή συμπεριφοράς ή ένταξης του μαθητή στο σχολικό περιβάλλον, η υποβολή εισήγησης στο ΚΕ.Δ.Α.Σ.Υ. δύναται να γίνει απευθείας από την Ε.Δ.Υ., προκειμένου να διερευνηθεί περαιτέρω η αναγκαιότητα της παρέμβασης από πλευράς του ΚΕ.Δ.Α.Σ.Υ., τόσο σε επίπεδο υποστήριξης της σχολικής μονάδας όσο και σε επίπεδο υποστήριξης των γονέων ή κηδεμόνων. Στόχος της παρέμβασης είναι η επίτευξη του μέγιστου δυνατού βαθμού συνεργασίας μεταξύ της σχολικής μονάδας και των γονέων ή κηδεμόνων. Οι γονείς ή κηδεμόνες των μαθητών καλούνται υποχρεωτικά στις συνεδριάσεις της Ε.Δ.Υ. που αφορούν στη λήψη της απόφασης παραπομπής στο ΚΕ.Δ.Α.Σ.Υ., τη διαμόρφωση της εισήγησης για το Ε.Π.Ε. στο ΚΕ.Δ.Α.Σ.Υ., καθώς και για την παροχή απόψεων σε κάθε άλλη περίπτωση, που κρίνεται σκόπιμο. 
8. Πριν από τη λήψη οποιασδήποτε απόφασης, η Ε.Δ.Υ. μπορεί να ζητά την αιτιολογημένη γνώμη του συλλόγου διδασκόντων για τις εκπαιδευτικές και ψυχοκοινωνικές δυσκολίες που παρατηρούνται στους προς αξιολόγηση και υποστήριξη μαθητές ή ομάδες μαθητών. Οι ψυχολόγοι του κλάδου ΠΕ23 και οι Κοινωνικοί Λειτουργοί του κλάδου ΠΕ30 των Ε.Δ.Υ. δύνανται να καλούνται από τον σύλλογο διδασκόντων των σχολικών μονάδων του Σ.Δ.Ε.Υ., στις οποίες δεν έχει συγκροτηθεί Ε.Δ.Υ. ή από τον σύλλογο διδασκόντων όμορων ή γειτνιαζόντων σχολικών μονάδων, στις οποίες ομοίως δεν λειτουργεί Ε.Δ.Υ., προκειμένου να εισηγούνται για θέματα ένταξης μαθητών με αναπηρία ή ειδικές εκπαιδευτικές ανάγκες στη σχολική μονάδα, καθώς και για θέματα κοινωνικής υποστήριξης των μαθητών. 
9. Όλες οι περιπτώσεις μαθητών που φοιτούν σε σχολικές μονάδες που έχουν ενταχθεί σε Σ.Δ.Ε.Υ. και στις οποίες λειτουργεί Ε.Δ.Υ., καθώς και τα συναφή αιτήματα των γονέων, εξετάζονται από το ΚΕ.Δ.Α.Σ.Υ., εφόσον έχει δράσει η Ε.Δ.Υ. κατά τον λόγο των αρμοδιοτήτων της. Οι γονείς ή κηδεμόνες δύνανται να απευθύνονται απευθείας στο ΚΕ.Δ.Α.Σ.Υ.. Πριν από την έκδοση αξιολογικής έκθεσης, ωστόσο, απαιτείται να έχει προηγηθεί δράση της Ε.Δ.Υ. κατά τον λόγο των αρμοδιοτήτων της.
10. Οι Ε.Δ.Υ. συνεργάζονται συστηματικά με τα μέλη του ΚΕΔ.Α.Σ.Υ., το οποίο έχει την ευθύνη υποστήριξης των δράσεών τους, μέσω: α) της διενέργειας τακτικών τριμηνιαίων συναντήσεων μελών των ΕΔ.Υ. με μέλη του προσωπικού του ΚΕ.Δ.Α.Σ.Υ. και β) έκτακτων συναντήσεων, αν κρίνεται σκόπιμο από τον Προϊστάμενο του ΚΕ.Δ.Α.Σ.Υ., σε συνεργασία με τον Διευθυντή της σχολικής μονάδας.
11. Οι ώρες συνεδριάσεων της Ε.Δ.Υ. ανήκουν για μεν τον Πρόεδρο αυτής και τον εκπαιδευτικό της περ. β) της παρ. 3 στο διδακτικό τους ωράριο, για δε τα υπόλοιπα μέλη είναι ώρες του εργασιακού τους ωραρίου.
12. Στις σχολικές μονάδες, στις οποίες δεν λειτουργεί Ε.Δ.Υ., ως υπεύθυνος επικοινωνίας με το ΚΕ.Δ.Α.Σ.Υ. ορίζεται ο Διευθυντής της σχολικής μονάδας, συνεπικουρούμενος από εκπαιδευτικό του Τ.Ε. ή άλλον εκπαιδευτικό με εξειδίκευση στην Ε.Α.Ε. ή εκπαιδευτικό παράλληλης στήριξης - συνεκπαίδευσης ή μέλος του Ε.Ε.Π. των κλάδων ΠΕ23 ή ΠΕ30 ή τον σύμβουλο σχολικής ζωής της σχολικής μονάδας. Ο υπεύθυνος επικοινωνίας έχει την ευθύνη για τον συντονισμό των αιτημάτων προς το ΚΕ.Δ.Α.Σ.Υ. και τη συνολική συνεργασία με αυτό.
Άρθρο 18
Αποστολή και αρμοδιότητες των Κέντρων Εκπαίδευσης για το Περιβάλλον και 
την Αειφορία 
1. Τα Κέντρα Περιβαλλοντικής Εκπαίδευσης (Κ.Π.Ε.), τα οποία μετατράπηκαν σε Κέντρα Εκπαίδευσης για την Αειφορία (Κ.Ε.Α.), σύμφωνα με την παρ. 1 του άρθρου 12 του ν. 4547/2018 (Α’ 102), μετατρέπονται σε Κέντρα Εκπαίδευσης για το Περιβάλλον και την Αειφορία (Κ.Ε.ΠΕ.Α.). Ομοίως τα Κ.Ε.Α., τα οποία ιδρύθηκαν, σύμφωνα με την παρ. 3 του άρθρου 18 του ν. 4547/2018 μετατρέπονται σε Κ.Ε.ΠΕ.Α.. Τα Κ.Ε.ΠΕ.Α. έχουν ως αποστολή: α) την υποστήριξη των σχολικών μονάδων σε θέματα σχετικά με την περιβαλλοντική εκπαίδευση, με έμφαση στην οικολογία και την αειφόρο ανάπτυξη και β) τη διασύνδεση της εκπαιδευτικής κοινότητας και της τοπικής κοινωνίας, για τη διασφάλιση της αειφορικής διαχείρισης του περιβάλλοντος και την ανάδειξη βιώσιμων λύσεων στα τοπικά ζητήματα. 
2. Ο ρόλος των Κ.Ε.ΠΕ.Α. είναι εκπαιδευτικός, επιστημονικός και ερευνητικός και για την εκπλήρωση της αποστολής τους ασκούν τις εξής αρμοδιότητες: 
α) υποστηρίζουν τις σχολικές μονάδες σχετικά με: αα) την εκπόνηση και την υλοποίηση εκπαιδευτικού σχεδίου δράσης για την περιβαλλοντική εκπαίδευση, την οικολογία και την αειφόρο ανάπτυξη, αβ) τη συμμετοχή εκπαιδευτικών και μαθητών σε ευρωπαϊκά προγράμματα, καθώς και σε τοπικά, περιφερειακά, εθνικά ή διεθνή δίκτυα σχετικά με την περιβαλλοντική εκπαίδευση, την οικολογία και την αειφόρο ανάπτυξη. Η αρμοδιότητα της υποπερ. αβ) ασκείται σε συνεργασία με τον Περιφερειακό Επόπτη Ποιότητας της Εκπαίδευσης ή τους Επόπτες Ποιότητας της Εκπαίδευσης των Διευθύνσεων Εκπαίδευσης της έδρας του Κ.Ε.ΠΕ.Α., κατόπιν έγκρισης του Περιφερειακού Επόπτη Ποιότητας της Εκπαίδευσης, 
β) εκπονούν και υλοποιούν εκπαιδευτικά προγράμματα και δράσεις για μαθητές και εκπαιδευτικούς των σχολικών μονάδων της περιοχής αρμοδιότητάς τους, καθώς και άλλων περιοχών. Τα προγράμματα αυτά και οι δράσεις υλοποιούνται στις εγκαταστάσεις των Κ.Ε.ΠΕ.Α., σε επιλεγμένους κατάλληλους χώρους και στις σχολικές μονάδες, 
γ) υιοθετούν και προβάλλουν επικοινωνιακές, ενεργητικές και αλληλεπιδραστικές διδακτικές και παιδαγωγικές προσεγγίσεις, οι οποίες υποστηρίζουν τη βιωματική και συμμετοχική μάθηση, είναι προσανατολισμένες στα περιβαλλοντικά θέματα, την οικολογία και την αειφόρο ανάπτυξη και προωθούν τη συνεργασία με την τοπική κοινωνία, 
δ) προωθούν τη διεπιστημονική, συστημική και διαθεματική προσέγγιση της γνώσης, ώστε να συνδέεται σε ενιαίο πλαίσιο η εκπαίδευση με το περιβάλλον, την οικολογία και την αειφόρο ανάπτυξη, 
ε) καταγράφουν σε ειδική ηλεκτρονική πλατφόρμα τα προγράμματα σχολικών δραστηριοτήτων που σχετίζονται με την αποστολή τους και υλοποιούνται από τις σχολικές μονάδες της περιοχής αρμοδιότητάς τους, τα μελετούν και τα λαμβάνουν υπόψη για την προσαρμογή του εκπαιδευτικού σχεδιασμού και του προγραμματισμού τους στις ανάγκες των σχολικών μονάδων που υποστηρίζουν, 
στ) παράγουν εκπαιδευτικό υλικό και το διαθέτουν στις σχολικές μονάδες και την τοπική κοινότητα, σε έντυπη ή και ψηφιακή μορφή,
ζ) οργανώνουν επιμορφωτικά προγράμματα και παρέχουν επιμόρφωση σε εκπαιδευτικούς, δια ζώσης ή εξ αποστάσεως, σε συνεργασία με τον Περιφερειακό Επόπτη Ποιότητας της Εκπαίδευσης ή τους Επόπτες Ποιότητας της Εκπαίδευσης των Διευθύνσεων Εκπαίδευσης και τους Συμβούλους Εκπαίδευσης της έδρας του Κ.Ε.ΠΕ.Α., κατόπιν έγκρισης του Περιφερειακού Επόπτη Ποιότητας της Εκπαίδευσης, 
η) συνεργάζονται με Α.Ε.Ι., ερευνητικά κέντρα και δημόσιους ή ιδιωτικούς επιστημονικούς και κοινωνικούς φορείς της περιοχής αρμοδιότητάς τους, για τον σχεδιασμό και την ανάπτυξη ερευνητικών δράσεων και εκπαιδευτικών δραστηριοτήτων, 
θ) διοργανώνουν, σε συνεργασία με τον Περιφερειακό Επόπτη Ποιότητας της Εκπαίδευσης ή τους Επόπτες Ποιότητας της Εκπαίδευσης και τους Συμβούλους Εκπαίδευσης των Διευθύνσεων Εκπαίδευσης της έδρας του Κ.Ε.ΠΕ.Α. ημερίδες, εκδηλώσεις και επιστημονικά συνέδρια και συμμετέχουν σε ευρωπαϊκά και διεθνή προγράμματα, καινοτόμες δράσεις και συνέδρια με αναφορά σε θέματα που σχετίζονται με την περιβαλλοντική εκπαίδευση, την οικολογία και την αειφόρο ανάπτυξη, 
ι) ιδρύουν και συντονίζουν τοπικά, περιφερειακά, εθνικά και διεθνή δίκτυα, αποφασίζουν τη συμμετοχή τους σε δίκτυα άλλων Κ.Ε.ΠΕ.Α. και υποστηρίζουν τη συμμετοχή των σχολικών μονάδων σε αυτά ή σε άλλα συναφή προγράμματα και δίκτυα και
ια) χειρίζονται κάθε συναφές θέμα. 
3. Η περιοχή αρμοδιότητας κάθε Κ.Ε.ΠΕ.Α. εκτείνεται στην περιοχή αρμοδιότητας των Διευθύνσεων Πρωτοβάθμιας και Δευτεροβάθμιας Εκπαίδευσης της έδρας τους. Αν σε μία περιοχή δεν λειτουργεί Κ.Ε.ΠΕ.Α. ή λειτουργούν περισσότερα από ένα Κ.Ε.ΠΕ.Α., η περιοχή αρμοδιότητάς τους καθορίζεται με απόφαση του Περιφερειακού Διευθυντή Εκπαίδευσης, σύμφωνα με την παρ. 5 του άρθρου 29. 
4. Τα Κ.Ε.ΠΕ.Α. λειτουργούν από την 1η Σεπτεμβρίου έως τις 10 Ιουλίου εκάστου σχολικού έτους. 
Άρθρο 19
Οργάνωση και στελέχωση των Κέντρων Εκπαίδευσης για το Περιβάλλον και 
την Αειφορία
1. Σε κάθε Κ.Ε.ΠΕ.Α. συνιστάται Παιδαγωγική Ομάδα (Π.Ο.) τεσσάρων (4) έως έξι (6) εκπαιδευτικών, με διδακτική υπηρεσία οκτώ (8) τουλάχιστον ετών, εκ των οποίων τα τέσσερα (4) τουλάχιστον έτη έχουν διανυθεί στην οικεία βαθμίδα εκπαίδευσης. Οι εκπαιδευτικοί του πρώτου εδαφίου αποσπώνται, με απόφαση του Περιφερειακού Διευθυντή Εκπαίδευσης, με τετραετή θητεία για τη στελέχωση του Κ.Ε.ΠΕ.Α., ύστερα από επιλογή, σύμφωνα με την απόφαση της περ. ζ) της παρ. 1 του άρθρου 29. Στην Π.Ο. μετέχουν τουλάχιστον: α) δύο (2) εκπαιδευτικοί πρωτοβάθμιας εκπαίδευσης, από τους οποίους ένας (1) τουλάχιστον του κλάδου ΠΕ60 Νηπιαγωγών ή του κλάδου ΠΕ70 Δασκάλων και β) δύο (2) εκπαιδευτικοί Δευτεροβάθμιας εκπαίδευσης. Αρμόδιο όργανο για την επιλογή των μελών της Π.Ο. των Κ.Ε.ΠΕ.Α. είναι το συμβούλιο της παρ. 4 του άρθρου 38. Κριτήρια επιλογής των υποψηφίων συνιστούν: α) η επιστημονική και παιδαγωγική τους συγκρότηση και κυρίως η εξειδίκευσή τους στην περιβαλλοντική εκπαίδευση, τις περιβαλλοντικές επιστήμες, την οικολογία και την αειφόρο ανάπτυξη και β) η διδακτική, συμβουλευτική - καθοδηγητική και διοικητική - υποστηρικτική εμπειρία των υποψηφίων. 
2. Ο Προϊστάμενος κάθε Κ.Ε.ΠΕ.Α. επιλέγεται σύμφωνα με την παρ. 5 του άρθρου 31. Ο Προϊστάμενος του Κ.Ε.ΠΕ.Α. ασκεί διοικητικά, επιστημονικά και παιδαγωγικά καθήκοντα, υπάγεται διοικητικά στον Περιφερειακό Διευθυντή Εκπαίδευσης και εποπτεύεται ως προς την άσκηση του έργου του από τη Συμβουλευτική Επιτροπή Κ.Ε.ΠΕ.Α., η οποία συνεδριάζει, σύμφωνα με την παρ. 5. Ο Προϊστάμενος του Κ.Ε.ΠΕ.Α. παρίσταται, όποτε καλείται, στις συνεδριάσεις του Περιφερειακού Συμβουλίου Εποπτών (ΠΕ.Σ.ΕΠ.). 
3. Με ευθύνη του Προϊσταμένου, η Π.Ο. του Κ.Ε.ΠΕ.Α. συνεδριάζει τακτικά τουλάχιστον μία φορά τον μήνα και έκτακτα, όποτε κρίνεται αναγκαίο, και αποφασίζει για: 
α) τον ετήσιο προγραμματισμό των δράσεων του κέντρου, στην αρχή του σχολικού έτους, με τη θέση συγκεκριμένων στόχων για την επίτευξη του έργου του στους τομείς που δραστηριοποιείται, β) την παρακολούθηση της υλοποίησης του προγραμματισμού, κατά τη διάρκεια του σχολικού έτους, με σκοπό την επανεξέταση και την ανατροφοδότηση του προγραμματισμού αυτού και τη διαρκή βελτίωση της ποιότητας του παρεχόμενου έργου, γ) την τελική αποτίμηση του ετήσιου προγραμματισμού δράσης, κατά την παύση της λειτουργίας του κέντρου, σύμφωνα με την παρ. 4 του άρθρου 18, με σκοπό την εκτίμηση του βαθμού επίτευξης των στόχων που είχαν τεθεί, τον εντοπισμό των δυσκολιών και προβλημάτων που αντιμετωπίστηκαν κατά την υλοποίηση του προγραμματισμού, καθώς και τη διατύπωση προτάσεων βελτίωσης για το επόμενο σχολικό έτος. Οι εκθέσεις του αρχικού προγραμματισμού δράσης και της τελικής αποτίμησης υποβάλλονται στη Συμβουλευτική Επιτροπή Κ.Ε.ΠΕ.Α. της παρ. 4. 
4. Στις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης, στις οποίες λειτουργεί τουλάχιστον ένα Κ.Ε.ΠΕ.Α. λειτουργεί Συμβουλευτική Επιτροπή Κ.Ε.ΠΕ.Α. (Σ.Ε.Κ.Ε.ΠΕ.Α.) για την ενίσχυση του έργου και την αξιολόγηση της λειτουργίας, καθώς και τον συντονισμό των δραστηριοτήτων των κέντρων αυτών, εάν λειτουργούν περισσότερα στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης. Η Σ.Ε.Κ.Ε.ΠΕ.Α. συγκροτείται με απόφαση του Περιφερειακού Διευθυντή Εκπαίδευσης και αποτελείται από: 
α) τον Περιφερειακό Επόπτη Ποιότητας της Εκπαίδευσης, ως Πρόεδρο, 
β) τους Επόπτες Ποιότητας της Εκπαίδευσης των Διευθύνσεων Πρωτοβάθμιας και Δευτεροβάθμιας Εκπαίδευσης, της περιοχής αρμοδιότητας των Κ.Ε.ΠΕ.Α. και 
γ) τους Προϊσταμένους των Κ.Ε.ΠΕ.Α. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. 
Στις συνεδριάσεις της Σ.Ε.Κ.Ε.ΠΕ.Α. δύνανται να καλούνται οι Υπεύθυνοι Περιβαλλοντικής Εκπαίδευσης ή Σχολικών Δραστηριοτήτων, κατά περίπτωση, των Διευθύνσεων Πρωτοβάθμιας και Δευτεροβάθμιας Εκπαίδευσης της περιοχής αρμοδιότητας των Κ.Ε.ΠΕ.Α..
Με την απόφαση συγκρότησης ορίζεται ως γραμματέας της Σ.Ε.Κ.Ε.ΠΕ.Α. μέλος της γραμματείας του Περιφερειακού Επόπτη Ποιότητας της Εκπαίδευσης με αναπληρωτή του άλλο μέλος της ή, σε περίπτωση που δεν υφίσταται, διοικητικό υπάλληλο της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης ή αποσπασμένο σε αυτήν εκπαιδευτικό. 
Έργο της Σ.Ε.Κ.Ε.ΠΕ.Α. είναι: α) η παροχή κατευθύνσεων ως προς τις προτεραιότητες του Κ.Ε.ΠΕ.Α., ιδίως για την επιλογή των θεματικών των εκπαιδευτικών προγραμμάτων, των σεμιναρίων και του παραγόμενου εκπαιδευτικού υλικού, καθώς και των επιμορφωτικών δράσεων σε σχέση με την περιβαλλοντική εκπαίδευση, την οικολογία και την αειφόρο ανάπτυξη, λαμβάνοντας υπόψη τις προτεραιότητες της εκπαιδευτικής πολιτικής και τις ανάγκες της τοπικής κοινωνίας και των σχολικών μονάδων και β) η έγκριση του ετήσιου προγραμματισμού του έργου των Κ.Ε.ΠΕ.Α..
Για τη λειτουργία της Σ.Ε.Κ.Ε.ΠΕ.Α. εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας. 
5. Η παρακολούθηση της υλοποίησης του προγραμματισμού δράσης και η εν γένει παιδαγωγική και επιστημονική εποπτεία του Κ.Ε.ΠΕ.Α., ασκείται από τη Σ.Ε.Κ.Ε.ΠΕ.Α., η οποία για τους σκοπούς αυτούς συνεδριάζει με τη συμμετοχή μόνο των μελών των περ. α) και β) της παρ. 4. Ως μέλη της περ. β) νοούνται τα στελέχη εκπαίδευσης που προέρχονται από τις Διευθύνσεις Εκπαίδευσης της περιοχής αρμοδιότητας του αξιολογούμενου Κ.Ε.ΠΕ.Α.. 
6. Σε κάθε περίπτωση προγραμματισμού και υλοποίησης δράσεων που αφορούν στις εκδηλώσεις σχολικών μονάδων σχετικά με προγράμματα περιβαλλοντικής εκπαίδευσης, οικολογίας και αειφόρου ανάπτυξης, στις περιπτώσεις λειτουργίας ομάδων όμορων σχολικών μονάδων και παροχής υπηρεσιών σε σχολικές μονάδες της ομάδας από το Κ.Ε.ΠΕ.Α., καθώς και για τις επισκέψεις στο Κ.Ε.ΠΕ.Α., ο Προϊστάμενος του κέντρου συνεργάζεται με τους υπευθύνους Περιβαλλοντικής Εκπαίδευσης και Σχολικών Δραστηριοτήτων, κατά περίπτωση, των Διευθύνσεων Πρωτοβάθμιας και Δευτεροβάθμιας Εκπαίδευσης για την καλύτερη οργάνωση και αποτελεσματικότητα των δράσεων. 
7. Οι λειτουργικές δαπάνες των Κ.Ε.ΠΕ.Α., συμπεριλαμβανομένων των δαπανών των χώρων λειτουργίας τους, μπορεί να καλύπτονται από προγράμματα που χρηματοδοτούνται, εν όλω ή εν μέρει, από την Ευρωπαϊκή Ένωση ή διεθνείς οργανισμούς ή να βαρύνουν τους δήμους, οι οποίοι επιχορηγούνται με πιστώσεις που εγγράφονται για τον σκοπό αυτόν στον προϋπολογισμό του Υπουργείου Παιδείας και Θρησκευμάτων. Με απόφαση του δημοτικού συμβουλίου, ύστερα από πρόταση της δημοτικής επιτροπής παιδείας, μπορεί να διατίθενται για τη στέγαση των Κ.Ε.ΠΕ.Α. σχολικά κτίρια που δεν χρησιμοποιούνται για στέγαση δημόσιων σχολικών μονάδων. 
8. Το Κ.Ε.ΠΕ.Α. μπορεί να στεγάζεται σε κτίριο Φορέα Διαχείρισης Προστατευόμενων Περιοχών (Φ.Δ.Π.Π.) του άρθρου 2 του ν. 4519/2018 (Α’ 25) ή άλλου φορέα διαχείρισης με αρμοδιότητα την προστασία του περιβάλλοντος, όπως ο Φορέας Διαχείρισης Μητροπολιτικού Πάρκου Περιβαλλοντικών και Εκπαιδευτικών Δραστηριοτήτων και Ανάπτυξης Κοινωνικής Οικονομίας «Αντώνης Τρίτσης» του άρθρου 51 του ν. 4414/2016 (Α’ 149). Στην περίπτωση αυτή, οι λειτουργικές δαπάνες του Κ.Ε.ΠΕ.Α., περιλαμβανόμενων των δαπανών των χώρων λειτουργίας τους, μπορεί να καλύπτονται από προγράμματα που χρηματοδοτούνται, εν όλω ή εν μέρει, από την Ευρωπαϊκή Ένωση ή διεθνείς οργανισμούς ή να βαρύνουν τον φορέα διαχείρισης, ο οποίος επιχορηγείται με πιστώσεις που εγγράφονται για τον σκοπό αυτόν στον προϋπολογισμό του Υπουργείου Παιδείας και Θρησκευμάτων.
9. Με σύμβαση που συνάπτεται μεταξύ του Ελληνικού Δημοσίου και του δήμου ή του φορέα διαχείρισης ρυθμίζεται κάθε άλλο θέμα σχετικό με την εφαρμογή των παρ. 7 και 8. Κατά το χρονικό διάστημα από 11 Ιουλίου έως και 31 Αυγούστου, το κοινό μπορεί να έχει πρόσβαση στους εκθεσιακούς χώρους των Κ.Ε.ΠΕ.Α. με ευθύνη των δήμων. 
Άρθρο 20
Υπεύθυνοι Πληροφορικής 
και Νέων Τεχνολογιών
1. Σε κάθε Διεύθυνση Πρωτοβάθμιας και Δευτεροβάθμιας Εκπαίδευσης αποσπάται με τετραετή θητεία, ύστερα από επιλογή, σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός του κλάδου ΠΕ86, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος Πληροφορικής και Νέων Τεχνολογιών, για την τεχνική υποστήριξη και την εφαρμογή της πληροφορικής και των νέων τεχνολογιών, καθώς και την οργάνωση δράσεων στις σχολικές μονάδες και τα Ε.Κ. της Διεύθυνσης Εκπαίδευσης. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης. Ειδικά στις Διευθύνσεις Πρωτοβάθμιας και Δευτεροβάθμιας Εκπαίδευσης Α’ Αθήνας, Β’ Αθήνας, Γ’ Αθήνας, Δ’ Αθήνας, Ανατολικής Αττικής, Πειραιά, Αχαΐας, Ανατολικής Θεσσαλονίκης, Δυτικής Θεσσαλονίκης και Ηρακλείου αποσπώνται σύμφωνα με το παρόν, δύο (2) εκπαιδευτικοί, ως Υπεύθυνοι Πληροφορικής και Νέων Τεχνολογιών. 
2. Υποψήφιοι για τις θέσεις των Υπευθύνων Πληροφορικής και Νέων Τεχνολογιών μπορούν να είναι εκπαιδευτικοί με δωδεκαετή εκπαιδευτική και οκταετή διδακτική υπηρεσία. Από τα ανωτέρω οκτώ (8) έτη διδακτικής υπηρεσίας τα τέσσερα (4) τουλάχιστον έτη πρέπει να έχουν διανυθεί στην οικεία βαθμίδα εκπαίδευσης. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Πληροφορικής και Νέων Τεχνολογιών τοποθετούνται, με απόφαση του Διευθυντή Εκπαίδευσης, στα Τμήματα Πληροφορικής και Νέων Τεχνολογιών των Διευθύνσεων Εκπαίδευσης, υπάγονται διοικητικά στους προϊσταμένους των τμημάτων αυτών και εποπτεύονται στην άσκηση του έργου τους από τον Επόπτη Ποιότητας της Εκπαίδευσης, σε συνεργασία με τον Σύμβουλο Εκπαίδευσης του κλάδου ΠΕ86, που έχει την επιστημονική ευθύνη των σχολικών μονάδων της Διεύθυνσης Εκπαίδευσης. 
Άρθρο 21
Υπεύθυνοι Φυσικής Αγωγής 
και Σχολικού Αθλητισμού
1. Σε κάθε Διεύθυνση Πρωτοβάθμιας και Δευτεροβάθμιας Εκπαίδευσης αποσπάται με τετραετή θητεία, ύστερα από επιλογή σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός του κλάδου ΠΕ11, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος Φυσικής Αγωγής και Σχολικού Αθλητισμού, για την υποστήριξη των σχολικών μονάδων σε θέματα σχολικών αθλητικών και συναφών δραστηριοτήτων. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης. Ειδικά στις Διευθύνσεις Πρωτοβάθμιας και Δευτεροβάθμιας Εκπαίδευσης Α’ Αθήνας, Β’ Αθήνας, Γ’ Αθήνας, Δ’ Αθήνας, Ανατολικής Αττικής, Πειραιά, Αχαΐας, Ανατολικής Θεσσαλονίκης, Δυτικής Θεσσαλονίκης και Ηρακλείου αποσπώνται, σύμφωνα με το παρόν, δύο (2) εκπαιδευτικοί, ως Υπεύθυνοι Φυσικής Αγωγής και Σχολικού Αθλητισμού. 
2. Υποψήφιοι για τις θέσεις των Υπευθύνων Φυσικής Αγωγής και Σχολικού Αθλητισμού μπορούν να είναι εκπαιδευτικοί που πληρούν τις προϋποθέσεις της παρ. 2 του άρθρου 20. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Φυσικής Αγωγής και Σχολικού Αθλητισμού τοποθετούνται, με απόφαση του Διευθυντή Εκπαίδευσης, στα Τμήματα Εκπαιδευτικών Θεμάτων των Διευθύνσεων Εκπαίδευσης, υπάγονται διοικητικά στους Προϊσταμένους των τμημάτων αυτών και εποπτεύονται στην άσκηση του έργου τους από τον Επόπτη Ποιότητας της Εκπαίδευσης, σε συνεργασία με τον Σύμβουλο Εκπαίδευσης του κλάδου ΠΕ11 που έχει την επιστημονική ευθύνη των σχολικών μονάδων της Διεύθυνσης Εκπαίδευσης. 
Άρθρο 22
Υπεύθυνοι Εργαστηριακών Κέντρων 
Φυσικών Επιστημών
1. Τα Εργαστηριακά Κέντρα Φυσικών Επιστημών (Ε.Κ.Φ.Ε.) που λειτουργούν στις Διευθύνσεις Δευτεροβάθμιας Εκπαίδευσης, αποτελούν κέντρα τεχνικής και οργανωτικής υποστήριξης της εργαστηριακής διδασκαλίας των φυσικών μαθημάτων, καθώς και παροχής συμβουλών για την οργάνωση των σχολικών εργαστηρίων στις σχολικές μονάδες της Πρωτοβάθμιας και Δευτεροβάθμιας εκπαίδευσης. Για τη λειτουργία κάθε Ε.Κ.Φ.Ε. αποσπάται με τετραετή θητεία, ύστερα από επιλογή σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός του κλάδου ΠΕ04, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος του κέντρου. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης.
2. Υποψήφιοι για τις θέσεις των Υπευθύνων των Ε.Κ.Φ.Ε. μπορούν να είναι εκπαιδευτικοί όλων των ειδικοτήτων του κλάδου ΠΕ04 που πληρούν τις προϋποθέσεις της παρ. 2 του άρθρου 20. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Ε.Κ.Φ.Ε. τοποθετούνται με απόφαση του Διευθυντή Δευτεροβάθμιας Εκπαίδευσης, υπάγονται διοικητικά στον Διευθυντή Δευτεροβάθμιας Εκπαίδευσης και εποπτεύονται στην άσκηση του επιστημονικού και εκπαιδευτικού τους έργου από τον Επόπτη Ποιότητας της Εκπαίδευσης, σε συνεργασία με τον Σύμβουλο Εκπαίδευσης του κλάδου ΠΕ04, που έχει την επιστημονική ευθύνη των σχολικών μονάδων της Διεύθυνσης Εκπαίδευσης. 
Άρθρο 23
Υπεύθυνοι Σχολικών Δραστηριοτήτων
1. Με εξαίρεση τις Διευθύνσεις Πρωτοβάθμιας και Δευτεροβάθμιας Εκπαίδευσης Α’ Αθήνας, Β’ Αθήνας, Γ’ Αθήνας, Δ’ Αθήνας, Ανατολικής Αττικής, Πειραιά, Αχαΐας, Ανατολικής Θεσσαλονίκης, Δυτικής Θεσσαλονίκης και Ηρακλείου, σε κάθε Διεύθυνση Πρωτοβάθμιας και Δευτεροβάθμιας Εκπαίδευσης αποσπάται με τετραετή θητεία, ύστερα από επιλογή σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός οποιουδήποτε κλάδου, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος Σχολικών Δραστηριοτήτων, για την υποστήριξη των σχολικών μονάδων σε θέματα σχολικών δραστηριοτήτων. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης.
2. Υποψήφιοι για τις θέσεις των Υπευθύνων Σχολικών Δραστηριοτήτων μπορούν να είναι εκπαιδευτικοί που πληρούν τις προϋποθέσεις της παρ. 2 του άρθρου 20. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Σχολικών Δραστηριοτήτων τοποθετούνται, με απόφαση του Διευθυντή Εκπαίδευσης, στα Τμήματα Εκπαιδευτικών Θεμάτων των Διευθύνσεων Εκπαίδευσης, υπάγονται διοικητικά στους προϊσταμένους των τμημάτων αυτών και εποπτεύονται στην άσκηση του έργου τους από τον Επόπτη Ποιότητας της 
Εκπαίδευσης.
Άρθρο 24
Υπεύθυνοι Αγωγής Υγείας
1. Στις Διευθύνσεις Πρωτοβάθμιας και Δευτεροβάθμιας Εκπαίδευσης Α’ Αθήνας, Β’ Αθήνας, Γ’ Αθήνας, Δ’ Αθήνας, Ανατολικής Αττικής, Πειραιά, Αχαΐας, Ανατολικής Θεσσαλονίκης, Δυτικής Θεσσαλονίκης και Ηρακλείου αποσπάται με τετραετή θητεία, ύστερα από επιλογή σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός οποιουδήποτε κλάδου με εξειδίκευση στην αγωγή υγείας, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος Αγωγής Υγείας, για την υποστήριξη των σχολικών μονάδων σε θέματα αγωγής υγείας. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης.
2. Υποψήφιοι για τις θέσεις των Υπευθύνων μπορούν να είναι εκπαιδευτικοί που πληρούν τις προϋποθέσεις της παρ. 2 του άρθρου 20. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Αγωγής Υγείας τοποθετούνται, με απόφαση του Διευθυντή Εκπαίδευσης, στα Τμήματα Εκπαιδευτικών Θεμάτων των Διευθύνσεων Εκπαίδευσης, υπάγονται διοικητικά στους προϊσταμένους των τμημάτων αυτών και εποπτεύονται στην άσκηση του έργου τους από τον Επόπτη Ποιότητας της Εκπαίδευσης, σε συνεργασία με τον Σύμβουλο Εκπαίδευσης του κλάδου ΠΕ87 που έχει την επιστημονική ευθύνη των σχολικών μονάδων της Διεύθυνσης Εκπαίδευσης.
Άρθρο 25
Υπεύθυνοι Πολιτιστικών Θεμάτων 
1. Στις Διευθύνσεις Πρωτοβάθμιας και Δευτεροβάθμιας Εκπαίδευσης Α’ Αθήνας, Β’ Αθήνας, Γ’ Αθήνας, Δ’ Αθήνας, Ανατολικής Αττικής, Πειραιά, Αχαΐας, Ανατολικής Θεσσαλονίκης, Δυτικής Θεσσαλονίκης και Ηρακλείου αποσπάται με τετραετή θητεία, ύστερα από επιλογή σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός οποιουδήποτε κλάδου, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος Πολιτιστικών Θεμάτων, για την υποστήριξη των σχολικών μονάδων σε πολιτιστικά θέματα. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης.
2. Υποψήφιοι για τις θέσεις των Υπευθύνων Πολιτιστικών Θεμάτων μπορούν να είναι εκπαιδευτικοί που πληρούν τις προϋποθέσεις της παρ. 2 του άρθρου 20. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Πολιτιστικών Θεμάτων τοποθετούνται, με απόφαση του Διευθυντή Εκπαίδευσης, στα Τμήματα Εκπαιδευτικών Θεμάτων των Διευθύνσεων Εκπαίδευσης, υπάγονται διοικητικά στους προϊσταμένους των τμημάτων αυτών και εποπτεύονται στην άσκηση του έργου τους από τον Επόπτη Ποιότητας της Εκπαίδευσης.
Άρθρο 26
Υπεύθυνοι Περιβαλλοντικής Εκπαίδευσης
1. Στις Διευθύνσεις Πρωτοβάθμιας και Δευτεροβάθμιας Εκπαίδευσης Α’ Αθήνας, Β’ Αθήνας, Γ’ Αθήνας, Δ’ Αθήνας, Ανατολικής Αττικής, Πειραιά, Αχαΐας, Ανατολικής Θεσσαλονίκης, Δυτικής Θεσσαλονίκης και Ηρακλείου αποσπάται με τετραετή θητεία, ύστερα από επιλογή σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός οποιουδήποτε κλάδου με εξειδίκευση στην περιβαλλοντική εκπαίδευση, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος Περιβαλλοντικής Εκπαίδευσης, για την υποστήριξη των σχολικών μονάδων σε θέματα περιβαλλοντικής εκπαίδευσης. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης.
2. Υποψήφιοι για τις θέσεις των Υπευθύνων Περιβαλλοντικής Εκπαίδευσης μπορούν να είναι εκπαιδευτικοί που πληρούν τις προϋποθέσεις της παρ. 2 του άρθρου 20. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Περιβαλλοντικής Εκπαίδευσης τοποθετούνται, με απόφαση του Διευθυντή Εκπαίδευσης, στα Τμήματα Εκπαιδευτικών Θεμάτων των Διευθύνσεων Εκπαίδευσης, υπάγονται διοικητικά στους προϊσταμένους των τμημάτων αυτών και εποπτεύονται στην άσκηση του έργου τους από τον Επόπτη Ποιότητας της Εκπαίδευσης. 
Άρθρο 27
Υπεύθυνοι Σχολικού Επαγγελματικού Προσανατολισμού
1. Σε κάθε Διεύθυνση Δευτεροβάθμιας Εκπαίδευσης αποσπάται με τετραετή θητεία, ύστερα από επιλογή σύμφωνα με την απόφαση της περ. η) της παρ. 1 του άρθρου 29, ένας (1) εκπαιδευτικός οποιουδήποτε κλάδου με εξειδίκευση στη συμβουλευτική στον επαγγελματικό προσανατολισμό, που υπηρετεί σε οργανική θέση σχολικής μονάδας της Διεύθυνσης Εκπαίδευσης ή στη διάθεση του οικείου περιφερειακού υπηρεσιακού συμβουλίου, ως Υπεύθυνος Σχολικού Επαγγελματικού Προσανατολισμού, για την υποστήριξη των σχολικών μονάδων σε θέματα επαγγελματικού προσανατολισμού. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης.
2. Υποψήφιοι για τις θέσεις των Υπευθύνων Επαγγελματικού Προσανατολισμού μπορούν να είναι εκπαιδευτικοί που πληρούν τις προϋποθέσεις της παρ. 2 του άρθρου 20. Αρμόδιο όργανο για την επιλογή των υπευθύνων είναι το συμβούλιο της παρ. 9 του άρθρου 37. 
3. Οι Υπεύθυνοι Επαγγελματικού Προσανατολισμού τοποθετούνται, με απόφαση του Διευθυντή Εκπαίδευσης, στα Τμήματα Εκπαιδευτικών Θεμάτων των Διευθύνσεων Εκπαίδευσης, υπάγονται διοικητικά στους Προϊσταμένους των τμημάτων αυτών και εποπτεύονται στην άσκηση του εκπαιδευτικού τους έργου από τον Επόπτη Ποιότητας της Εκπαίδευσης. 
4. Σε κάθε ομάδα όμορων σχολικών μονάδων, η οποία ορίζεται σύμφωνα με την παρ. 1 του άρθρου 48 του 
ν. 4547/2018 (Α’ 102), ιδρύεται ένα (1) Γραφείο Συμβουλευτικής και Προσανατολισμού (ΓΡΑ.ΣΥ.Π.), το οποίο στελεχώνεται από έναν (1) εκπαιδευτικό οποιουδήποτε κλάδου με εξειδίκευση στη Συμβουλευτική και τον Προσανατολισμό, ο οποίος υπηρετεί με οργανική θέση σε σχολική μονάδα της ομάδας ή στη διάθεση του οικείου περιφερειακού υπηρεσιακού συμβουλίου και επιλέγεται σύμφωνα με την απόφαση της περ. η) της παρ. 1 του άρθρου 29. Σε περίπτωση έλλειψης ενδιαφερομένων, υποψήφιοι μπορεί να είναι και εκπαιδευτικοί που υπηρετούν σε οργανική θέση σχολικής μονάδας ή στη διάθεση του περιφερειακού υπηρεσιακού συμβουλίου άλλης Διεύθυνσης Εκπαίδευσης. Ο εκπαιδευτικός τοποθετείται στο ΓΡΑ.ΣΥ.Π. με απόφαση του Διευθυντή Δευτεροβάθμιας Εκπαίδευσης και η θητεία του είναι τετραετής.
Άρθρο 28
Μισθολογικές διατάξεις
Η περ. β) της παρ. 1 του άρθρου 16 του ν. 4354/2015 (Α’ 176), ως προς το μηνιαίο επίδομα θέσης ευθύνης των προϊσταμένων εκπαίδευσης, αντικαθίσταται ως εξής: 
«β) Προϊστάμενοι Εκπαίδευσης:
αα) Περιφερειακοί Διευθυντές Εκπαίδευσης, εννιακόσια (900) ευρώ.
ββ) Περιφερειακοί Επόπτες Ποιότητας της Εκπαίδευσης, εξακόσια (600) ευρώ.
γγ) Διευθυντές Πρωτοβάθμιας και Δευτεροβάθμιας Εκπαίδευσης, πεντακόσια πενήντα (550) ευρώ.
δδ) Επόπτες Ποιότητας της Εκπαίδευσης, πεντακόσια (500) ευρώ.
εε) Σύμβουλοι Εκπαίδευσης, τριακόσια πενήντα (350) ευρώ.
στστ) Προϊστάμενοι των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και Προϊστάμενος του Γραφείου Μειονοτικής Εκπαίδευσης της Περιφερειακής Διεύθυνσης Εκπαίδευσης Ανατολικής Μακεδονίας και Θράκης, τριακόσια πενήντα (350) ευρώ.
ζζ) Διευθυντές Γενικών Λυκείων, Επαγγελματικών Λυκείων, Ειδικών Λυκείων, Ενιαίων Ειδικών Επαγγελματικών Γυμνασίων - Λυκείων και Εργαστηρίων Ειδικής Επαγγελματικής Εκπαίδευσης, Μουσικών Γυμνασίων με λυκειακές τάξεις και Καλλιτεχνικών Γυμνασίων με λυκειακές τάξεις, δημόσιων Ινστιτούτων Επαγγελματικής Κατάρτισης (Ι.Ε.Κ.), καθώς και Διευθυντές εκπαιδευτικών μονάδων στα Καταστήματα Κράτησης και στο Ίδρυμα Αγωγής Αρρένων Βόλου, τριακόσια τριάντα (330) ευρώ ή, εφόσον τα Γενικά και Επαγγελματικά Λύκεια και τα Μουσικά και Καλλιτεχνικά Γυμνάσια με λυκειακές τάξεις και τα δημόσια Ι.Ε.Κ. διαθέτουν εκατόν είκοσι (120) τουλάχιστον μαθητές ή καταρτιζόμενους και οι Σχολικές Μονάδες Ειδικής Αγωγής και Εκπαίδευσης (Σ.Μ.Ε.Α.Ε.) τριάντα (30) τουλάχιστον μαθητές, τριακόσια ογδόντα πέντε (385) ευρώ.
ηη) Προϊστάμενοι των Τμημάτων Εκπαιδευτικών Θεμάτων των Διευθύνσεων Πρωτοβάθμιας και Δευτεροβάθμιας Εκπαίδευσης, τριακόσια (300) ευρώ.
θθ) Διευθυντές Γυμνασίων, Επαγγελματικών Σχολών, Σχολείων Δεύτερης Ευκαιρίας (Σ.Δ.Ε.), Ειδικών Επαγγελματικών Γυμνασίων, τετραθέσιων και άνω γενικών και ειδικών δημοτικών σχολείων και νηπιαγωγείων, Εργαστηριακών Κέντρων (Ε.Κ.), καθώς και δημόσιων Επαγγελματικών Σχολών Κατάρτισης (Ε.Σ.Κ.) και Σχολών και Κέντρων Επαγγελματικής Κατάρτισης (Κ.Ε.Κ.) του Ο.Α.Ε.Δ., διακόσια εβδομήντα πέντε (275) ευρώ ή, εφόσον τα σχολεία γενικής και επαγγελματικής εκπαίδευσης και οι λοιπές δομές επαγγελματικής εκπαίδευσης και κατάρτισης διαθέτουν εκατόν είκοσι (120) τουλάχιστον μαθητές, εκπαιδευόμενους ή καταρτιζόμενους και οι Σ.Μ.Ε.Α.Ε. τριάντα (30) τουλάχιστον μαθητές, τριακόσια τριάντα (330) ευρώ. 
ιι) Υποδιευθυντές σχολικών μονάδων, Ε.Κ., Σ.Δ.Ε., δημόσιων Ι.Ε.Κ., Δημόσιων Ε.Σ.Κ. και Σχολών και Κ.Ε.Κ. του Ο.Α.Ε.Δ., Υπεύθυνοι Τομέων Ε.Κ., Προϊστάμενοι των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), εκατόν πενήντα (150) ευρώ.
κκ) Προϊστάμενοι μονοθέσιων, διθέσιων και τριθέσιων δημοτικών σχολείων, νηπιαγωγείων και παιδικών σταθμών, εκατόν εξήντα πέντε (165) ευρώ.»
Άρθρο 29
Εξουσιοδοτικές διατάξεις
1. Με απόφαση του Υπουργού Παιδείας και Θρησκευμάτων δύναται να:
α) καθορίζονται τα ειδικότερα καθήκοντα και οι αρμοδιότητες των Περιφερειακών Διευθυντών Εκπαίδευσης, των Περιφερειακών Εποπτών Ποιότητας της Εκπαίδευσης, των Προϊσταμένων των οργανικών μονάδων των Περιφερειακών Διευθύνσεων Εκπαίδευσης, του Προϊσταμένου του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης, των Διευθυντών Εκπαίδευσης, των Εποπτών Ποιότητας της Εκπαίδευσης, των Συμβούλων Εκπαίδευσης, των Προϊσταμένων των οργανικών μονάδων των Διευθύνσεων Εκπαίδευσης, των Προϊσταμένων και της Ολομέλειας των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), καθώς και των εκπαιδευτικών, των μελών του Ειδικού Εκπαιδευτικού Προσωπικού (Ε.Ε.Π.) και του διοικητικού προσωπικού των κέντρων αυτών, των Προϊσταμένων και των μελών των Παιδαγωγικών Ομάδων των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), των Διευθυντών και Υποδιευθυντών των σχολικών μονάδων και Εργαστηριακών Κέντρων (Ε.Κ.), των Προϊσταμένων σχολικών μονάδων, των Υπευθύνων τομέων Ε.Κ., καθώς και των εκπαιδευτικών, των σχολικών συμβουλίων και των συλλόγων διδασκόντων, 
β) κατανέμονται οι θέσεις της παρ. 1 του άρθρου 10 στις Διευθύνσεις Πρωτοβάθμιας και Δευτεροβάθμιας Εκπαίδευσης της Χώρας και κατανέμονται σε κάθε μία (1) εξ αυτών η επιστημονική ευθύνη του συνόλου ή ενοτήτων σχολικών μονάδων μίας ή περισσότερων Διευθύνσεων Εκπαίδευσης, καθώς και η επιστημονική ευθύνη των ΚΕ.Δ.Α.Σ.Υ.. Η κατανομή γίνεται με βάση τον αριθμό των σχολικών μονάδων, Ε.Κ. και δομών υποστήριξης της Πρωτοβάθμιας και Δευτεροβάθμιας εκπαίδευσης, καθώς και των μαθητών και εκπαιδευτικών που υποστηρίζονται. Με την ίδια απόφαση καθορίζονται οι Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης, η επιστημονική ευθύνη των Σχολικών Μονάδων Ειδικής Αγωγής και Εκπαίδευσης (Σ.Μ.Ε.Α.Ε.), των σχολικών μονάδων γενικής και επαγγελματικής εκπαίδευσης και ΚΕ.Δ.Α.Σ.Υ. των οποίων κατανέμεται στις θέσεις Συμβούλων Εκπαίδευσης των περ. κζ) έως λα) της παρ. 1 του άρθρου 10. Η κατανομή γίνεται με βάση τον αριθμό των Σ.Μ.Ε.Α.Ε., των σχολικών μονάδων γενικής και επαγγελματικής εκπαίδευσης και ΚΕ.Δ.Α.Σ.Υ., των μαθητών και των μελών του Ε.Ε.Π. που υποστηρίζονται, 
γ) εξειδικεύονται οι σκοποί και οι αρμοδιότητες των ΚΕ.Δ.Α.Σ.Υ. και εκδίδεται ο ενιαίος κανονισμός λειτουργίας τους,
δ) κατανέμονται οι θέσεις της παρ. 1 του άρθρου 15 και της παρ. 4 του άρθρου 17 στα ΚΕ.Δ.Α.Σ.Υ., ανάλογα με το πλήθος των σχολικών μονάδων και Ε.Κ., των μαθητών και των εκπαιδευτικών που υποστηρίζουν, 
ε) εξειδικεύεται ο σκοπός των Σ.Δ.Ε.Υ., καθορίζονται λεπτομερέστερα οι σκοποί, οι αρμοδιότητες, ο τρόπος λειτουργίας και τα καθήκοντα των μελών των Ε.Δ.Υ., εκδίδεται ο ενιαίος κανονισμός λειτουργίας τους και καθορίζεται κάθε λεπτομερειακό ζήτημα που αφορά στο πρωτόκολλο συνεργασίας μεταξύ της σχολικής μονάδας και των γονέων ή κηδεμόνων,
στ) καθορίζεται κάθε λεπτομερειακό θέμα σχετικό με τις αρμοδιότητες και τον τρόπο λειτουργίας της επιτροπής παρακολούθησης της λειτουργίας των ΚΕ.Δ.Α.Σ.Υ. της παρ. 1 του άρθρου 12, 
ζ) καθορίζονται ο αριθμός των μελών των Π.Ο. των Κ.Ε.ΠΕ.Α. ανάλογα με το πλήθος των σχολικών μονάδων, των μαθητών και των εκπαιδευτικών που υποστηρίζουν τα κέντρα αυτά, εξειδικεύονται τα κριτήρια επιλογής και τα προσόντα των υποψήφιων μελών των Π.Ο. και Προϊσταμένων των Κ.Ε.ΠΕ.Α., κατά τρόπον που εξασφαλίζει τη δυνατότητα υποστήριξης των κύριων θεματικών που σχετίζονται με την περιβαλλοντική εκπαίδευση, την οικολογία και την αειφόρο ανάπτυξη, καθώς και η διαδικασία επιλογής των υποψηφίων και κάλυψης των κενών θέσεων. Με όμοια απόφαση εκδίδεται ο ενιαίος κανονισμός λειτουργίας των Κ.Ε.ΠΕ.Α., με τον οποίον καθορίζονται λεπτομερέστερα οι σκοποί των κέντρων και τα εσωτερικά θέματα οργάνωσης και λειτουργίας τους, διασφαλίζεται η υπερτοπικότητά τους, ρυθμίζονται ο προγραμματισμός, η παρακολούθηση και η αποτίμηση του έργου τους, καθώς και η διαδικασία παρακολούθησης της υλοποίησης του προγραμματισμού δράσης και άσκησης της παιδαγωγικής και επιστημονικής εποπτείας των Κ.Ε.ΠΕ.Α. από τις Σ.Ε.Κ.Ε.ΠΕ.Α., 
η) καθορίζονται τα ειδικότερα προσόντα, τα κριτήρια, η διαδικασία επιλογής και τα ειδικότερα καθήκοντα και οι αρμοδιότητες των Υπευθύνων Πληροφορικής και Νέων Τεχνολογιών, Φυσικής Αγωγής και Σχολικού Αθλητισμού, Ε.Κ.Φ.Ε., Σχολικών Δραστηριοτήτων, Αγωγής Υγείας, Πολιτιστικών Θεμάτων, Περιβαλλοντικής Εκπαίδευσης και Σχολικού Επαγγελματικού Προσανατολισμού, καθώς και των εκπαιδευτικών που τοποθετούνται στα ΓΡΑ.ΣΥ.Π.. Ως προς τους Υπευθύνους Αγωγής Υγείας, Περιβαλλοντικής Εκπαίδευσης και Σχολικού Επαγγελματικού Προσανατολισμού, με όμοια απόφαση καθορίζεται ο τρόπος απόδειξης της εξειδίκευσης στην αγωγή υγείας, την περιβαλλοντική εκπαίδευση, τη συμβουλευτική και τον σχολικό επαγγελματικό προσανατολισμό, κατά περίπτωση. Ως προς τα ΓΡΑ.ΣΥ.Π., με όμοια απόφαση καθορίζονται το αρμόδιο όργανο και η διαδικασία επιλογής των εκπαιδευτικών που τοποθετούνται σε αυτά, καθώς και ο τρόπος ίδρυσης και ορισμού της έδρας τους. Τα ειδικότερα καθήκοντα και οι αρμοδιότητες των Υπευθύνων Πληροφορικής και Νέων Τεχνολογιών καθορίζονται, ύστερα από εισήγηση της Γενικής Διεύθυνσης Στρατηγικού Σχεδιασμού, Προγραμματισμού και Ηλεκτρονικής Διακυβέρνησης του Υπουργείου Παιδείας και Θρησκευμάτων, 
θ) συγχωνεύονται, καταργούνται και μεταβάλλεται η έδρα των ΚΕ.Δ.Α.Σ.Υ., Κ.Ε.ΠΕ.Α. και Ε.Κ.Φ.Ε.. Η απόφαση του προηγούμενου εδαφίου εκδίδεται ύστερα από εισήγηση του Περιφερειακού Διευθυντή Εκπαίδευσης. 
2. Με κοινή απόφαση των Υπουργών Παιδείας και Θρησκευμάτων, Εσωτερικών και Οικονομικών δύναται να συνιστώνται νέα: α) ΚΕ.Δ.Α.Σ.Υ., β) Κ.Ε.ΠΕ.Α. ή γ) Ε.Κ.Φ.Ε.. Οι λειτουργικές δαπάνες των κέντρων του πρώτου εδαφίου καλύπτονται από τους οργανισμούς τοπικής αυτοδιοίκησης β’ βαθμού για τα κέντρα της περ. α) και τους οργανισμούς τοπικής αυτοδιοίκησης α’ βαθμού για τα κέντρα των περ. β) και γ). Με όμοια απόφαση δύναται να καθορίζονται το ύψος της επιχορήγησης των οργανισμών τοπικής αυτοδιοίκησης α’ και β’ βαθμού από τον κρατικό προϋπολογισμό με πιστώσεις που εγγράφονται για την κάλυψη των λειτουργικών δαπανών των ΚΕ.Δ.Α.Σ.Υ., Κ.Ε.ΠΕ.Α. και ΕΚ.Φ.Ε. στον προϋπολογισμό του Υπουργείου Παιδείας και Θρησκευμάτων, καθώς και ο τρόπος διαχείρισης της επιχορήγησης αυτής. 
3. Με κοινή απόφαση των Υπουργών Παιδείας και Θρησκευμάτων, Οικονομικών και Εσωτερικών δύναται να συνιστώνται νέες θέσεις προσωπικού των κλάδων της παρ. 1 του άρθρου 10, της παρ. 1 του άρθρου 15 και της παρ. 4 του άρθρου 17. 
4. Οι ενότητες σχολικών μονάδων για την ανάθεση της παιδαγωγικής ευθύνης, σύμφωνα με τις παρ. 4 και 6 του άρθρου 10, καθορίζονται με απόφαση του Περιφερειακού Διευθυντή Εκπαίδευσης, ύστερα από γνώμη του Διευθυντή Εκπαίδευσης. 
5. Με απόφαση του Περιφερειακού Διευθυντή Εκπαίδευσης, που εκδίδεται ύστερα από γνώμη των Προϊσταμένων των ΚΕ.Δ.Α.Σ.Υ. ή των Κ.Ε.ΠΕ.Α., κατά περίπτωση, καθορίζεται η περιοχή ευθύνης κάθε ΚΕ.Δ.Α.Σ.Υ. ή Κ.Ε.ΠΕ.Α., αν λειτουργούν περισσότερα από ένα (1) από τα κέντρα αυτά στις ίδιες Διευθύνσεις Πρωτοβάθμιας και Δευτεροβάθμιας Εκπαίδευσης ή αν στην περιοχή αρμοδιότητας Διευθύνσεων Πρωτοβάθμιας και Δευτεροβάθμιας Εκπαίδευσης δεν λειτουργεί Κ.Ε.ΠΕ.Α..
ΚΕΦΑΛΑΙΟ Β’
ΕΠΙΛΟΓΗ ΤΩΝ ΣΤΕΛΕΧΩΝ ΤΗΣ ΕΚΠΑΙΔΕΥΣΗΣ
Άρθρο 30
Πίνακες και προτάσεις επιλογής στελεχών εκπαίδευσης
1. Για την πλήρωση των θέσεων των στελεχών της δημόσιας Πρωτοβάθμιας και Δευτεροβάθμιας εκπαίδευσης επιλέγονται εκπαιδευτικοί και μέλη του Ειδικού Εκπαιδευτικού Προσωπικού (Ε.Ε.Π.) της δημόσιας Πρωτοβάθμιας και Δευτεροβάθμιας εκπαίδευσης με βάση αξιολογικούς πίνακες επιλογής και προτάσεις, που καταρτίζονται σύμφωνα με το παρόν Κεφάλαιο.
2. Για την επιλογή και τοποθέτηση στις παραπάνω θέσεις τα αρμόδια, σύμφωνα με τα άρθρα 37 και 38, όργανα καταρτίζουν αξιολογικούς πίνακες επιλογής. Οι πίνακες του πρώτου εδαφίου ισχύουν από την κύρωσή τους έως την 31η Ιουλίου του τέταρτου έτους που ακολουθεί την κύρωσή τους, με την επιφύλαξη του επόμενου εδαφίου. Οι πίνακες των περ. στ) έως κ) ισχύουν από την κύρωσή τους έως την 31η Ιουλίου του τρίτου έτους που ακολουθεί την κύρωσή τους. Οι αξιολογικοί πίνακες επιλογής της παρούσας είναι οι εξής:
α) Περιφερειακών Διευθυντών Εκπαίδευσης.
β) Διευθυντών Πρωτοβάθμιας Εκπαίδευσης.
γ) Διευθυντών Δευτεροβάθμιας Εκπαίδευσης.
δ) Συμβούλων Εκπαίδευσης.
ε) Προϊσταμένων Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.).
στ) Διευθυντών Νηπιαγωγείων.
ζ) Διευθυντών Δημοτικών Σχολείων.
η) Διευθυντών Γυμνασίων.
θ) Διευθυντών Γενικών Λυκείων (ΓΕ.Λ.).
ι) Διευθυντών Επαγγελματικών Λυκείων (ΕΠΑ.Λ.).
ια) Διευθυντών Εργαστηριακών Κέντρων (Ε.Κ.).
ιβ) Διευθυντών Ειδικών Νηπιαγωγείων.
ιγ) Διευθυντών Ειδικών Δημοτικών Σχολείων.
ιδ) Διευθυντών Γυμνασίων Ειδικής Αγωγής και Εκπαίδευσης (Ε.Α.Ε.).
ιε) Διευθυντών Λυκείων Ε.Α.Ε..
ιστ) Διευθυντών Ενιαίων Ειδικών Επαγγελματικών Γυμνασίων - Λυκείων (ΕΝ.Ε.Ε.ΓΥ.Λ.).
ιζ) Διευθυντών Εργαστηρίων Ειδικής Επαγγελματικής Εκπαίδευσης (Ε.Ε.Ε.ΕΚ.).
ιη) Διευθυντών Πειραματικών Δημοτικών Σχολείων.
ιθ) Διευθυντών Πρότυπων ή Πειραματικών Γυμνασίων. 
κ) Διευθυντών Πρότυπων ή Πειραματικών ΓΕ.Λ..
κα) Προϊσταμένων των Τμημάτων Εκπαιδευτικών Θεμάτων των Διευθύνσεων Πρωτοβάθμιας Εκπαίδευσης.
κβ) Προϊσταμένων των Τμημάτων Εκπαιδευτικών Θεμάτων των Διευθύνσεων Δευτεροβάθμιας Εκπαίδευσης.
3. Τα αρμόδια σύμφωνα με τα άρθρα 37 και 38 όργανα υποβάλλουν προτάσεις για την επιλογή και τοποθέτηση των εξής στελεχών της εκπαίδευσης:
α) Περιφερειακών Εποπτών Ποιότητας της Εκπαίδευσης.
β) Εποπτών Ποιότητας της Εκπαίδευσης.
γ) Προϊσταμένων των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.).
δ) Προϊσταμένων Νηπιαγωγείων.
ε) Προϊσταμένων Δημοτικών Σχολείων. 
στ) Προϊσταμένων Πειραματικών Νηπιαγωγείων.
ζ) Προϊσταμένων Πειραματικών Δημοτικών Σχολείων.
η) Προϊσταμένων Ειδικών Νηπιαγωγείων.
θ) Προϊσταμένων Ειδικών Δημοτικών Σχολείων.
ι) Υποδιευθυντών σχολικών μονάδων Πρωτοβάθμιας εκπαίδευσης.
ια) Υποδιευθυντών σχολικών μονάδων Δευτεροβάθμιας εκπαίδευσης.
ιβ) Υποδιευθυντών Ε.Κ..
ιγ) Υπευθύνων τομέων Ε.Κ..
ιδ) Υποδιευθυντών Σχολικών Μονάδων Ειδικής Αγωγής και Εκπαίδευσης (Σ.Μ.Ε.Α.Ε.) Πρωτοβάθμιας εκπαίδευσης.
ιε) Υποδιευθυντών Σ.Μ.Ε.Α.Ε. Δευτεροβάθμιας εκπαίδευσης.
ιστ) Προϊστάμενου του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης.
4. Οι πίνακες των περ. α) έως ε) της παρ. 2 κυρώνονται από τον Προϊστάμενο της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. Οι πίνακες των περ. ιη) έως κ) της ίδιας παραγράφου κυρώνονται από τη Διοικούσα Επιτροπή Πρότυπων και Πειραματικών Σχολείων (Δ.Ε.Π.Π.Σ.), η οποία προβλέπεται στην παρ. 1 του άρθρου 14 του ν. 4692/2020 (Α’ 111). Οι λοιποί πίνακες της παρ. 2 κυρώνονται από τους Περιφερειακούς Διευθυντές Εκπαίδευσης. 
Άρθρο 31
Προϋποθέσεις συμμετοχής 
στη διαδικασία επιλογής
1. Αν δεν ορίζεται άλλως στις διατάξεις του παρόντος, οι προϋποθέσεις για την επιλογή σε θέση στελέχους της εκπαίδευσης είναι οι εξής: α) διδακτική υπηρεσία οκτώ (8) τουλάχιστον ετών και β) πιστοποιημένη γνώση Τεχνολογιών Πληροφορίας και Επικοινωνιών (Τ.Π.Ε.) Α’ επιπέδου. Αν διεκδικείται θέση στελέχους ορισμένης βαθμίδας εκπαίδευσης, από τα οκτώ (8) έτη διδακτικής υπηρεσίας της περ. α) τα τέσσερα (4) πρέπει να έχουν διανυθεί στην οικεία βαθμίδα εκπαίδευσης. Η γνώση Τ.Π.Ε. Α’ επιπέδου της περ. β) αποδεικνύεται με τη σχετική πιστοποίηση ή σύμφωνα με τα οριζόμενα στην παρ. 6 του άρθρου 26 του π.δ. 50/2001 (Α’ 39) για την απόδειξη της γνώσης χειρισμού Ηλεκτρονικού Υπολογιστή (Η/Υ) και τεκμαίρεται για τους εκπαιδευτικούς του κλάδου ΠΕ86. 
2. Ως Περιφερειακοί Διευθυντές Εκπαίδευσης και Διευθυντές Πρωτοβάθμιας και Δευτεροβάθμιας Εκπαίδευσης επιλέγονται εκπαιδευτικοί με, τουλάχιστον, δεκαπενταετή εκπαιδευτική υπηρεσία. Ως Διευθυντές Πρωτοβάθμιας και Δευτεροβάθμιας Εκπαίδευσης επιλέγονται εκπαιδευτικοί της οικείας βαθμίδας.
Πρόσθετη προϋπόθεση για την υποβολή υποψηφιότητας για τις θέσεις Περιφερειακών Διευθυντών Εκπαίδευσης και Διευθυντών Πρωτοβάθμιας και Δευτεροβάθμιας Εκπαίδευσης αποτελεί η άσκηση καθηκόντων, για τέσσερα (4) και δύο (2) τουλάχιστον έτη, αντίστοιχα, σε θέση στελέχους της εκπαίδευσης της παρ. 2 του άρθρου 30, Περιφερειακού Επόπτη Ποιότητας της Εκπαίδευσης, Επόπτη Ποιότητας της Εκπαίδευσης, Οργανωτικού Συντονιστή Περιφερειακού Κέντρου Εκπαιδευτικού Σχεδιασμού (ΠΕ.Κ.Ε.Σ.), Συντονιστή Εκπαιδευτικού Έργου, Συντονιστή Εκπαίδευσης Εξωτερικού, Προϊσταμένου Τμήματος Επιστημονικής και Παιδαγωγικής Καθοδήγησης, Σχολικού Συμβούλου, Προϊσταμένου Γραφείου Εκπαίδευσης, Κέντρου Εκπαιδευτικής και Συμβουλευτικής Υποστήριξης (Κ.Ε.Σ.Υ.), Κέντρου Διάγνωσης, Αξιολόγησης και Υποστήριξης (Κ.Δ.Α.Υ.) ή Κ.Ε.Δ.Δ.Υ., Διευθυντή Δημόσιου Ινστιτούτου Επαγγελματικής Κατάρτισης (Δ.Ι.Ε.Κ.), Σχολής Επαγγελματικής Κατάρτισης (Σ.Ε.Κ.), Σ.Δ.Ε. ή Πρότυπου ΕΠΑ.Λ. ή Προϊσταμένου οργανικής μονάδας του Υπουργείου Παιδείας και Θρησκευμάτων. 
3. Ως Σύμβουλοι Εκπαίδευσης επιλέγονται εκπαιδευτικοί των οικείων κλάδων με, τουλάχιστον, δεκαπενταετή εκπαιδευτική υπηρεσία, οι οποίοι διαθέτουν γνώση ξένης γλώσσας επιπέδου τουλάχιστον Β2 (καλή γνώση). Η γνώση ξένης γλώσσας τεκμαίρεται για τους εκπαιδευτικούς των κλάδων, για τους οποίους η γνώση ξένης γλώσσας αποτελεί προσόν διορισμού. Αν δεν υπάρχουν υποψήφιοι που πληρούν την προϋπόθεση της γνώσης ξένης γλώσσας επιπέδου τουλάχιστον Β2, για τις θέσεις Συμβούλων Εκπαίδευσης υποψήφιοι μπορεί να είναι και εκπαιδευτικοί που δεν πληρούν την ανωτέρω προϋπόθεση. Ως Σύμβουλοι Εκπαίδευσης: 
α) Ειδικής Αγωγής και Ενταξιακής Εκπαίδευσης και β) των μελών του Ειδικού Εκπαιδευτικού Προσωπικού (Ε.Ε.Π.) επιλέγονται εκπαιδευτικοί όλων των κλάδων με εξειδίκευση στην Ειδική Αγωγή και Εκπαίδευση (Ε.Α.Ε.) ή στη σχολική ψυχολογία για την περ. α) και μέλη του Ε.Ε.Π. για την περ. β) με οργανική θέση στην Πρωτοβάθμια ή Δευτεροβάθμια εκπαίδευση ή σε ΚΕ.Δ.Α.Σ.Υ.. Για τους Συμβούλους Εκπαίδευσης του προηγούμενου εδαφίου δεν εφαρμόζεται το δεύτερο εδάφιο της παρ. 1. Ως Σύμβουλοι Εκπαίδευσης των κοινών ειδικοτήτων της Πρωτοβάθμιας και Δευτεροβάθμιας εκπαίδευσης (ΠΕ05, ΠΕ06, ΠΕ07, ΠΕ08, ΠΕ11, ΠΕ79, ΠΕ86, ΠΕ91) επιλέγονται εκπαιδευτικοί με οργανική θέση στην Πρωτοβάθμια ή Δευτεροβάθμια εκπαίδευση. Ως Σύμβουλοι Εκπαίδευσης Μειονοτικού Προγράμματος Μειονοτικών Σχολείων Πρωτοβάθμιας ή Δευτεροβάθμιας Εκπαίδευσης επιλέγονται εκπαιδευτικοί της Πρωτοβάθμιας ή Δευτεροβάθμιας εκπαίδευσης, αντίστοιχα, με, τουλάχιστον, δεκαπενταετή εκπαιδευτική υπηρεσία και οκταετή διδακτική υπηρεσία στο μειονοτικό πρόγραμμα των μειονοτικών σχολείων της αντίστοιχης βαθμίδας. Ως Σύμβουλος Εκπαίδευσης Μουσουλμανικής Θρησκείας επιλέγεται εκπαιδευτικός με, τουλάχιστον, δεκαπενταετή εκπαιδευτική υπηρεσία και οκταετή διδακτική υπηρεσία στα μουσουλμανικά ιεροσπουδαστήρια σε μάθημα μουσουλμανικής θρησκευτικής ειδίκευσης. Αν δεν υπάρχουν υποψήφιοι που πληρούν τις ανωτέρω προϋποθέσεις, για τις θέσεις Συμβούλων Εκπαίδευσης Μειονοτικού Προγράμματος Μειονοτικών Σχολείων Πρωτοβάθμιας ή Δευτεροβάθμιας Εκπαίδευσης ή τη θέση Συμβούλου Εκπαίδευσης Μουσουλμανικής Θρησκείας, υποψήφιοι μπορεί να είναι και εκπαιδευτικοί με μικρότερο χρόνο εκπαιδευτικής ή διδακτικής υπηρεσίας. 
4. Ως Προϊστάμενοι των ΚΕ.Δ.Α.Σ.Υ. επιλέγονται: α) εκπαιδευτικοί ή μέλη του Ε.Ε.Π. των κλάδων που προβλέπονται στις περ. α) και β) της παρ. 1 του άρθρου 15 και β) εκπαιδευτικοί και μέλη του Ε.Ε.Π. με οργανική θέση στο οικείο ΚΕ.Δ.Α.Σ.Υ., με τουλάχιστον: i) δεκαπενταετή εκπαιδευτική υπηρεσία και ii) τετραετή υπηρεσία σε ΚΕ.Δ.Α.Σ.Υ.. 
5. Ως Προϊστάμενοι Κ.Ε.ΠΕ.Α. επιλέγονται εκπαιδευτικοί με τουλάχιστον, δωδεκαετή εκπαιδευτική υπηρεσία.
6. Ως Διευθυντές σχολικών μονάδων και Εργαστηριακών Κέντρων (Ε.Κ.), επιλέγονται εκπαιδευτικοί της οικείας βαθμίδας με τουλάχιστον, δωδεκαετή εκπαιδευτική υπηρεσία. Για τις Σχολικές Μονάδες Ειδικής Αγωγής και Εκπαίδευσης (Σ.Μ.Ε.Α.Ε.), εκτός των εκπαιδευτικών, μπορεί να επιλέγονται ως διευθυντές και μέλη του Ε.Ε.Π. με τουλάχιστον δώδεκα (12) έτη εκπαιδευτικής και οκτώ (8) έτη υποστηρικτικής υπηρεσίας από τα οποία τα τέσσερα (4), τουλάχιστον, έτη πρέπει να έχουν διανυθεί σύμφωνα με την περ. δ).
Ειδικότερα:
α) Υποψήφιοι για τις θέσεις Διευθυντών δημοτικών σχολείων μπορεί να είναι εκπαιδευτικοί όλων των ειδικοτήτων των κλάδων που υπηρετούν στην Πρωτοβάθμια εκπαίδευση, στους οποίους συμπεριλαμβάνονται και οι εκπαιδευτικοί που αναφέρονται στο π.δ. 323/1993 (Α’ 139, διόρθ. σφάλμ. Α’ 185) και στην υπό στοιχεία 172260/Ε1/17.10.2016 κοινή απόφαση του Υπουργού Παιδείας, Έρευνας και Θρησκευμάτων και του Αναπληρωτή Υπουργού Οικονομικών (Β’ 3391). Εκπαιδευτικοί κλάδου δασκάλων με οργανική θέση σε Εργαστήρια Ειδικής Επαγγελματικής Εκπαίδευσης (Ε.Ε.Ε.ΕΚ.) μπορούν, εφόσον πληρούν τις προϋποθέσεις της παρούσας, να υποβάλουν αίτηση υποψηφιότητας και για θέση διευθυντή σχολικής μονάδας Πρωτοβάθμιας εκπαίδευσης.
β) Υποψήφιοι για τις θέσεις Διευθυντών νηπιαγωγείων μπορεί να είναι εκπαιδευτικοί του κλάδου ΠΕ60.
γ) Υποψήφιοι για τις θέσεις Διευθυντών σχολικών μονάδων Δευτεροβάθμιας εκπαίδευσης και Ε.Κ. μπορεί να είναι:
γα) για τις θέσεις Διευθυντών γυμνασίων, ΓΕ.Λ. και ΕΠΑ.Λ., εκπαιδευτικοί της Δευτεροβάθμιας εκπαίδευσης των κλάδων ΠΕ01 έως και ΠΕ08, ΠΕ11, ΠΕ33, ΠΕ34, ΠΕ40 και ΠΕ78 έως και ΠΕ91,
γβ) για τις θέσεις Διευθυντών Ε.Κ., εκπαιδευτικοί της Δευτεροβάθμιας εκπαίδευσης των κλάδων ΠΕ80 έως και ΠΕ90.
δ) Υποψήφιοι για τις θέσεις Διευθυντών Σ.Μ.Ε.Α.Ε. μπορεί να είναι εκπαιδευτικοί με εξειδίκευση στην Ε.Α.Ε. και μέλη του Ε.Ε.Π., σύμφωνα με τις υποπερ. δα) έως δδ):
δα) για τις θέσεις Διευθυντών των δημοτικών σχολείων Ε.Α.Ε., μόνιμοι εκπαιδευτικοί όλων των ειδικοτήτων των κλάδων που υπηρετούν στην Πρωτοβάθμια εκπαίδευση, συμπεριλαμβανομένων και των εκπαιδευτικών του π.δ. 323/1993 και της υπό στοιχεία 172260/Ε1/17.10.2016 κοινής απόφασης του Υπουργού Παιδείας, Έρευνας και Θρησκευμάτων και του Αναπληρωτή Υπουργού Οικονομικών, καθώς και μέλη του Ε.Ε.Π. εφόσον έχουν τα προσόντα διορισμού και τοποθέτησης σε Σ.Μ.Ε.Α.Ε. και έχουν συμπληρώσει διδακτική υπηρεσία τεσσάρων (4), τουλάχιστον, ετών σε δημοτικό σχολείο Ε.Α.Ε.,
δβ) για τις θέσεις Διευθυντών σχολικών μονάδων Δευτεροβάθμιας Ε.Α.Ε., μόνιμοι εκπαιδευτικοί Δευτεροβάθμιας εκπαίδευσης των κλάδων ΠΕ01 έως και ΠΕ08, ΠΕ11, ΠΕ33, ΠΕ34, ΠΕ40 και ΠΕ78 έως και ΠΕ91, καθώς και τα μέλη του Ε.Ε.Π., εφόσον έχουν τα προσόντα διορισμού και τοποθέτησης σε Σ.Μ.Ε.Α.Ε.. Οι υποψήφιοι πρέπει να έχουν συμπληρώσει διδακτική υπηρεσία τεσσάρων (4), τουλάχιστον, ετών στον τύπο Σ.Μ.Ε.Α.Ε. της προκηρυσσόμενης θέσης, ήτοι σε Σ.Μ.Ε.Α.Ε. της υποπερ. ια) ή σε Σ.Μ.Ε.Α.Ε. των στοιχείων i και ii της υποπερ. ιβ) της περ. ι) της παρ. 1 του άρθρου 4 ξεχωριστά για κάθε στοιχείο της υποπερ. ιβ). Επιπλέον και μόνο για τις θέσεις Διευθυντών των Ε.Ε.Ε.ΕΚ. υποψήφιοι μπορεί να είναι και εκπαιδευτικοί της Πρωτοβάθμιας εκπαίδευσης του κλάδου δασκάλων και εκπαιδευτικοί του π.δ. 323/1993 και της υπό στοιχεία 172260/Ε1/17.10.2016 κοινής απόφασης του Υπουργού Παιδείας, Έρευνας και Θρησκευμάτων και του Αναπληρωτή Υπουργού Οικονομικών, εφόσον πληρούν τις προϋποθέσεις της παρούσας,
δγ) υποψήφιοι για τις θέσεις Διευθυντών νηπιαγωγείων Ε.Α.Ε. μπορεί να είναι εκπαιδευτικοί του κλάδου νηπιαγωγών, εφόσον έχουν τα προσόντα διορισμού και τοποθέτησης σε Σ.Μ.Ε.Α.Ε. και έχουν συμπληρώσει διδακτική υπηρεσία τεσσάρων (4) τουλάχιστον ετών σε νηπιαγωγείο Ε.Α.Ε.,
δδ) υποψήφιοι για τις θέσεις Διευθυντών σε σχολικές μονάδες κωφών, βαρηκόων και τυφλών μαθητών, μπορεί να είναι εκπαιδευτικοί ή μέλη του Ε.Ε.Π. των υποπερ. δα) έως δγ), εφόσον διαθέτουν πιστοποιημένη γνώση της Ελληνικής Νοηματικής Γλώσσας (Ε.Ν.Γ.) ή της Ελληνικής Γραφής Braille (Ε.Γ.Β.), αντίστοιχα, ή εκπαιδευτικοί που πληρούν τις προϋποθέσεις των υποπερ. δα) έως δγ) και έχουν οργανική θέση σε σχολική μονάδα κωφών, βαρηκόων ή τυφλών μαθητών έχοντας υπηρετήσει σε αυτήν για τουλάχιστον τέσσερα (4) έτη. Εάν οι ανωτέρω προϋποθέσεις δεν μπορούν να ικανοποιηθούν λόγω έλλειψης ενδιαφερομένων, υποψήφιοι μπορεί να είναι και εκπαιδευτικοί που πληρούν τις προϋποθέσεις των υποπερ. δα) έως δγ). 
ε) Υποψήφιοι για τις θέσεις Διευθυντών στα σχολεία διαπολιτισμικής εκπαίδευσης μπορεί να είναι εκπαιδευτικοί κάτοχοι τίτλου ξένης γλώσσας, κατά προτίμηση της πλειονότητας των μαθητών, σε επίπεδο Β2 τουλάχιστον.
στ) Υποψήφιοι για τις θέσεις Διευθυντών των Πρότυπων Σχολείων (Π.Σ.) και των Πειραματικών Σχολείων (ΠΕΙ.Σ.) μπορεί να είναι εκπαιδευτικοί της Πρωτοβάθμιας ή Δευτεροβάθμιας εκπαίδευσης, οι οποίοι διαθέτουν τα προσόντα άσκησης καθηκόντων διευθυντή στα λοιπά σχολεία της αντίστοιχης βαθμίδας και επιπλέον: στα) από τα τέσσερα (4) έτη διδακτικής υπηρεσίας στην οικεία βαθμίδα εκπαίδευσης έχουν διανύσει δώδεκα (12), τουλάχιστον, μήνες σε Π.Σ. ή ΠΕΙ.Σ. με οργανική θέση ή με θετικά αξιολογημένη θητεία, απόσπαση ή διάθεση και στβ) είναι κάτοχοι διδακτορικού διπλώματος ή μεταπτυχιακού διπλώματος ειδίκευσης.
7. Ως Προϊστάμενοι διθέσιων και τριθέσιων δημοτικών σχολείων και νηπιαγωγείων επιλέγονται εκπαιδευτικοί που υπηρετούν κατά τον χρόνο επιλογής με οργανική θέση στη σχολική μονάδα, στην οποία αφορά η επιλογή. Ως Προϊστάμενοι διθέσιων και τριθέσιων πειραματικών δημοτικών σχολείων και νηπιαγωγείων επιλέγονται εκπαιδευτικοί που υπηρετούν με θητεία κατά τον χρόνο επιλογής στη μονάδα, στην οποία αφορά η επιλογή. Αν οι υποψήφιοι εκπαιδευτικοί της σχολικής μονάδας δεν πληρούν τις προϋποθέσεις της οκταετούς διδακτικής υπηρεσίας, της τετραετούς διδακτικής υπηρεσίας στην οικεία βαθμίδα εκπαίδευσης ή της πιστοποιημένης γνώσης Τ.Π.Ε. Α’ επιπέδου, υποψήφιοι μπορεί να είναι και εκπαιδευτικοί με μικρότερο χρόνο διδακτικής υπηρεσίας ή χωρίς πιστοποιημένη γνώση Τ.Π.Ε., αντίστοιχα.
8. Ως Υποδιευθυντές σχολικών μονάδων Πρωτοβάθμιας και Δευτεροβάθμιας εκπαίδευσης επιλέγονται εκπαιδευτικοί που υπηρετούν κατά τον χρόνο της επιλογής με οργανική θέση στη σχολική μονάδα, στην οποία αφορά η επιλογή. Ως υποδιευθυντές σε Π.Σ. και ΠΕΙ.Σ. επιλέγονται εκπαιδευτικοί που υπηρετούν με θητεία στο Π.Σ. ή ΠΕΙ.Σ. κατά τον χρόνο της επιλογής. Οι υποψήφιοι υποδιευθυντές της σχολικής μονάδας πρέπει να συμπληρώνουν το υποχρεωτικό διδακτικό ωράριο της θέσης του υποδιευθυντή στη σχολική μονάδα. 
Ως υποδιευθυντές και υπεύθυνοι τομέων Ε.Κ. επιλέγονται εκπαιδευτικοί, οι οποίοι, κατά τον χρόνο της επιλογής υπηρετούν με οργανική θέση σε σχολική μονάδα, η οποία εξυπηρετείται από το Ε.Κ. και έχουν υπηρετήσει σε Ε.Κ. για δύο (2) τουλάχιστον σχολικά έτη, είτε ως στελέχη είτε ως εκπαιδευτικοί, με ωράριο οκτώ (8) τουλάχιστον διδακτικών ωρών την εβδομάδα. Οι υποψήφιοι πρέπει να ανήκουν σε κλάδο ή ειδικότητα που προβλέπεται για το Ε.Κ. και να συμπληρώνουν το υποχρεωτικό ωράριο της θέσης του υποδιευθυντή ή υπεύθυνου τομέα στο Ε.Κ. κατά τον χρόνο της επιλογής. Ως υποδιευθυντές των Σ.Μ.Ε.Α.Ε. μπορεί να επιλέγονται, εκτός από τους εκπαιδευτικούς, και τα μέλη του Ε.Ε.Π. που υπηρετούν κατά τον χρόνο της επιλογής σε οργανική θέση στη Σ.Μ.Ε.Α.Ε. στην οποία αφορά η επιλογή.
Αν οι υποψήφιοι εκπαιδευτικοί ή μέλη του Ε.Ε.Π. της σχολικής μονάδας δεν πληρούν τις προϋποθέσεις της οκταετούς διδακτικής υπηρεσίας, της τετραετούς διδακτικής υπηρεσίας στην οικεία βαθμίδα εκπαίδευσης ή της πιστοποιημένης γνώσης Τ.Π.Ε. Α’ επιπέδου, υποψήφιοι μπορεί να είναι και εκπαιδευτικοί με μικρότερο χρόνο διδακτικής υπηρεσίας ή χωρίς πιστοποιημένη γνώση Τ.Π.Ε., αντίστοιχα. 
9. Ως Προϊστάμενοι Τμημάτων Εκπαιδευτικών Θεμάτων επιλέγονται εκπαιδευτικοί με, τουλάχιστον, δωδεκαετή εκπαιδευτική υπηρεσία. Ως Προϊστάμενοι Τμημάτων Εκπαιδευτικών Θεμάτων στις Διευθύνσεις Πρωτοβάθμιας Εκπαίδευσης επιλέγονται εκπαιδευτικοί όλων των ειδικοτήτων των κλάδων που υπηρετούν στην Πρωτοβάθμια εκπαίδευση. Ως Προϊστάμενοι Τμημάτων Εκπαιδευτικών Θεμάτων στις Διευθύνσεις Δευτεροβάθμιας Εκπαίδευσης επιλέγονται εκπαιδευτικοί της Δευτεροβάθμιας εκπαίδευσης των κλάδων ΠΕ01 έως και ΠΕ08, ΠΕ11, ΠΕ33, ΠΕ34, ΠΕ40 και ΠΕ78 έως και ΠΕ91. Αν δεν υπάρχουν υποψήφιοι που πληρούν τις προϋποθέσεις επιλογής σε θέση Προϊστάμενου Τμήματος Εκπαιδευτικών Θεμάτων, υποψήφιοι μπορεί να είναι και εκπαιδευτικοί με μικρότερο χρόνο εκπαιδευτικής ή διδακτικής υπηρεσίας. 
10. Ως Προϊστάμενος του Γραφείου Μειονοτικής Εκπαίδευσης της Περιφερειακής Διεύθυνσης Εκπαίδευσης Ανατολικής Μακεδονίας και Θράκης επιλέγεται εκπαιδευτικός του κλάδου ΠΕ70 με δωδεκαετή, τουλάχιστον, εκπαιδευτική υπηρεσία. Από τα οκτώ (8) έτη διδακτικής υπηρεσίας τα έξι (6), τουλάχιστον, έτη πρέπει να έχουν διανυθεί σε μειονοτικά δημοτικά σχολεία της Θράκης. 
11. Δεν επιτρέπεται να είναι υποψήφιος για την επιλογή ούτε να τοποθετηθεί σε θέση στελέχους εκπαίδευσης εκπαιδευτικός ή μέλος του Ε.Ε.Π., ο οποίος διανύει δοκιμαστική υπηρεσία ή τελεί σε διαθεσιμότητα ή αργία ή έχει καταδικαστεί τελεσιδίκως για τα αδικήματα της παρ. 1 του άρθρου 8 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26) ή του έχει επιβληθεί τελεσίδικα οποιαδήποτε πειθαρχική ποινή ανώτερη του προστίμου αποδοχών τεσσάρων (4) μηνών, για οποιοδήποτε πειθαρχικό παράπτωμα μέχρι τη διαγραφή της ποινής κατά το άρθρο 145 του ίδιου Κώδικα. Οι αξιολογητές και αξιολογούμενοι του άρθρου 58, αν υπαιτίως δεν εκπληρώνουν την υποχρέωση αξιολόγησης, σύμφωνα με το Κεφάλαιο B’ του Μέρους Γ’, δεν επιτρέπεται να είναι υποψήφιοι για την επιλογή ούτε να τοποθετηθούν σε θέση στελέχους εκπαίδευσης ή να συμμετέχουν σε διαδικασίες επιλογής και τοποθέτησης προϊσταμένων, σύμφωνα με γενικές ή ειδικές διατάξεις για τα οκτώ (8) έτη που έπονται της υπαίτιας μη εκπλήρωσης της υποχρέωσης αξιολόγησης. Η βεβαίωση της τήρησης των υποχρεώσεων του προηγούμενου εδαφίου από την αρμόδια υπηρεσία για την τήρηση των διαδικασιών αξιολόγησης συνιστά προϋπόθεση για να συμμετέχει ο ενδιαφερόμενος σε διαδικασίες επιλογής και τοποθέτησης στελεχών της εκπαίδευσης, σύμφωνα με τα άρθρα 30 έως 49 ή σε διαδικασίες επιλογής και τοποθέτησης προϊσταμένων, σύμφωνα με γενικές ή ειδικές διατάξεις. Εκπαιδευτικός ή μέλος του Ε.Ε.Π., ο οποίος έχει απαλλαγεί από τα καθήκοντά του, σύμφωνα με την περ. β) της παρ. 1 του άρθρου 44 δεν επιτρέπεται να είναι υποψήφιος για την επιλογή, ούτε να τοποθετηθεί σε όμοια ή ανώτερη θέση στελέχους της εκπαίδευσης για τα τέσσερα (4) έτη που έπονται της απαλλαγής. Η ιεράρχηση των θέσεων των στελεχών της εκπαίδευσης ακολουθεί τη σειρά αναγραφής τους στο άρθρο 58. Οι θέσεις των περ. : i) στ) και ζ), ii) θ) έως ια) και iii) ιβ) έως ιδ) του άρθρου 58 θεωρούνται όμοιες, ξεχωριστά για κάθε περίπτωση. Εκπαιδευτικός ή μέλος του Ε.Ε.Π. που εμπίπτει στην παρ. 6 του άρθρου 60 δεν επιτρέπεται να είναι υποψήφιος για την επιλογή, ούτε να τοποθετηθεί στις θέσεις στελεχών της εκπαίδευσης που προσδιορίζονται στην ίδια παράγραφο. Δεν συμμετέχει στη διαδικασία επιλογής ούτε επιλέγεται ως στέλεχος εκπαίδευσης εκπαιδευτικός ή μέλος του Ε.Ε.Π., η επίδοση του οποίου έχει χαρακτηριστεί ως «μη ικανοποιητική» σε οποιαδήποτε από τις λαμβανόμενες υπόψη εκθέσεις αξιολόγησης των κριτηρίων Α1, Α2 και Β ή Α και Β, κατά περίπτωση, του Κεφαλαίου Γ’ του Μέρους Γ’ κατά την τελευταία τετραετία πριν από την έναρξη της διαδικασίας επιλογής. Εκπαιδευτικός, του οποίου τα πιστοποιητικά των τυπικών προσόντων, σύμφωνα με τα άρθρα 33 έως 35, που προσκομίζονται κατά τη διαδικασία επιλογής είναι πλαστά ή υποβάλλει στη διαδικασία αυτή αναληθείς δηλώσεις, δεν επιλέγεται ως στέλεχος της εκπαίδευσης. 
12. Εκπαιδευτικοί, οι οποίοι αποχωρούν υποχρεωτικά από την υπηρεσία λόγω συνταξιοδότησης εντός ενός (1) έτους από την ημερομηνία λήξης της προθεσμίας υποβολής των υποψηφιοτήτων, δεν επιτρέπεται να υποβάλουν αίτηση υποψηφιότητας για θέση στελέχους της εκπαίδευσης. 
13. Οι προϋποθέσεις και τα κριτήρια επιλογής πρέπει να συντρέχουν κατά τη λήξη της προθεσμίας υποβολής των αιτήσεων υποψηφιοτήτων. Τα κωλύματα επιλογής της παρ. 11 δεν πρέπει να συντρέχουν τόσο κατά τον χρόνο λήξης της προθεσμίας υποβολής της αίτησης υποψηφιότητας όσο και κατά τον χρόνο τοποθέτησης από το αρμόδιο όργανο.
Άρθρο 32
Κριτήρια επιλογής
1. Οι υποψήφιοι κατατάσσονται στους πίνακες της παρ. 2 του άρθρου 30 με βάση το άθροισμα των μονάδων, τις οποίες συγκεντρώνουν σύμφωνα με την κατά τα άρθρα 33 έως 35 αποτίμηση των εξής κριτηρίων:
α) επιστημονική - παιδαγωγική συγκρότηση,
β) διδακτική, συμβουλευτική -καθοδηγητική και διοικητική - υποστηρικτική εμπειρία,
γ) αξιολόγηση, 
δ) προσωπικότητα και γενική συγκρότηση του υποψηφίου.
2. Κριτήρια επιλογής των στελεχών της εκπαίδευσης της παρ. 3 του άρθρου 30 είναι η επιστημονική - παιδαγωγική συγκρότηση, η διδακτική, συμβουλευτική - καθοδηγητική και διοικητική - υποστηρικτική εμπειρία. Κατά την επιλογή λαμβάνονται, ακόμα, υπόψη οι αξιολογικές εκθέσεις του υποψηφίου ως στελέχους εκπαίδευσης ή εκπαιδευτικού ή μέλους του Ε.Ε.Π. της θητείας ή της αξιολογικής περιόδου, κατά περίπτωση, που προηγείται της διαδικασίας επιλογής. Αν ο υποψήφιος έχει αξιολογηθεί και ως εκπαιδευτικός ή μέλος του Ε.Ε.Π. και ως στέλεχος εκπαίδευσης, για την εφαρμογή της παρούσας λαμβάνεται υπόψη η αξιολόγησή του ως στελέχους εκπαίδευσης. Αν ο υποψήφιος έχει αξιολογηθεί ως εκπαιδευτικός ή μέλος του Ε.Ε.Π. λαμβάνεται υπόψη η επίδοσή του στις εκθέσεις αξιολόγησης των κριτηρίων Α1, Α2 και Β ή Α και Β, κατά περίπτωση, του Κεφαλαίου Γ’ του Μέρους Γ’ κατά την τελευταία τετραετία πριν από την έναρξη της διαδικασίας επιλογής. Ως προς την αξιολόγηση του κριτηρίου Β στη διαδικασία επιλογής λαμβάνεται υπόψη η επίδοση του εκπαιδευτικού ή του μέλους του Ε.Ε.Π. στην πιο πρόσφατη αξιολογική έκθεση. Κριτήρια επιλογής είναι, επίσης, η ικανότητα του υποψηφίου να αναλαμβάνει πρωτοβουλίες, να επιδεικνύει συνεργατική διάθεση και να επιλύει προβλήματα, ιδίως διδακτικά, διοικητικά, οργανωτικά και λειτουργικά, η προσωπικότητα και η γενική συγκρότηση του υποψηφίου, η συνεισφορά του στη δημιουργία κατάλληλου παιδαγωγικού κλίματος, καθώς και η οργάνωση ή η συμμετοχή του στον σχεδιασμό και την υλοποίηση δράσεων. Η αξιολόγηση των κριτηρίων της παρούσας από το αρμόδιο, σύμφωνα με τα άρθρα 37 και 38, συμβούλιο επιλογής, γίνεται ύστερα από υποβολή φακέλου υποψηφιότητας, με την επιφύλαξη των παρ. 1 και 2 του άρθρου 38.
Άρθρο 33
Αποτίμηση των κριτηρίων επιλογής Περιφερειακών Διευθυντών Εκπαίδευσης, Διευθυντών Πρωτοβάθμιας και Δευτεροβάθμιας Εκπαίδευσης 
και Προϊσταμένων των Κέντρων Διεπιστημονικής Αξιολόγησης, 
Συμβουλευτικής και Υποστήριξης 
1. Για την κατάταξη στους πίνακες επιλογής των περ. α) έως γ) και ε) της παρ. 2 του άρθρου 30, τα κριτήρια επιλογής της παρ. 1 του άρθρου 32 αποτιμώνται με εκατό (100) μονάδες κατ’ ανώτατο όριο, σύμφωνα με τις ακόλουθες παραγράφους. Δεν μοριοδοτείται προσόν που αποτελεί προϋπόθεση για την υποβολή υποψηφιότητας, σύμφωνα με το άρθρο 31. 
2. Το κριτήριο της επιστημονικής - παιδαγωγικής συγκρότησης αξιολογείται με είκοσι οκτώ (28) μονάδες κατ’ ανώτατο όριο, οι οποίες κατανέμονται ως εξής:
α) Τίτλοι σπουδών: δεκατρείς (13) μονάδες κατ’ ανώτατο όριο, οι οποίες κατανέμονται ως εξής:
αα) διδακτορικό δίπλωμα αναγνωρισμένο ως συναφές με το αντικείμενο απασχόλησης, σύμφωνα με το άρθρο 9 του ν. 4354/2015 (Α’ 176): έξι (6) μονάδες,
αβ) διδακτορικό δίπλωμα, το οποίο δεν εμπίπτει στην υποπερ. αα) ή δεύτερο διδακτορικό δίπλωμα: πέντε (5) μονάδες. Δεν μοριοδοτούνται, σύμφωνα με την παρούσα υποπερίπτωση, δύο διδακτορικά διπλώματα μη αναγνωρισμένα ως συναφή με το αντικείμενο απασχόλησης, σύμφωνα με το άρθρο 9 του ν. 4354/2015,
αγ) μεταπτυχιακός τίτλος σπουδών αναγνωρισμένος ως συναφής με το αντικείμενο απασχόλησης, σύμφωνα με το άρθρο 9 του ν. 4354/2015: τέσσερις (4) μονάδες,
αδ) μεταπτυχιακός τίτλος σπουδών, ο οποίος δεν εμπίπτει στην υποπερ. αγ) ή δεύτερος μεταπτυχιακός τίτλος σπουδών: τρεις (3) μονάδες. Δεν μοριοδοτούνται, σύμφωνα με την υποπερ. αδ) δύο μεταπτυχιακοί τίτλοι σπουδών μη αναγνωρισμένοι ως συναφείς με το αντικείμενο απασχόλησης, σύμφωνα με το άρθρο 9 του 
ν. 4354/2015. 
Μεταπτυχιακοί τίτλοι που ενσωματώνονται στον βασικό τίτλο σπουδών κατά την έννοια του άρθρου 46 του ν. 4485/2017 (Α’ 114) μοριοδοτούνται, σύμφωνα με την υποπερ. αγ) και την παρούσα υποπερίπτωση, κατά περίπτωση,
αε) τίτλος διδασκαλείου μετεκπαίδευσης: δύο (2) μονάδες. Ο τίτλος διδασκαλείου προσμετράται μόνο για την επιλογή Διευθυντών Πρωτοβάθμιας Εκπαίδευσης,
αστ) δεύτερο πτυχίο πανεπιστημιακής ή τεχνολογικής εκπαίδευσης τετραετούς φοίτησης: τρεις (3) μονάδες,
αζ) δεύτερο πτυχίο τεχνολογικής εκπαίδευσης διάρκειας φοίτησης μικρότερης των τεσσάρων (4) ετών: δύο (2) μονάδες, 
αη) επιτυχής αποφοίτηση από την Εθνική Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.): μία (1) μονάδα και 
αθ) τρίτο πτυχίο: μία (1) μονάδα.
Τίτλος σπουδών που αποτέλεσε προσόν διορισμού δεν μοριοδοτείται. Σε περίπτωση μετάταξης ή κατάταξης δεν μοριοδοτείται ο τίτλος σπουδών που αποτέλεσε προσόν για τη μετάταξη ή την κατάταξη και μοριοδοτείται ο τίτλος που αποτέλεσε προσόν του αρχικού διορισμού. 
Όλοι οι τίτλοι σπουδών, εφόσον προέρχονται από ιδρύματα ανώτατης εκπαίδευσης της αλλοδαπής, πρέπει να είναι αναγνωρισμένοι από τον Διεπιστημονικό Οργανισμό Αναγνώρισης Τίτλων Ακαδημαϊκών και Πληροφόρησης (Δ.Ο.Α.Τ.Α.Π.), το Διαπανεπιστημιακό Κέντρο Αναγνώρισης Τίτλων Σπουδών της Αλλοδαπής (ΔΙ.Κ.Α.Τ.Σ.Α.) ή το Ινστιτούτο Τεχνολογικής Εκπαίδευσης (Ι.Τ.Ε.). 
Στις περιπτώσεις που ζητείται η δήλωση της διάρκειας φοίτησης, όπου αυτή δεν αποδεικνύεται, αποδίδεται η μικρότερη προβλεπόμενη μοριοδότηση.
β) Επιμόρφωση: τέσσερις (4) μονάδες κατ’ ανώτατο όριο, οι οποίες κατανέμονται ως εξής:
βα) πιστοποιητικό ή βεβαίωση ετήσιας επιμόρφωσης Σχολής Επιμόρφωσης Λειτουργών Μέσης Εκπαίδευσης (Σ.Ε.Λ.Μ.Ε.), Σχολής Επιμόρφωσης Λειτουργών Δημοτικής Εκπαίδευσης (Σ.Ε.Λ.Δ.Ε.), της Ανώτατης Σχολής Παιδαγωγικής και Τεχνολογικής Εκπαίδευσης (Α.Σ.ΠΑΙ.Τ.Ε.) ή Σχολής Εκπαιδευτικών Λειτουργών Επαγγελματικής και Τεχνικής Εκπαίδευσης (Σ.Ε.Λ.Ε.Τ.Ε.), εφόσον δεν αποτέλεσε προσόν διορισμού: μία (1) μονάδα,
ββ) πιστοποιητικό ή βεβαίωση επιτυχούς ολοκλήρωσης προγράμματος επιμόρφωσης Α.Ε.Ι. συνολικής διάρκειας τριακοσίων (300), τουλάχιστον, ωρών ή εννεάμηνης, τουλάχιστον, διάρκειας: μία (1) μονάδα ανά πρόγραμμα και έως δύο (2) μονάδες κατ’ ανώτατο όριο,
βγ) βεβαίωση παρακολούθησης επιμορφωτικών προγραμμάτων των ΠΕ.Κ.Ε.Σ., Περιφερειακών Επιμορφωτικών Κέντρων (Π.Ε.Κ.), του Ινστιτούτου Εκπαιδευτικής Πολιτικής (Ι.Ε.Π.), του Παιδαγωγικού Ινστιτούτου (Π.Ι.), του Οργανισμού Επιμόρφωσης Εκπαιδευτικών (Ο.ΕΠ.ΕΚ.), του Υπουργείου Παιδείας και Θρησκευμάτων ή εποπτευόμενων φορέων του Υπουργείου Παιδείας και Θρησκευμάτων: 0,10 μονάδες ανά δέκα (10) ώρες βάσει βεβαίωσης και έως μία (1) μονάδα κατ’ ανώτατο όριο. Η εισαγωγική επιμόρφωση νεοδιόριστων εκπαιδευτικών δεν μοριοδοτείται, 
βδ) πιστοποιητικό ή βεβαίωση παρακολούθησης επιμορφωτικών προγραμμάτων του Εθνικού Κέντρου Δημόσιας Διοίκησης και Αυτοδιοίκησης (Ε.Κ.Δ.Δ.Α.), του Ινστιτούτου Παιδαγωγικών Ερευνών Μελετών της Διδασκαλικής Ομοσπονδίας Ελλάδας ή του Κέντρου Μελετών και Τεκμηρίωσης της Ομοσπονδίας Λειτουργών Μέσης Εκπαίδευσης: 0,10 μονάδες ανά δέκα (10) ώρες βάσει πιστοποιητικού ή βεβαίωσης και έως μία (1) μονάδα κατ’ ανώτατο όριο, 
βε) βεβαίωση επιτυχούς παρακολούθησης του Μείζονος Προγράμματος Επιμόρφωσης Εκπαιδευτικών ή συμπερίληψη στον κατάλογο των επιμορφωτών Α’ ή Β’ επιπέδου: μία (1) μονάδα,
βστ) βεβαίωση επιτυχούς ολοκλήρωσης θεματικών ενοτήτων του Ελληνικού Ανοικτού Πανεπιστημίου (Ε.Α.Π.): μία (1) μονάδα κατ’ ανώτατο όριο, η οποία κατανέμεται ως εξής: i) μία (1) μονάδα για την ολοκλήρωση ετήσιας θεματικής ενότητας και ii) 0,50 μονάδες για την ολοκλήρωση εξαμηνιαίας θεματικής ενότητας. 
Οι βεβαιώσεις και τα πιστοποιητικά των υποπερ. βα) έως βστ) αξιολογούνται, εφόσον δεν ήταν αναγκαίο προσόν για τον διορισμό ή για την απόκτηση τίτλου σπουδών,
βζ) πιστοποίηση επιμόρφωσης Β’ επιπέδου στις Τ.Π.Ε. ή συμπερίληψη στον κατάλογο των επιμορφωτών Β’ επιπέδου στις Τ.Π.Ε.: μία (1) μονάδα και
βη) πιστοποίηση επιμόρφωσης Β1 επιπέδου στις Τ.Π.Ε.: 0,50 μονάδες.
γ) Γνώση ξένων γλωσσών: τέσσερις (4) μονάδες κατ’ ανώτατο όριο, οι οποίες κατανέμονται ως εξής:
γα) πιστοποιημένη γνώση πρώτης ξένης γλώσσας με τίτλο επιπέδου Γ2: τρεις (3) μονάδες,
γβ) πιστοποιημένη γνώση πρώτης ξένης γλώσσας με τίτλο επιπέδου Γ1: δύο (2) μονάδες,
γγ) πιστοποιημένη γνώση πρώτης ξένης γλώσσας με τίτλο επιπέδου B2: μία (1) μονάδα,
γδ) πιστοποιημένη γνώση δεύτερης ξένης γλώσσας με τίτλο επιπέδου Γ2: δύο (2) μονάδες,
γε) πιστοποιημένη γνώση δεύτερης ξένης γλώσσας με τίτλο επιπέδου Γ1: μία (1) μονάδα και
γστ) πιστοποιημένη γνώση δεύτερης ξένης γλώσσας με τίτλο επιπέδου B2: 0,50 μονάδες. 
Αν ο υποψήφιος κατέχει αποδεικτικά γνώσης της ίδιας ξένης γλώσσας διαφορετικού επιπέδου, μοριοδοτείται μόνο για το ανώτερο. 
Η γνώση ξένης γλώσσας αποδεικνύεται σύμφωνα με το άρθρο 28 του π.δ. 50/2001 (Α’ 39). Η γνώση της ξένης γλώσσας που αποτέλεσε προσόν διορισμού για τους εκπαιδευτικούς των κλάδων ΠΕ05, ΠΕ06, ΠΕ07, ΠΕ34 και ΠΕ40 δεν λαμβάνεται υπόψη για την εφαρμογή της παρούσας και δεν μοριοδοτείται. 
δ) Συγγραφικό και ερευνητικό έργο επιστημονικού περιεχομένου συναφούς με το αντικείμενο της προκηρυσσόμενης θέσης, το αντικείμενο απασχόλησης του υποψηφίου ή τις επιστήμες της εκπαίδευσης και τα διδασκόμενα μαθήματα, σύμφωνα με το περιεχόμενο των αναλυτικών προγραμμάτων σπουδών: πέντε (5) μονάδες κατ’ ανώτατο όριο, οι οποίες κατανέμονται ως εξής:
δα): Βιβλία, συλλογικοί τόμοι, πρακτικά συνεδρίων, διδακτικό και επιμορφωτικό υλικό: τρεις (3) μονάδες κατ’ ανώτατο όριο, οι οποίες κατανέμονται ως εξής:
i) βιβλία διεθνών εκδοτικών οίκων με Διεθνή Μοναδικό Αριθμό Βιβλίου (International Standard Book Number - ISBN): δύο (2) μονάδες ανά βιβλίο, 
ii) βιβλία ελληνικών εκδοτικών οίκων με ISBN: μία (1) μονάδα ανά βιβλίο, 
iii) κεφάλαια σε συλλογικούς τόμους διεθνών εκδοτικών οίκων με ISBN: 0,50 μονάδες ανά συλλογικό τόμο, 
iv) κεφάλαια σε συλλογικούς τόμους ελληνικών εκδοτικών οίκων με ISBN: 0,25 μονάδες ανά συλλογικό τόμο, 
v) εισηγήσεις σε πρακτικά διεθνών συνεδρίων με έκδοση ISBN ή Διεθνή Μοναδικό Αριθμό Σειρών (International Standard Serial Number - ISSN): 0,50 μονάδες ανά εισήγηση, 
vi) εισηγήσεις σε πρακτικά ελληνικών συνεδρίων με έκδοση ISBN ή ISSN: 0,25 μονάδες ανά εισήγηση, 
vii) συγγραφή σχολικού εγχειριδίου ή διδακτικού βιβλίου, το οποίο διανέμεται στους μαθητές ή εκπαιδευτικούς σε σχολικές μονάδες της δημόσιας εκπαίδευσης: 1,50 μονάδες,
viii) συμμετοχή σε ομάδα σύνταξης Αναλυτικού Προγράμματος Σπουδών - Διαθεματικού Ενιαίου Πλαισίου Προγραμμάτων Σπουδών (Α.Π.Σ. - Δ.Ε.Π.Π.Σ.) ή αναμόρφωσης - εξορθολογισμού Προγραμμάτων Σπουδών και διδακτικής ύλης του Ι.Ε.Π. ή του Π.Ι.: μία (1) μονάδα,
ix) δημιουργία εκπαιδευτικού λογισμικού, πιστοποιημένου από το Υπουργείο Παιδείας και Θρησκευμάτων, το Ι.Ε.Π. ή το Π.Ι. ή με σφραγίδα ποιότητας από το Υπουργείο Παιδείας και Θρησκευμάτων, το Ινστιτούτο Τεχνολογίας Υπολογιστών και Εκδόσεων «Διόφαντος» (Ι.Τ.Υ.Ε.), το Εθνικό Κέντρο Τεκμηρίωσης (Ε.Κ.Τ.) και το Κέντρο Ελληνικής Γλώσσας (Κ.Ε.Γ.): 0,25 μονάδες ανά λογισμικό, 
x) δημιουργία επιμορφωτικού υλικού του Υπουργείου Παιδείας και Θρησκευμάτων, του Ι.Ε.Π., του Π.Ι., εποπτευόμενων από το Υπουργείο Παιδείας και Θρησκευμάτων φορέων ή του Ε.Κ.Δ.Δ.Α.: 0,10 μονάδες ανά πρόγραμμα. 
Στην περίπτωση ομαδικής συγγραφής λαμβάνεται το ήμισυ της μοριοδότησης. 
δβ) Άρθρα σε επιστημονικά περιοδικά: δύο (2) μονάδες κατ’ ανώτατο όριο, οι οποίες κατανέμονται ως εξής:
i) άρθρα σε διεθνή επιστημονικά περιοδικά με ISSN και σύστημα κριτών: μία (1) μονάδα ανά άρθρο, 
ii) άρθρα σε ελληνικά επιστημονικά περιοδικά με ISSN και σύστημα κριτών: 0,50 μονάδες ανά άρθρο.
Στην περίπτωση ομαδικής συγγραφής λαμβάνεται το ήμισυ της μοριοδότησης.
ε) Διδακτικό έργο στην ανώτατη εκπαίδευση: δύο (2) μονάδες κατ’ ανώτατο όριο, οι οποίες κατανέμονται ως εξής: άσκηση αυτοδύναμου διδακτικού έργου σε Α.Ε.Ι., Ανώτατα Τεχνολογικά Εκπαιδευτικά Ιδρύματα (Α.Τ.Ε.Ι.), Τεχνολογικά Εκπαιδευτικά Ιδρύματα (Τ.Ε.Ι.) διάρκειας ενός τουλάχιστον ακαδημαϊκού εξαμήνου, σύμφωνα με την παρ. 7 του άρθρου 29 του ν. 4009/2011 (Α’ 195), συμπεριλαμβανομένου του προγράμματος απόκτησης Ακαδημαϊκής Διδακτικής Εμπειρίας σε Νέους Επιστήμονες Κατόχους Διδακτορικού, το άρθρο 4 του ν. 2552/1997 (Α’ 266), το άρθρο 5 του π.δ. 407/1980 (Α’ 112), το άρθρο 19 του ν. 1404/1983 (Α’ 173) ή με απόφαση του αρμόδιου οργάνου: 0,50 μονάδες ανά ακαδημαϊκό εξάμηνο.
3. Το κριτήριο της διδακτικής, συμβουλευτικής - καθοδηγητικής και διοικητικής -υποστηρικτικής εμπειρίας, αποτιμάται με είκοσι επτά (27) μονάδες κατ’ ανώτατο όριο, οι οποίες κατανέμονται ως εξής:
α) Διδακτική εμπειρία: εννέα (9) μονάδες κατ’ ανώτατο όριο, οι οποίες κατανέμονται ως εξής:
αα) άσκηση διδακτικών καθηκόντων σε σχολική μονάδα, Ε.Κ., Δ.Υ.Ε.Π., Σ.Δ.Ε., Δ.Ι.Ε.Κ., Ε.Σ.Κ., Σ.Ε.Κ, σε ΕΠΑ.Λ. ή Ε.Κ. στο πλαίσιο του μεταλυκειακού έτους - τάξης μαθητείας, Τ.Ε.Ε. Α’ και Β’ κύκλου, σε σχολές του Οργανισμού Απασχόλησης Εργατικού Δυναμικού (Ο.Α.Ε.Δ.), καθώς και σε Μεταλυκειακό Προπαρασκευαστικό Κέντρο: μία (1) μονάδα ανά διδακτικό έτος και
αβ) άσκηση διδακτικών καθηκόντων σε Π.Σ. ή ΠΕΙ.Σ.: 0,50 μονάδες ανά διδακτικό έτος, για το οποίο ο υποψήφιος έχει αξιολογηθεί θετικά. Η μοριοδότηση της παρούσας υποπερίπτωσης προσαυξάνει τη μοριοδότηση της υποπερ. αα).
Η άσκηση διδακτικής υπηρεσίας για χρονικό διάστημα βραχύτερο του έτους μοριοδοτείται με το ένα τέταρτο (1/4) της αντίστοιχης ετήσιας μοριοδότησης για κάθε τρίμηνο. Χρόνος μικρότερος του τριμήνου δεν υπολογίζεται. 
β) Παροχή επιμορφωτικού έργου σε προγράμματα του Υπουργείου Παιδείας και Θρησκευμάτων, του Ι.Ε.Π., του Π.Ι., των Π.Ε.Κ., του Ε.Κ.Δ.Δ.Α. ή εποπτευόμενων φορέων του Υπουργείου Παιδείας και Θρησκευμάτων: 0,10 μονάδες ανά δέκα (10) ώρες βάσει βεβαιώσεων και έως πέντε (5) μονάδες κατ’ ανώτατο όριο. Επιμορφωτικό έργο που αποτελεί υπηρεσιακό καθήκον του υποψηφίου δεν μοριοδοτείται. 
γ) Συμμετοχή σε ερευνητικά προγράμματα: τέσσερις (4) μονάδες κατ’ ανώτατο όριο, οι οποίες κατανέμονται ως εξής:
γα) συμμετοχή σε ερευνητικά προγράμματα συναφή με το αντικείμενο απασχόλησης του υποψηφίου ή σε ομάδες επιστημονικού έργου του Ι.Ε.Π., του Π.Ι., Α.Ε.Ι. ή εποπτευόμενων φορέων του Υπουργείου Παιδείας και Θρησκευμάτων και ερευνητικών κέντρων - ινστιτούτων: μία (1) μονάδα ανά πρόγραμμα βάσει βεβαίωσης και έως δύο (2) μονάδες κατ’ ανώτατο όριο,
γβ) συμμετοχή σε καινοτόμα εκπαιδευτικά προγράμματα ή δράσεις που χρηματοδοτούνται εν όλω ή εν μέρει από την Ευρωπαϊκή Ένωση (Ε.Ε.) ή διεθνείς οργανισμούς, όπως Lingua, Σωκράτης, Comenius, Erasmus/Erasmus+, Leonardo da Vinci, eTwinning, Model United Nations (M.U.N.), European Youth Parliament (EYP), Euroscola, Βουλή των Εφήβων ή σε δράσεις κοινού ενδιαφέροντος ολιγομελούς ομάδας εκπαιδευτικών στο πλαίσιο της αυτοαξιολόγησης της σχολικής μονάδας, εφόσον οδηγεί σε υλοποίηση δράσεων ή σε πανελλήνιους ή διεθνείς μαθητικούς διαγωνισμούς: μία (1) μονάδα ανά πρόγραμμα, δράση ή διαγωνισμό και έως τρεις (3) μονάδες κατ’ ανώτατο όριο.
Το ανώτατο όριο των αξιολογικών μονάδων για τις περ. α) έως γ) δεν μπορεί να υπερβαίνει τις δεκατρείς (13).
δ) Συμβουλευτικό - καθοδηγητικό έργο: άσκηση καθηκόντων υπό την ιδιότητα του Περιφερειακού Επόπτη Ποιότητας της Εκπαίδευσης, Επόπτη Ποιότητας της Εκπαίδευσης, Συμβούλου Εκπαίδευσης, Οργανωτικού Συντονιστή ΠΕ.Κ.Ε.Σ., Συντονιστή Εκπαιδευτικού Έργου, Προϊσταμένου Τμήματος Επιστημονικής και Παιδαγωγικής Καθοδήγησης ή Σχολικού Συμβούλου: 0,50 μονάδες ανά έτος και έως δύο (2) μονάδες κατ’ ανώτατο όριο.
ε) Διοικητική - υποστηρικτική εμπειρία: δώδεκα (12) μονάδες κατ’ ανώτατο όριο, οι οποίες κατανέμονται ως εξής:
εα) άσκηση καθηκόντων Περιφερειακού Διευθυντή Εκπαίδευσης, Συντονιστή Εκπαίδευσης Εξωτερικού ή Προϊσταμένου Διεύθυνσης του Υπουργείου Παιδείας και Θρησκευμάτων: δύο (2) μονάδες ανά έτος και έως έξι (6) μονάδες κατ’ ανώτατο όριο, 
εβ) άσκηση καθηκόντων Διευθυντή Πρωτοβάθμιας ή Δευτεροβάθμιας Εκπαίδευσης, Προϊσταμένου Γραφείου Εκπαίδευσης, Προϊσταμένου Διεύθυνσης εποπτευόμενου από το Υπουργείο Παιδείας και Θρησκευμάτων φορέα, Συμβούλου Α’ του Ι.Ε.Π. ή Παρέδρου επί θητεία του Π.Ι.: 1,75 μονάδες ανά έτος και έως έξι (6) μονάδες κατ’ ανώτατο όριο, 
εγ) άσκηση καθηκόντων Προϊσταμένου Τμήματος του Υπουργείου Παιδείας και Θρησκευμάτων και εποπτευόμενων από αυτό φορέων, Τμήματος Εκπαιδευτικών Θεμάτων Διεύθυνσης Εκπαίδευσης, ΚΕ.Δ.Α.Σ.Υ., Κ.Ε.Σ.Υ., ΚΕ.Δ.Δ.Υ. ή Κ.Δ.Α.Υ., Συμβούλου Β’ του Ι.Ε.Π., Διευθυντή και Υποδιευθυντή Π.Ε.Κ., Διευθυντή σχολικής μονάδας ή Ε.Κ. ή Δ.Ι.Ε.Κ. ή Ε.Σ.Κ. ή Σ.Ε.Κ. ή Σ.Δ.Ε.: 1,50 μονάδες ανά έτος και έως έξι (6) μονάδες κατ’ ανώτατο όριο, 
εδ) άσκηση καθηκόντων Προϊσταμένου νηπιαγωγείου ή ολιγοθέσιου δημοτικού σχολείου, υποδιευθυντή σχολικής μονάδας, Ε.Κ., Δ.Ι.Ε.Κ., Ε.Σ.Κ., Σ.Ε.Κ., Σ.Δ.Ε., υπευθύνου τομέα Ε.Κ., προϊσταμένου Κ.Ε.ΠΕ.Α., υπεύθυνου λειτουργίας Κέντρου Περιβαλλοντικής Εκπαίδευσης (Κ.Π.Ε.), Συντονιστή Εκπαίδευσης Προσφύγων (Σ.Ε.Π.), υπευθύνου Γραφείου Μειονοτικής Εκπαίδευσης, υπεύθυνου τμήματος μητρικής γλώσσας συντονιστικού γραφείου εκπαίδευσης του εξωτερικού: 0,50 μονάδες ανά έτος και έως τέσσερις (4) μονάδες κατ’ ανώτατο όριο. 
Το άθροισμα των μονάδων από την άσκηση καθηκόντων διευθυντή, υποδιευθυντή και προϊσταμένου σχολικής μονάδας δεν μπορεί να υπερβαίνει τις έξι (6) μονάδες,
εε) άσκηση καθηκόντων στην Ολομέλεια ΚΕ.Δ.Α.Σ.Υ., στον Σύλλογο Εκπαιδευτικού Προσωπικού Κ.Ε.Σ.Υ., ή ως Εκπαιδευτικό Προσωπικό (Ε.Π.) ή Ε.Ε.Π. σε ΚΕ.Δ.Δ.Υ. ή Κ.Δ.Α.Υ., σε Ε.Δ.Υ. ή Επιτροπή Διεπιστημονικής Εκπαιδευτικής Αξιολόγησης και Υποστήριξης (Ε.Δ.Ε.Α.Υ.), στην Π.Ο. Κ.Ε.ΠΕ.Α. ή σε Κ.Π.Ε., άσκηση καθηκόντων υπευθύνων Πληροφορικής και Νέων Τεχνολογιών, Φυσικής Αγωγής και Σχολικού Αθλητισμού, Ε.Κ.Φ.Ε. Σχολικών Δραστηριοτήτων, Αγωγής Υγείας, Πολιτιστικών Θεμάτων, Περιβαλλοντικής Εκπαίδευσης και Σχολικού Επαγγελματικού Προσανατολισμού, Συμβουλευτικού Σταθμού Νέων (Σ.Σ.Ν.), Κέντρου Πληροφορικής και Νέων Τεχνολογιών (ΚΕ.ΠΛΗ.ΝΕ.Τ.), Κέντρου Συμβουλευτικής και Προσανατολισμού (ΚΕ.ΣΥ.Π.), Γραφείου Συμβουλευτικής (ΓΡΑ.ΣΥ.), ή Γραφείου Σχολικού Επαγγελματικού Προσανατολισμού (ΓΡΑ.Σ.Ε.Π.), σχολικών βιβλιοθηκών, οι οποίες είχαν λειτουργήσει στο πλαίσιο του Επιχειρησιακού Προγράμματος «Εκπαίδευση και Αρχική Επαγγελματική Κατάρτιση» (Ε.Π.Ε.Α.Ε.Κ.), μέλους της Δ.Ε.Π.Π.Σ., της Επιστημονικής Επιτροπής Πρότυπων και Πειραματικών Σχολείων (Ε.Ε.Π.Π.Σ.), Περιφερειακής Επιτροπής Πρότυπων και Πειραματικών Σχολείων (Π.Ε.Π.Π.Σ.), Επιστημονικού Εποπτικού Συμβουλίου (ΕΠ.Ε.Σ.) Π.Σ. ή ΠΕΙ.Σ., σχολικού συντονιστή εκπαιδευτικού έργου Π.Σ. ή ΠΕΙ.Σ., συμβούλου σχολικής ζωής, ενδοσχολικού συντονιστή (συντονιστή τάξης ή γνωστικού πεδίου), παιδαγωγικού συμβούλου - μέντορα, υπεύθυνου διασύνδεσης με τη μαθητεία στα ΕΝ.Ε.ΓΥ.Λ., υπεύθυνου εκπαιδευτικού ομίλου, των εκπαιδευτικών που τοποθετούνται στα ΓΡΑ.ΣΥ.Π., καθώς και συμμετοχή εκπαιδευτικού σε πειθαρχικό ή υπηρεσιακό συμβούλιο ή συμβούλιο επιλογής: 0,50 μονάδες ανά έτος και έως τρεις (3) μονάδες κατ’ ανώτατο όριο. Παράλληλη συμμετοχή σε περισσότερα συμβούλια το ίδιο χρονικό διάστημα δεν μοριοδοτείται αθροιστικά. Για τη μοριοδότηση των τακτικών και αναπληρωματικών αιρετών μελών των συμβουλίων απαιτείται συμμετοχή τους σε δέκα (10) τουλάχιστον συνεδριάσεις ανά έτος, 
εστ) άσκηση καθηκόντων με απόσπαση στην κεντρική ή σε αποκεντρωμένες υπηρεσίες του Υπουργείου Παιδείας και Θρησκευμάτων, καθώς και σε εποπτευόμενους φορείς του Υπουργείου Παιδείας και Θρησκευμάτων: 0,25 μονάδες ανά έτος και έως δύο (2) μονάδες κατ’ ανώτατο όριο.
Χρόνος διοικητικής ή υποστηρικτικής εμπειρίας βραχύτερος του έτους μοριοδοτείται με το ένα τέταρτο (1/4) της αντίστοιχης ετήσιας μοριοδότησης για κάθε τρίμηνο. Χρόνος μικρότερος του τριμήνου δεν υπολογίζεται,
Αν συντρέχει σωρευτικά στο πρόσωπο υποψηφίου διοικητική - υποστηρικτική εμπειρία των υποπερ. εα) έως και εγ), ως προσόν, που αποτελεί προϋπόθεση για την υποβολή υποψηφιότητας, σύμφωνα με την παρ. 2 του άρθρου 31, λογίζεται η διοικητική εμπειρία, που μοριοδοτείται λιγότερο, σύμφωνα με την παρούσα.
Εμπειρία, η οποία εμπίπτει αθροιστικά στις υποπερ. εα) έως εστ) μοριοδοτείται μία (1) φορά με την ανώτερη, κατά περίπτωση, προβλεπόμενη μοριοδότηση.
4. Το κριτήριο της αξιολόγησης αποτιμάται με εικοσιπέντε (25) μονάδες κατ’ ανώτατο όριο βάσει των εκθέσεων αξιολόγησης του υποψηφίου. Για την εφαρμογή του πρώτου εδαφίου λαμβάνονται υπόψη οι αξιολογικές εκθέσεις του υποψηφίου ως στελέχους εκπαίδευσης ή εκπαιδευτικού ή μέλους του Ε.Ε.Π. της θητείας ή της αξιολογικής περιόδου, κατά περίπτωση, που προηγείται της διαδικασίας επιλογής. Αν ο υποψήφιος έχει αξιολογηθεί και ως εκπαιδευτικός ή μέλος του Ε.Ε.Π. και ως στέλεχος εκπαίδευσης, για την εφαρμογή της παρούσας λαμβάνεται υπόψη η αξιολόγησή του ως στελέχους εκπαίδευσης. 
α) Τα στελέχη εκπαίδευσης λαμβάνουν 0,50 μονάδες ανά μία (1) μονάδα από τις 50 και άνω, σύμφωνα με το άρθρο 60. Η αξιολόγηση με 50 και 51 μονάδες αποδίδει 0,50 μονάδες. Αν ο υποψήφιος έχει αξιολογηθεί σε δύο αξιολογικές περιόδους κατά τη διάρκεια της θητείας του ως στελέχους εκπαίδευσης, σύμφωνα με το άρθρο 59, για την εφαρμογή της παρούσας λαμβάνεται υπόψη ο μέσος όρος των μονάδων που συγκέντρωσε κατά τις δύο αξιολογικές περιόδους. 
β) Ως προς την αξιολόγηση των εκπαιδευτικών και των μελών του Ε.Ε.Π. για την εφαρμογή της παρούσας λαμβάνονται υπόψη οι εκθέσεις αξιολόγησης των κριτηρίων Α1, Α2 και Β ή Α και Β, κατά περίπτωση, που έχουν εκδοθεί, σύμφωνα με το Κεφάλαιο Γ’ του Μέρους Γ’ κατά την τελευταία τετραετία πριν από την έναρξη της διαδικασίας επιλογής. Στη διαδικασία επιλογής δύνανται να συμμετέχουν οι εκπαιδευτικοί και τα μέλη του Ε.Ε.Π., οι οποίοι συγκέντρωσαν σε όλες τις εκθέσεις αξιολόγησης που λαμβάνονται υπόψη τους ακόλουθους χαρακτηρισμούς στην οικεία περιγραφική κλίμακα: «εξαιρετικά» ή «πολύ καλά» ή «ικανοποιητικά». 
βα) Εφόσον λαμβάνονται υπόψη οι εκθέσεις αξιολόγησης, με τις οποίες το έργο του εκπαιδευτικού ή του μέλους του Ε.Ε.Π. έχει αξιολογηθεί σε περιγραφική κλίμακα ως προς τρία πεδία, Α1, Α2 και Β, η αποτίμηση των αξιολογικών εκθέσεων σε μονάδες επιλογής γίνεται με τις ακόλουθες διακρίσεις: αν το έργο του εκπαιδευτικού ή του μέλους του Ε.Ε.Π. αξιολογήθηκε με τον χαρακτηρισμό i) «εξαιρετικό» και στα τρία πεδία, Α1, Α2 και Β, ο εκπαιδευτικός ή το μέλος του Ε.Ε.Π. λαμβάνει 25 μονάδες, ii) «εξαιρετικό» σε δύο από τα παραπάνω πεδία και «πολύ καλό» στο τρίτο, ο εκπαιδευτικός ή το μέλος του Ε.Ε.Π. λαμβάνει 22,5 μονάδες, iii) «εξαιρετικό» σε ένα από τα παραπάνω πεδία και «πολύ καλό» σε δύο από αυτά, ο εκπαιδευτικός ή το μέλος του Ε.Ε.Π. λαμβάνει 20 μονάδες, iv) «εξαιρετικό» σε δύο από τα παραπάνω πεδία και «ικανοποιητικό» σε ένα από αυτά, ο εκπαιδευτικός ή το μέλος του Ε.Ε.Π. λαμβάνει 20 μονάδες, v) «πολύ καλό» και στα τρία παραπάνω πεδία, ο εκπαιδευτικός ή το μέλος του Ε.Ε.Π. λαμβάνει 17,5 μονάδες, vi) «εξαιρετικό» σε ένα από τα παραπάνω πεδία, «πολύ καλό» σε άλλο και «ικανοποιητικό» στο τρίτο, ο εκπαιδευτικός ή το μέλος του Ε.Ε.Π. λαμβάνει 17,5 μονάδες, vii) «εξαιρετικό» σε ένα από τα παραπάνω πεδία και «ικανοποιητικό» σε δύο από αυτά, ο εκπαιδευτικός ή το μέλος του Ε.Ε.Π. λαμβάνει 15 μονάδες, viii) «πολύ καλό» σε δύο από τα παραπάνω πεδία, και «ικανοποιητικό» στο τρίτο, ο εκπαιδευτικός ή το μέλος του Ε.Ε.Π. λαμβάνει 12,5 μονάδες, ix) «πολύ καλό» σε ένα από τα παραπάνω πεδία και «ικανοποιητικό» σε δύο από αυτά, ο εκπαιδευτικός ή το μέλος του Ε.Ε.Π. λαμβάνει 10 μονάδες και x) «ικανοποιητικό» και στα τρία παραπάνω πεδία, ο εκπαιδευτικός ή το μέλος του Ε.Ε.Π. λαμβάνει 7,5 μονάδες. Ως προς την αξιολόγηση του κριτηρίου Β στη διαδικασία επιλογής λαμβάνεται υπόψη η επίδοση του εκπαιδευτικού ή του μέλους του Ε.Ε.Π. στην πιο πρόσφατη αξιολογική έκθεση. 
ββ) Εφόσον λαμβάνονται υπόψη οι εκθέσεις αξιολόγησης, με τις οποίες το έργο του εκπαιδευτικού ή του μέλους του Ε.Ε.Π. έχει αξιολογηθεί σε περιγραφική κλίμακα ως προς δύο πεδία, Α και Β, η αποτίμηση των εκθέσεων αξιολόγησης σε μονάδες επιλογής γίνεται με τις ακόλουθες διακρίσεις: αν το έργο του εκπαιδευτικού ή του μέλους του Ε.Ε.Π. αξιολογήθηκε με τον χαρακτηρισμό i) «εξαιρετικό» και στα δύο πεδία, Α και Β, ο εκπαιδευτικός ή το μέλος του Ε.Ε.Π. λαμβάνει 25 μονάδες, ii) «εξαιρετικό» σε ένα από τα δύο παραπάνω πεδία και «πολύ καλό» στο άλλο, ο εκπαιδευτικός ή το μέλος του Ε.Ε.Π. λαμβάνει 20 μονάδες, iii) «εξαιρετικό» σε ένα από τα δύο παραπάνω πεδία και «ικανοποιητικό» στο άλλο, o εκπαιδευτικός ή το μέλος του Ε.Ε.Π. λαμβάνει 15 μονάδες, iv) «πολύ καλό» και στα δύο παραπάνω πεδία, ο εκπαιδευτικός ή το μέλος του Ε.Ε.Π. λαμβάνει 15 μονάδες, v) «πολύ καλό» σε ένα από τα παραπάνω πεδία και «ικανοποιητικό» στο άλλο, ο εκπαιδευτικός ή το μέλος του Ε.Ε.Π. λαμβάνει 10 μονάδες και vi) «ικανοποιητικό» και στα δύο παραπάνω πεδία, ο εκπαιδευτικός ή το μέλος του Ε.Ε.Π. λαμβάνει 7,5 μονάδες. Ως προς την αξιολόγηση του κριτηρίου Β στη διαδικασία επιλογής λαμβάνεται υπόψη η επίδοση του εκπαιδευτικού ή του μέλους του Ε.Ε.Π. στην πιο πρόσφατη αξιολογική έκθεση. 
5. Το κριτήριο της προσωπικότητας και της γενικής συγκρότησης του υποψηφίου αποτιμάται με είκοσι (20) μονάδες κατ’ ανώτατο όριο. Για την αποτίμηση του εν λόγω κριτηρίου διενεργείται προσωπική συνέντευξη του υποψηφίου ενώπιον του αρμόδιου συμβουλίου επιλογής, η οποία μαγνητοφωνείται. Μέσω της συνέντευξης εκτιμώνται η συγκρότηση της σκέψης και του λόγου, η ικανότητα έκφρασης και επικοινωνίας, η συστηματική ενημέρωση στα εκπαιδευτικά ζητήματα, καθώς και οι γνώσεις και οι ικανότητες του υποψηφίου σε θέματα που άπτονται των αρμοδιοτήτων της διεκδικούμενης θέσης στελέχους, ενώ συνεκτιμώνται τα στοιχεία του φακέλου υποψηφιότητας κάθε υποψηφίου. 
Για τη διεξαγωγή της συνέντευξης, αξιοποιείται μελέτη περίπτωσης από τράπεζα θεμάτων, την οποία καλείται να πραγματευτεί ο υποψήφιος. Υπεύθυνη για την προετοιμασία της τράπεζας θεμάτων είναι η Α.ΔΙ.Π.Π.Δ.Ε., η οποία επικουρείται από το Ι.Ε.Π.. Η διαδικασία περιλαμβάνει τα ακόλουθα στάδια: α) προετοιμασία του υποψηφίου στη μελέτη περίπτωσης, την οποία επιλέγει τυχαία από ένα σύνολο μελετών περίπτωσης και β) παρουσίαση από τον ίδιο του θέματος της μελέτης περίπτωσης και ερωτήσεις των μελών του αρμόδιου συμβουλίου επιλογής προς τον υποψήφιο. Κατά τον χρόνο της προετοιμασίας του υποψηφίου πραγματοποιείται εισήγηση από μέλος του συμβουλίου επιλογής σχετικά με τον φάκελο υποψηφιότητας του υποψηφίου.
Τα στοιχεία που συνεκτιμώνται κατά τη συνέντευξη αποτιμώνται σε αξιολογικές μονάδες ως εξής: 
α) η συγκρότηση της σκέψης και του λόγου: πέντε (5) μονάδες, 
β) η ικανότητα έκφρασης και επικοινωνίας: πέντε (5) μονάδες και
γ) η συστηματική ενημέρωση στα εκπαιδευτικά ζητήματα, καθώς και οι γνώσεις και οι ικανότητες του υποψηφίου σε θέματα που άπτονται των αρμοδιοτήτων της διεκδικούμενης θέσης στελέχους: δέκα (10) μονάδες.
Το συμβούλιο επιλογής δύναται, με ομόφωνη και πλήρως αιτιολογημένη απόφαση, να αποκλείσει από την περαιτέρω διαδικασία υποψήφιο που κατά τη διάρκεια της συνέντευξης διαπιστώνεται ότι δεν είναι κατάλληλος για την άσκηση των καθηκόντων της διεκδικούμενης θέσης στελέχους. 
6. Όσοι υποψήφιοι προσκομίζουν πτυχίο ή μεταπτυχιακό ή διδακτορικό δίπλωμα οποιουδήποτε αναγνωρισμένου ιδρύματος τριτοβάθμιας εκπαίδευσης της αλλοδαπής, προκειμένου να μοριοδοτηθούν για τους τίτλους σπουδών της περ. α) της παρ. 2, καθώς και για τη γνώση της ξένης γλώσσας στην οποία αποκτήθηκαν, σύμφωνα με την περ. γ) της ίδιας παραγράφου, εξετάζονται προφορικά κατά τη διάρκεια της συνέντευξης ενώπιον του αρμόδιου συμβουλίου επιλογής ως προς τη γνώση της γλώσσας αυτής. Η εξέταση του πρώτου εδαφίου γίνεται από ένα (1) μέλος Δ.Ε.Π. ή ομότιμο καθηγητή Α.Ε.Ι. ειδικότητας της αντίστοιχης ξένης γλώσσας ή εκπρόσωπο ξένων διπλωματικών αρχών στην Ελλάδα για τα στελέχη εκπαίδευσης, η επιλογή των οποίων ανατίθεται στα συμβούλια επιλογής των παρ. 1 έως 6 του άρθρου 37 και από ένα (1) μέλος Δ.Ε.Π. ή ομότιμο καθηγητή Α.Ε.Ι. ειδικότητας της αντίστοιχης ξένης γλώσσας ή εκπρόσωπο ξένων διπλωματικών αρχών στην Ελλάδα ή Σύμβουλο Εκπαίδευσης ή εκπαιδευτικό Πρωτοβάθμιας ή Δευτεροβάθμιας εκπαίδευσης, κατά περίπτωση, της αντίστοιχης ειδικότητας για τα στελέχη εκπαίδευσης, η επιλογή των οποίων ανατίθεται στα συμβούλια επιλογής των παρ. 9 και 13 του άρθρου 37, καθώς και της παρ. 4 του άρθρου 38. Οι εξεταζόμενοι βαθμολογούνται σε δεκάβαθμη κλίμακα. Στην περίπτωση που οι υποψήφιοι βαθμολογούνται με βαθμό μικρότερο του πέντε (5) δεν μοριοδοτούνται για: α) τους τίτλους σπουδών της περ. α) της παρ. 2 και β) τη γνώση της αντίστοιχης ξένης γλώσσας, οποιουδήποτε επιπέδου, σύμφωνα με την περ. γ) της ίδιας παραγράφου. Ο εξεταστής για κάθε ξένη γλώσσα ορίζεται με απόφαση του οργάνου που είναι αρμόδιο για τη συγκρότηση του οικείου συμβουλίου επιλογής. 
Άρθρο 34
Αποτίμηση κριτηρίων επιλογής 
Συμβούλων Εκπαίδευσης 
Για την κατάταξη στους πίνακες επιλογής της περ. δ) της παρ. 2 του άρθρου 30, τα κριτήρια επιλογής των Συμβούλων Εκπαίδευσης αποτιμώνται με εκατό (100) κατ’ ανώτατο όριο μονάδες. Δεν μοριοδοτείται προσόν, που αποτελεί προϋπόθεση για την υποβολή υποψηφιότητας σύμφωνα με το άρθρο 31. 
Για τα κριτήρια επιλογής των Συμβούλων Εκπαίδευσης και την αποτίμησή τους σε αξιολογικές μονάδες εφαρμόζεται αναλόγως το άρθρο 33 με τις ακόλουθες διαφοροποιήσεις: 
α) Επί της παρ. 2 του άρθρου 33:
Το υποκριτήριο της υποπερ. αε) της περ. α) λαμβάνεται υπόψη μόνο για την επιλογή Συμβούλων Εκπαίδευσης των κλάδων ΠΕ60 και ΠΕ70.
β) Επί της παρ. 3 του άρθρου 31:
βα) το ανώτατο όριο των αξιολογικών μονάδων για τις περ. α) έως γ) δεν μπορεί να υπερβαίνει τις δεκατέσσερις (14), 
ββ) το ανώτατο όριο των αξιολογικών μονάδων για την περ. δ) δεν μπορεί να υπερβαίνει τις τέσσερις (4) και
βγ) το ανώτατο όριο των αξιολογικών μονάδων για την περ. ε) δεν μπορεί να υπερβαίνει τις εννέα (9). 
Άρθρο 35
Αποτίμηση κριτηρίων επιλογής Διευθυντών Σχολικών Μονάδων και Εργαστηριακών Κέντρων και Προϊσταμένων των Τμημάτων Εκπαιδευτικών Θεμάτων
Για την κατάταξη στους πίνακες επιλογής των περ. στ) έως κβ) της παρ. 2 του άρθρου 30, τα κριτήρια επιλογής των Διευθυντών σχολικών μονάδων και Εργαστηριακών Κέντρων (Ε.Κ.) και των Προϊσταμένων των Τμημάτων Εκπαιδευτικών Θεμάτων αποτιμώνται με εκατό (100) κατ’ ανώτατο όριο αξιολογικές μονάδες. Δεν μοριοδοτείται προσόν, που αποτελεί προϋπόθεση για την υποβολή υποψηφιότητας σύμφωνα με το άρθρο 31. 
Για τα κριτήρια επιλογής των Διευθυντών σχολικών μονάδων και Ε.Κ. και των Προϊσταμένων των Τμημάτων Εκπαιδευτικών Θεμάτων και την αποτίμησή τους σε αξιολογικές μονάδες εφαρμόζεται αναλόγως το άρθρο 33 με τις ακόλουθες διαφοροποιήσεις: 
α) Επί της παρ. 2 του άρθρου 33:
Το υποκριτήριο της υποπερ. αε) της περ. α) λαμβάνεται υπόψη μόνο για την επιλογή Διευθυντών σχολικών μονάδων Πρωτοβάθμιας εκπαίδευσης και Προϊσταμένων των Τμημάτων Εκπαιδευτικών Θεμάτων των Διευθύνσεων Πρωτοβάθμιας Εκπαίδευσης.
β) Επί της παρ. 5 του άρθρου 33: 
Για τη διεξαγωγή της συνέντευξης, δεν αξιοποιείται μελέτη περίπτωσης. Η συνέντευξη εστιάζει στην αυτοαξιολόγηση του έργου του υποψηφίου και τον σχεδιασμό του έργου του σε περίπτωση επιλογής του. Ο υποψήφιος καλείται να παρουσιάσει μια περίπτωση για την αυτοαξιολόγηση του έργου του και μια περίπτωση για τον σχεδιασμό του έργου του. Το Συμβούλιο έχει τη δυνατότητα να ρωτήσει τον υποψήφιο οτιδήποτε σχετίζεται με τα θέματα αυτοαξιολόγησης και σχεδιασμού.
Άρθρο 36
Επιτροπές αποτίμησης του συγγραφικού 
και ερευνητικού έργου
Το συγγραφικό και ερευνητικό έργο των υποψήφιων στελεχών της εκπαίδευσης δύναται να αποτιμάται από τριμελείς επιτροπές, οι οποίες συγκροτούνται με απόφαση του Υπηρεσιακού Γραμματέα του Υπουργείου Παιδείας και Θρησκευμάτων και αποτελούνται από Συμβούλους του Ινστιτούτου Εκπαιδευτικής Πολιτικής (Ι.Ε.Π.) ή Επιστημονικούς Συμβούλους του Γραφείου Επιστημονικών Συμβούλων του Υπουργείου Παιδείας και Θρησκευμάτων. Η επιτροπή αποτίμησης του συγγραφικού έργου εισηγείται στο αρμόδιο συμβούλιο επιλογής σχετικά με τις αξιολογικές μονάδες, που αντιστοιχούν στο κριτήριο της περ. δ) της παρ. 2 του άρθρου 33. Με την απόφαση συγκρότησης των επιτροπών του πρώτου εδαφίου καθορίζεται το συμβούλιο ή τα συμβούλια επιλογής, τα οποία επικουρούν. Για τη λειτουργία των εν λόγω επιτροπών αποτίμησης του συγγραφικού έργου εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας (ν. 2690/1999, Α’45).
Άρθρο 37
Συμβούλια επιλογής
1. Στο Υπουργείο Παιδείας και Θρησκευμάτων συνιστάται πενταμελές Κεντρικό Συμβούλιο Επιλογής για την κατάρτιση των πινάκων επιλογής και την επιλογή των Περιφερειακών Διευθυντών Εκπαίδευσης. Το Κεντρικό Συμβούλιο Επιλογής συγκροτείται με απόφαση του Υπηρεσιακού Γραμματέα του Υπουργείου Παιδείας και Θρησκευμάτων και αποτελείται από τα εξής μέλη με τους αναπληρωτές τους:
α) ένα (1) μέλος του Ανώτατου Συμβουλίου Επιλογής Προσωπικού (Α.Σ.Ε.Π.), ως Πρόεδρο, που υποδεικνύεται από τον Πρόεδρο του Α.Σ.Ε.Π.,
β) τρία (3) μέλη Διδακτικού Ερευνητικού Προσωπικού (Δ.Ε.Π.) ή ομότιμους καθηγητές Α.Ε.Ι., που ορίζονται ύστερα από ανοιχτή πρόσκληση εκδήλωσης ενδιαφέροντος, που εκδίδει ο Υπηρεσιακός Γραμματέας του Υπουργείου Παιδείας και Θρησκευμάτων, και οι οποίοι προέρχονται από συναφείς με την εκπαίδευση κλάδους, και 
γ) έναν (1) προϊστάμενο Γενικής Διεύθυνσης ή Διεύθυνσης του Υπουργείου Παιδείας και Θρησκευμάτων.
2. Για την κατάρτιση των πινάκων επιλογής και την επιλογή των Διευθυντών Πρωτοβάθμιας και Δευτεροβάθμιας Εκπαίδευσης συνιστώνται Περιφερειακά Συμβούλια Επιλογής, ως εξής:
α) Α’ Περιφερειακό Συμβούλιο Επιλογής με έδρα την Αθήνα, το οποίο είναι αρμόδιο για τις θέσεις των Περιφερειακών Διευθύνσεων Εκπαίδευσης Αττικής και Στερεάς Ελλάδας,
β) Β’ Περιφερειακό Συμβούλιο Επιλογής με έδρα την Αθήνα, το οποίο είναι αρμόδιο για τις θέσεις των Περιφερειακών Διευθύνσεων Εκπαίδευσης Βορείου Αιγαίου, Νοτίου Αιγαίου, Κρήτης και Πελοποννήσου,
γ) Γ’ Περιφερειακό Συμβούλιο Επιλογής με έδρα την Αθήνα, το οποίο είναι αρμόδιο για τις θέσεις των Περιφερειακών Διευθύνσεων Εκπαίδευσης Δυτικής Ελλάδας, Ηπείρου, Θεσσαλίας και Ιονίων Νήσων,
δ) Δ’ Περιφερειακό Συμβούλιο Επιλογής με έδρα τη Θεσσαλονίκη, το οποίο είναι αρμόδιο για τις θέσεις των Περιφερειακών Διευθύνσεων Εκπαίδευσης Ανατολικής Μακεδονίας και Θράκης, Κεντρικής Μακεδονίας και Δυτικής Μακεδονίας. 
3. Τα Περιφερειακά Συμβούλια Επιλογής της παρ. 2 είναι πενταμελή, συγκροτούνται με απόφαση του Υπηρεσιακού Γραμματέα του Υπουργείου Παιδείας και Θρησκευμάτων και αποτελούνται από τα εξής μέλη με τους αναπληρωτές τους:
α) ένα (1) μέλος του Α.Σ.Ε.Π., ως Πρόεδρο, που υποδεικνύεται από τον Πρόεδρο του Α.Σ.Ε.Π.,
β) τρία (3) μέλη Δ.Ε.Π. ή ομότιμους καθηγητές Α.Ε.Ι. ή δύο (2) μέλη Δ.Ε.Π. ή ομότιμους καθηγητές Α.Ε.Ι. και έναν (1) εκπρόσωπο του Εθνικού Κέντρου Δημόσιας Διοίκησης και Αυτοδιοίκησης (ΕΚ.Δ.Δ.Α.). Τα μέλη Δ.Ε.Π. ή οι ομότιμοι καθηγητές Α.Ε.Ι. ορίζονται ύστερα από ανοιχτή πρόσκληση εκδήλωσης ενδιαφέροντος, που εκδίδει ο Υπηρεσιακός Γραμματέας του Υπουργείου Παιδείας και Θρησκευμάτων. Ένα (1) από τα μέλη του προηγούμενου εδαφίου έχει ειδίκευση σε αντικείμενο σχετικό με την προκηρυσσόμενη θέση και δύο (2) προέρχονται από συναφείς με την εκπαίδευση κλάδους. Ο εκπρόσωπος του ΕΚ.Δ.Δ.Α. υποδεικνύεται από τον Πρόεδρο του ΕΚ.Δ.Δ.Α. και
γ) έναν (1) προϊστάμενο Γενικής Διεύθυνσης ή Διεύθυνσης του Υπουργείου Παιδείας και Θρησκευμάτων ή έναν (1) Περιφερειακό Διευθυντή Εκπαίδευσης των Περιφερειακών Διευθύνσεων Εκπαίδευσης που εμπίπτουν στην αρμοδιότητα του Περιφερειακού Συμβουλίου Επιλογής. 
4. Για την κατάρτιση των πινάκων επιλογής και την επιλογή των Συμβούλων Εκπαίδευσης συνιστώνται Περιφερειακά Συμβούλια Επιλογής, ως εξής: 
α) Α’ Περιφερειακό Συμβούλιο Επιλογής Συμβούλων Πρωτοβάθμιας Εκπαίδευσης με έδρα την Αθήνα, το οποίο είναι αρμόδιο για τις θέσεις των Συμβούλων Εκπαίδευσης της οικείας βαθμίδας των Περιφερειακών Διευθύνσεων Εκπαίδευσης Αττικής, Στερεάς Ελλάδας, Δυτικής Ελλάδας και Θεσσαλίας. 
β) Β’ Περιφερειακό Συμβούλιο Επιλογής Συμβούλων Δευτεροβάθμιας Εκπαίδευσης με έδρα την Αθήνα, το οποίο είναι αρμόδιο για τις θέσεις Συμβούλων Εκπαίδευσης της οικείας βαθμίδας των Περιφερειακών Διευθύνσεων Εκπαίδευσης της περ. α). 
γ) Γ’ Περιφερειακό Συμβούλιο Επιλογής Συμβούλων Πρωτοβάθμιας Εκπαίδευσης με έδρα την Αθήνα, το οποίο είναι αρμόδιο για τις θέσεις των Συμβούλων Εκπαίδευσης της οικείας βαθμίδας των Περιφερειακών Διευθύνσεων Εκπαίδευσης Πελοποννήσου, Κρήτης, Νοτίου Αιγαίου και Βορείου Αιγαίου.
δ) Δ’ Περιφερειακό Συμβούλιο Επιλογής Συμβούλων Δευτεροβάθμιας Εκπαίδευσης με έδρα την Αθήνα, το οποίο είναι αρμόδιο για τις θέσεις των Συμβούλων Εκπαίδευσης της οικείας βαθμίδας των Περιφερειακών Διευθύνσεων Εκπαίδευσης της περ. γ). 
ε) Ε’ Περιφερειακό Συμβούλιο Επιλογής Συμβούλων Πρωτοβάθμιας Εκπαίδευσης με έδρα τη Θεσσαλονίκη, το οποίο είναι αρμόδιο για τις θέσεις των Συμβούλων Εκπαίδευσης της οικείας βαθμίδας των Περιφερειακών Διευθύνσεων Εκπαίδευσης Ηπείρου, Ιονίων Νήσων, Δυτικής Μακεδονίας, Κεντρικής Μακεδονίας και Ανατολικής Μακεδονίας και Θράκης. 
στ) Στ’ Περιφερειακό Συμβούλιο Επιλογής Συμβούλων Δευτεροβάθμιας Εκπαίδευσης με έδρα τη Θεσσαλονίκη, το οποίο είναι αρμόδιο για τις θέσεις των Συμβούλων Εκπαίδευσης της οικείας βαθμίδας των Περιφερειακών Διευθύνσεων Εκπαίδευσης της περ. ε). 
5. Τα Περιφερειακά Συμβούλια Επιλογής της παρ. 4 είναι πενταμελή, συγκροτούνται με απόφαση του Υπηρεσιακού Γραμματέα του Υπουργείου Παιδείας και Θρησκευμάτων και αποτελούνται από τα εξής μέλη με τους αναπληρωτές τους: 
α) τρία (3) μέλη Δ.Ε.Π. ή ομότιμους καθηγητές Α.Ε.Ι., που ορίζονται ύστερα από ανοιχτή πρόσκληση εκδήλωσης ενδιαφέροντος, που εκδίδει ο Υπηρεσιακός Γραμματέας του Υπουργείου Παιδείας και Θρησκευμάτων, και οι οποίοι προέρχονται από συναφείς με την εκπαίδευση κλάδους,
β) έναν (1) Περιφερειακό Διευθυντή Εκπαίδευσης των Περιφερειακών Διευθύνσεων Εκπαίδευσης που εμπίπτουν στην αρμοδιότητα του Περιφερειακού Συμβουλίου Επιλογής ή ένα (1) μέλος του Διοικητικού Συμβουλίου του Ι.Ε.Π. ή έναν Σύμβουλο Α’ του Ι.Ε.Π.,
γ) έναν (1) Διευθυντή Πρωτοβάθμιας ή Δευτεροβάθμιας Εκπαίδευσης, κατά περίπτωση, Περιφερειακής Διεύθυνσης Εκπαίδευσης, που εμπίπτει στην αρμοδιότητα του Συμβουλίου Επιλογής ή έναν (1) Επιστημονικό Σύμβουλο του Γραφείου Επιστημονικών Συμβούλων του Υπουργείου Παιδείας και Θρησκευμάτων ή έναν (1) εκπρόσωπο του ΕΚ.Δ.Δ.Α. που υποδεικνύεται από τον Πρόεδρο του ΕΚ.Δ.Δ.Α..
6. Αν στη συγκρότηση των συμβουλίων επιλογής των Συμβούλων Εκπαίδευσης: α) των κοινών κλάδων εκπαιδευτικών της Πρωτοβάθμιας και Δευτεροβάθμιας εκπαίδευσης (ΠΕ05, ΠΕ06, ΠΕ07, ΠΕ08, ΠΕ11, ΠΕ79, ΠΕ86, ΠΕ91), β) Ειδικής Αγωγής και Ενταξιακής Εκπαίδευσης και γ) των μελών του Ε.Ε.Π., μετέχουν Διευθυντές Εκπαίδευσης, συμμετέχει επιπλέον σε αυτά ως μέλος ένας (1) Διευθυντής Εκπαίδευσης της έτερης βαθμίδας, Διεύθυνσης Εκπαίδευσης που εμπίπτει στην αρμοδιότητα του Συμβουλίου Επιλογής, ο οποίος ορίζεται με τον αναπληρωτή του από τον Υπηρεσιακό Γραμματέα του Υπουργείου Παιδείας και Θρησκευμάτων. Η κατάρτιση των πινάκων επιλογής και η επιλογή των Προϊσταμένων των ΚΕ.Δ.Α.Σ.Υ. ανατίθεται στα συμβούλια των περ. α), γ) και ε) της παρ. 4. Αν στη συγκρότηση των συμβουλίων του προηγούμενου εδαφίου μετέχει Διευθυντής Πρωτοβάθμιας Εκπαίδευσης, στα συμβούλια αυτά συμμετέχει επιπλέον ένας (1) Διευθυντής Δευτεροβάθμιας Εκπαίδευσης Περιφερειακής Διεύθυνσης Εκπαίδευσης που εμπίπτει στην αρμοδιότητα του Συμβουλίου Επιλογής, ο οποίος ορίζεται, με τον αναπληρωτή του, από τον Υπηρεσιακό Γραμματέα του Υπουργείου Παιδείας και Θρησκευμάτων. 
7. Με την απόφαση συγκρότησης των συμβουλίων των παρ. 5 και 6 ορίζεται ο Πρόεδρος του συμβουλίου, ο οποίος προέρχεται από τα μέλη της περ. α) της παρ. 5. Με την απόφαση συγκρότησης των συμβουλίων των παρ. 1 έως 6 ορίζεται ο γραμματέας τους με τον αναπληρωτή του. Γραμματέας ορίζεται διοικητικός υπάλληλος ή αποσπασμένος εκπαιδευτικός, που υπηρετεί στο Υπουργείο Παιδείας και Θρησκευμάτων ή στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης της έδρας του συμβουλίου επιλογής. Με την ίδια απόφαση μπορεί να ανατίθενται σε μέχρι πέντε (5) διοικητικούς υπαλλήλους ή αποσπασμένους εκπαιδευτικούς καθήκοντα διοικητικής υποστήριξης των συμβουλίων επιλογής. 
Στις συνεδριάσεις των συμβουλίων των παρ. 1 έως 6, αν ο Πρόεδρος έχει κώλυμα συμμετοχής, προεδρεύει ο αναπληρωτής του και αν και αυτός έχει κώλυμα συμμετοχής, προεδρεύει μέλος του συμβουλίου που έχει την ιδιότητα μέλους Δ.Ε.Π. ή ομότιμου καθηγητή Α.Ε.Ι., το οποίο ορίζεται με την απόφαση συγκρότησης. Κατά τα λοιπά για τη λειτουργία των συμβουλίων εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας (ν. 2690/1999, Α’ 45). 
8. Η θητεία του προέδρου και των μελών των συμβουλίων των παρ. 1 έως 6 αρχίζει με τη συγκρότηση των συμβουλίων επιλογής και είναι τετραετής. Τα στελέχη εκπαίδευσης διατηρούν την ιδιότητα του μέλους των συμβουλίων επιλογής για όσο χρόνο διατηρούν την ιδιότητα στελέχους εκπαίδευσης, με την οποία έχουν οριστεί ως μέλη αυτών. 
9. H κατάρτιση των πινάκων επιλογής και η επιλογή των Διευθυντών σχολικών μονάδων και Εργασηριακών Κέντρων (Ε.Κ.) και των Προϊσταμένων των Τμημάτων Εκπαιδευτικών Θεμάτων, καθώς και η επιλογή των προϊσταμένων σχολικών μονάδων, των υποδιευθυντών σχολικών μονάδων και των υποδιευθυντών και υπευθύνων τομέων Ε.Κ., πραγματοποιείται από Τοπικό Συμβούλιο Επιλογής, το οποίο συγκροτείται σε κάθε Διεύθυνση Πρωτοβάθμιας και σε κάθε Διεύθυνση Δευτεροβάθμιας Εκπαίδευσης από τον Περιφερειακό Διευθυντή Εκπαίδευσης. Αν σε σχολική μονάδα προβλέπεται και δεύτερος υποδιευθυντής, σύμφωνα με την παρ. 5 του άρθρου 42, το αρμόδιο Τοπικό Συμβούλιο Επιλογής αποφασίζει και για τη σειρά τοποθέτησης των υποδιευθυντών Α’ και Β’. Η επιλογή των υποδιευθυντών σχολικών μονάδων και των υποδιευθυντών και υπευθύνων τομέων Ε.Κ. γίνεται ύστερα από γνώμη του διευθυντή της σχολικής μονάδας ή του Ε.Κ., κατά περίπτωση.
Το Τοπικό Συμβούλιο Επιλογής αποτελείται από τα εξής μέλη: 
α) Τον Διευθυντή Εκπαίδευσης, με τον νόμιμο αναπληρωτή του, ως Πρόεδρο, 
β) τον Επόπτη Ποιότητας της Εκπαίδευσης, με τον νόμιμο αναπληρωτή του, ως Αντιπρόεδρο,
γ) έναν (1) Σύμβουλο Πρωτοβάθμιας ή Δευτεροβάθμιας Εκπαίδευσης, κατά περίπτωση, ο οποίος υπάγεται στη Διεύθυνση Εκπαίδευσης ή του οποίου η αρμοδιότητα εκτείνεται σε αυτήν και 
δ) δύο (2) εκπαιδευτικούς, οι οποίοι: δα) υπηρετούν με οργανική θέση στη Διεύθυνση Εκπαίδευσης και δβ) έχουν: i) δεκαπενταετή εκπαιδευτική υπηρεσία στην οικεία βαθμίδα εκπαίδευσης, καθώς και υπηρεσία σε θέση στελέχους της εκπαίδευσης των περ. α) έως γ) και στ) έως κ) της παρ. 2 του άρθρου 30 ή ii) δεκαπενταετή εκπαιδευτική υπηρεσία, αν δεν υπάρχουν υποψήφιοι που πληρούν την προϋπόθεση της υπηρεσίας σε θέση στελέχους της εκπαίδευσης του στοιχείου i).
Το μέλος της περ. γ) επιλέγεται με τον αναπληρωτή του από τον Περιφερειακό Διευθυντή Εκπαίδευσης, ύστερα από πρόσκληση εκδήλωσης ενδιαφέροντος, με βάση τα ακαδημαϊκά του προσόντα. Αν δεν εκδηλωθεί ενδιαφέρον από υποψηφίους, το μέλος του προηγούμενου εδαφίου ορίζεται από τους αξιολογικούς πίνακες επιλογής των Συμβούλων Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης με βάση τα ακαδημαϊκά του προσόντα. 
Τα μέλη της περ. δ) επιλέγονται με τους αναπληρωτές τους από τον Περιφερειακό Διευθυντή Εκπαίδευσης, ύστερα από πρόσκληση εκδήλωσης ενδιαφέροντος. Για την εφαρμογή του στοιχείου i) της υποπερ. δβ) της περ. δ) κριτήρια επιλογής συνιστούν η ιεραρχική θέση και τα χρόνια της υπηρεσίας σε θέση στελέχους εκπαίδευσης των περ. α) έως γ) και στ) έως κ) της παρ. 2 του άρθρου 30. Για την εφαρμογή του στοιχείου ii) της ίδιας υποπερίπτωσης προτιμώνται όσοι έχουν διοικητική εμπειρία ή, αν δεν υπάρχουν υποψήφιοι με διοικητική εμπειρία, προτιμώνται υποψήφιοι με τη μεγαλύτερη εκπαιδευτική υπηρεσία. Αν δεν εκδηλωθεί ενδιαφέρον από υποψηφίους, τα μέλη της περ. δ) ορίζονται από τους εκπαιδευτικούς με δεκαπενταετή εκπαιδευτική υπηρεσία που υπηρετούν με οργανική θέση στην οικεία Διεύθυνση Εκπαίδευσης. 
Στις συνεδριάσεις του συμβουλίου, αν ο Πρόεδρος έχει κώλυμα συμμετοχής, προεδρεύει ο Αντιπρόεδρος. Κατά τα λοιπά για τη λειτουργία των συμβουλίων εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας (ν. 2690/1999). 
10. Με την απόφαση συγκρότησης των συμβουλίων της παρ. 9 ορίζεται και ο γραμματέας τους με τον αναπληρωτή του. Ως γραμματέας ορίζεται διοικητικός υπάλληλος ή αποσπασμένος εκπαιδευτικός, που υπηρετεί στη Διεύθυνση Εκπαίδευσης της έδρας του συμβουλίου. Με την ίδια απόφαση μπορεί να ανατίθενται σε έως πέντε (5) διοικητικούς υπαλλήλους ή αποσπασμένους εκπαιδευτικούς καθήκοντα διοικητικής υποστήριξης των Συμβουλίων Επιλογής.
11. Η θητεία του Προέδρου και των μελών των συμβουλίων της παρ. 9 αρχίζει με τη συγκρότηση των συμβουλίων επιλογής και είναι τετραετής. Τα στελέχη εκπαίδευσης διατηρούν την ιδιότητα του μέλους των συμβουλίων επιλογής για όσο χρόνο διατηρούν την ιδιότητα στελέχους εκπαίδευσης, με την οποία έχουν οριστεί ως μέλη αυτών.
12. Ο αριθμός των μελών των Συμβουλίων των παρ. 1 έως 9, που ορίζονται από κάθε φύλο ανέρχεται σε ποσοστό ίσο με το ένα τρίτο τουλάχιστον του συνόλου των οριζόμενων μελών.
13. H κατάρτιση των πινάκων επιλογής και η επιλογή των διευθυντών Πρότυπων Σχολείων (Π.Σ.) και των Πειραματικών Σχολείων (ΠΕΙ.Σ.), καθώς και η επιλογή των προϊσταμένων ΠΕΙ.Σ. και των υποδιευθυντών Π.Σ. και ΠΕΙ.Σ. πραγματοποιείται από την Περιφερειακή Επιτροπή Πρότυπων και Πειραματικών Σχολείων (Π.Ε.Π.Π.Σ.), η οποία συγκροτείται σύμφωνα με την παρ. 1 του άρθρου 15 του ν. 4692/2020 (Α’ 111). Η επιλογή των υποδιευθυντών των Π.Σ. και ΠΕΙ.Σ. γίνεται ύστερα από γνώμη του Διευθυντή της σχολικής μονάδας. Αν σε σχολική μονάδα προβλέπεται και δεύτερος υποδιευθυντής, σύμφωνα με την παρ. 5 του άρθρου 42, η αρμόδια Π.Ε.Π.Π.Σ. αποφασίζει, ύστερα από γνώμη του Διευθυντή, και για τη σειρά τοποθέτησης των υποδιευθυντών Α’ και Β’.
14. Κάθε μέλος συμβουλίου επιλογής, με εξαίρεση τον Πρόεδρο, αναλαμβάνει τη μελέτη συγκεκριμένου αριθμού αιτήσεων που του ανατίθενται από τον Πρόεδρο και προετοιμάζει σχετική τεκμηριωμένη εισήγηση για κάθε υποψήφιο. Η κατανομή των αιτήσεων των υποψηφίων στα μέλη του συμβουλίου γίνεται κατά τυχαίο τρόπο. 
15. Στα μέλη των συμβουλίων δεν καταβάλλεται αποζημίωση για τη συμμετοχή τους σε αυτά, εκτός των οδοιπορικών τους. Οι συνεδριάσεις των συμβουλίων γίνονται με φυσική παρουσία των μελών τους ή μέσω τηλεδιάσκεψης, σύμφωνα με την παρ. 13 του άρθρου 14 του Κώδικα Διοικητικής Διαδικασίας.
Άρθρο 38 
Επιλογή Περιφερειακών Εποπτών Ποιότητας της Εκπαίδευσης, Εποπτών Ποιότητας της Εκπαίδευσης, Προϊσταμένων Κέντρων Εκπαίδευσης για το Περιβάλλον και 
την Αειφορία και του Προϊσταμένου του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας 
και Δευτεροβάθμιας Εκπαίδευσης 
Ανατολικής Μακεδονίας και Θράκης
1. Ο Περιφερειακός Επόπτης Ποιότητας της Εκπαίδευσης και ο αναπληρωτής του ορίζονται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, που εκδίδεται ύστερα από πρόσκλησή του για την εκδήλωση ενδιαφέροντος και πρόταση του Κεντρικού Συμβουλίου Επιλογής της παρ. 1 του άρθρου 37. Η πρόταση διαμορφώνεται έπειτα από υποβολή βιογραφικού σημειώματος και συνέντευξη των υποψηφίων ενώπιον του Κεντρικού Συμβουλίου Επιλογής. Η συνέντευξη περιλαμβάνει παρουσίαση από τον υποψήφιο σχεδίου προβληματισμού και δράσης, με αναφορά σε θέμα παιδαγωγικού ενδιαφέροντος, και ερωτήσεις των μελών του συμβουλίου επιλογής προς τον υποψήφιο. Στο πρακτικό του συμβουλίου επιλογής αναφέρεται συνοπτικά το περιεχόμενο της συνέντευξης, με μνεία της παρουσίασης από τον υποψήφιο του σχεδίου προβληματισμού και δράσης, καθώς και των ερωτήσεων που υποβλήθηκαν από τα μέλη του συμβουλίου και των απαντήσεων που δόθηκαν από τον υποψήφιο. Περαιτέρω, στο πρακτικό καταγράφεται η εξατομικευμένη κρίση του συμβουλίου για την αξιολόγηση κάθε υποψηφίου.
Στη διαδικασία επιλογής συμμετέχουν έως δύο (2) υποψήφιοι από κάθε βαθμίδα εκπαίδευσης, οι οποίοι υποβάλλουν αίτηση και συγκεντρώνουν τον μεγαλύτερο αριθμό μονάδων στους αξιολογικούς πίνακες επιλογής. Ο Περιφερειακός Επόπτης Ποιότητας της Εκπαίδευσης και ο αναπληρωτής του προέρχονται από διαφορετικές βαθμίδες εκπαίδευσης. Αν υποβληθούν αιτήσεις από υποψηφίους της μίας μόνο βαθμίδας εκπαίδευσης, στη διαδικασία επιλογής συμμετέχουν οι τέσσερις (4) υποψήφιοι, οι οποίοι συγκεντρώνουν τον μεγαλύτερο αριθμό μονάδων στους αξιολογικούς πίνακες επιλογής. Οι Σύμβουλοι Εκπαίδευσης των μελών του Ειδικού Εκπαιδευτικού Προσωπικού (Ε.Ε.Π.) δεν δύνανται να υποβάλουν αίτηση για επιλογή σε θέση Περιφερειακού Επόπτη Ποιότητας της Εκπαίδευσης.
2. Ο Επόπτης Ποιότητας της Εκπαίδευσης και ο αναπληρωτής του ορίζονται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, που εκδίδεται ύστερα από πρόσκλησή του για την εκδήλωση ενδιαφέροντος και πρόταση του αρμόδιου Περιφερειακού Συμβουλίου Επιλογής, σύμφωνα με τις παρ. 5 και 6 του άρθρου 37. Στη διαδικασία επιλογής συμμετέχουν έως τέσσερις (4) υποψήφιοι, οι οποίοι υποβάλλουν αίτηση και συγκεντρώνουν τον μεγαλύτερο αριθμό μονάδων στους αξιολογικούς πίνακες επιλογής. Οι Σύμβουλοι Εκπαίδευσης των μελών του Ε.Ε.Π. δεν δύνανται να υποβάλουν αίτηση για επιλογή σε θέση Επόπτη Ποιότητας της Εκπαίδευσης.
3. Στις περιπτώσεις που οι υποψήφιοι στις διαδικασίες των παρ. 1 και 2 συγκεντρώνουν ίσο αριθμό μονάδων στους αξιολογικούς πίνακες επιλογής, λαμβάνονται υπόψη: α) ο αριθμός των μονάδων κατά σειρά στα κριτήρια των περ. α) έως δ) της παρ. 1 του άρθρου 32, σύμφωνα με τα άρθρα 33 και 34 και, αν προκύπτει εκ νέου ισοβαθμία, β) ο αριθμός των μονάδων κατά σειρά στα υποκριτήρια των περ. α) έως δ) της παρ. 1 του άρθρου 32, σύμφωνα με τα άρθρα 33 και 34.
4. Οι Προϊστάμενοι των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) ορίζονται με απόφαση του Περιφερειακού Διευθυντή Εκπαίδευσης, που εκδίδεται ύστερα από πρόσκλησή του για την εκδήλωση ενδιαφέροντος και πρόταση του συμβουλίου του δεύτερου εδαφίου. Για την επιλογή των Προϊσταμένων των Κ.Ε.ΠΕ.Α. τα Τοπικά Συμβούλια Επιλογής των Διευθύνσεων Πρωτοβάθμιας και Δευτεροβάθμιας Εκπαίδευσης της έδρας του Κ.Ε.ΠΕ.Α. συνεδριάζουν ως ενιαίο συλλογικό όργανο. Χρέη Προέδρου του συμβουλίου του δεύτερου εδαφίου ασκεί, με απόφαση του Περιφερειακού Διευθυντή Εκπαίδευσης, ο Πρόεδρος του Τοπικού Συμβουλίου Επιλογής, ο οποίος έχει υπηρετήσει τα περισσότερα έτη σε θέση στελέχους της εκπαίδευσης. 
5. Ο Προϊστάμενος του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης ορίζεται με απόφαση του Περιφερειακού Διευθυντή Εκπαίδευσης, που εκδίδεται ύστερα από πρόσκλησή του για την εκδήλωση ενδιαφέροντος και πρόταση του Δ’ Περιφερειακού Συμβουλίου Επιλογής της περ. δ) της παρ. 2 του άρθρου 37. 
Άρθρο 39
Προκήρυξη και υποβολή αιτήσεων
1. Με την επιφύλαξη του άρθρου 38, για την επιλογή των στελεχών της εκπαίδευσης εκδίδεται προκήρυξη ως εξής:
α) από τον Προϊστάμενο της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων για τις θέσεις των στελεχών που επιλέγονται από τα συμβούλια επιλογής των παρ. 1 έως 6 του άρθρου 37,
β) από τον Περιφερειακό Διευθυντή Εκπαίδευσης για τις θέσεις των Προϊσταμένων των Τμημάτων Εκπαιδευτικών Θεμάτων,
γ) από τον Διευθυντή Πρωτοβάθμιας ή Δευτεροβάθμιας Εκπαίδευσης για τις θέσεις των στελεχών που επιλέγονται από το Τοπικό Συμβούλιο Επιλογής πλην των Προϊσταμένων των Τμημάτων Εκπαιδευτικών Θεμάτων, σύμφωνα με την παρ. 9 του άρθρου 37,
δ) από τη Διοικούσα Επιτροπή Πρότυπων και Πειραματικών Σχολείων (Δ.Ε.Π.Π.Σ.) για τις θέσεις των στελεχών που επιλέγονται από την Περιφερειακή Επιτροπή Πρότυπων και Πειραματικών Σχολείων (Π.Ε.Π.Π.Σ.), σύμφωνα με την παρ. 13 του άρθρου 37.
2. Οι προκηρύξεις για την επιλογή των στελεχών της εκπαίδευσης εκδίδονται τρεις (3) μήνες τουλάχιστον πριν από τη λήξη της θητείας και αναρτώνται στις ιστοσελίδες του Υπουργείου Παιδείας και Θρησκευμάτων ή των Περιφερειακών Διευθύνσεων Εκπαίδευσης ή των Διευθύνσεων Πρωτοβάθμιας ή Δευτεροβάθμιας Εκπαίδευσης στο διαδίκτυο, ανάλογα με το όργανο που είναι αρμόδιο για την προκήρυξη, καθώς και στην ιστοσελίδα του Ανώτατου Συμβουλίου Επιλογής Προσωπικού (Α.Σ.Ε.Π.). Οι προκηρύξεις για την επιλογή των διευθυντών, προϊσταμένων και υποδιευθυντών των Πρότυπων Σχολείων (Π.Σ.) και Πειραματικών Σχολείων (ΠΕΙ.Σ.) αναρτώνται στις ιστοσελίδες των Περιφερειακών Διευθύνσεων Εκπαίδευσης, της Δ.Ε.Π.Π.Σ., καθώς και στην ιστοσελίδα του Α.Σ.Ε.Π.. Με την προκήρυξη καλούνται οι εκπαιδευτικοί που έχουν τα νόμιμα προσόντα και επιθυμούν να συμμετέχουν στη διαδικασία επιλογής να υποβάλουν αίτηση που συνοδεύεται από τα αναγκαία δικαιολογητικά, μέσα στην προθεσμία που προβλέπεται στην προκήρυξη, η οποία δεν μπορεί να είναι μικρότερη από δέκα (10) ημέρες.
3. Οι υποψήφιοι για τις προκηρυσσόμενες θέσεις στελεχών της εκπαίδευσης υποβάλλουν αίτηση, η οποία συνοδεύεται από τα απαραίτητα για την απόδειξη των τυπικών τους προσόντων δικαιολογητικά, σε πληροφοριακό σύστημα ή στη Διεύθυνση Πρωτοβάθμιας ή Δευτεροβάθμιας Εκπαίδευσης, όπου έχουν οργανική θέση, ως εξής:
α) οι υποψήφιοι για τις θέσεις Περιφερειακών Διευθυντών Εκπαίδευσης μπορούν να υποβάλουν αίτηση για τη θέση του Διευθυντή έως δύο (2) Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης,
β) οι υποψήφιοι για τις θέσεις των Συμβούλων Εκπαίδευσης μπορούν να υποβάλουν αίτηση για τις θέσεις ενός μόνο κλάδου Συμβούλων Εκπαίδευσης μίας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, 
γ) οι υποψήφιοι για τις θέσεις των Προϊσταμένων Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) μπορούν να υποβάλουν αίτηση για τις θέσεις των ΚΕ.Δ.Α.Σ.Υ. μίας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, 
δ) οι υποψήφιοι για τις θέσεις των Διευθυντών Πρωτοβάθμιας ή Δευτεροβάθμιας Εκπαίδευσης μπορούν να υποβάλουν αίτηση για τις θέσεις των Διευθυντών Πρωτοβάθμιας ή Δευτεροβάθμιας Εκπαίδευσης μίας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, 
ε) οι υποψήφιοι για τις θέσεις Διευθυντών σχολικών μονάδων και Εργαστηριακών Κέντρων (Ε.Κ.) μπορούν να υποβάλουν αίτηση για τις θέσεις του συνόλου των σχολικών μονάδων και Ε.Κ., αντίστοιχα, μίας Διεύθυνσης Εκπαίδευσης. Οι υποψήφιοι για τις θέσεις διευθυντών Π.Σ. και ΠΕΙ.Σ. μπορούν να υποβάλουν αίτηση για τις θέσεις Διευθυντών μέχρι πέντε (5), συνολικά, Π.Σ. και ΠΕΙ.Σ. της ίδιας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Σε κάθε περίπτωση, προϋπόθεση τοποθέτησης σε θέση Διευθυντή σχολικής μονάδας ή Ε.Κ. είναι να δύναται ο υποψήφιος να συμπληρώσει το υποχρεωτικό ωράριο της θέσης του Διευθυντή στις σχολικές μονάδες και τα Ε.Κ. που δηλώνει, 
στ) οι υποψήφιοι για τις θέσεις προϊσταμένων Τμημάτων Εκπαιδευτικών Θεμάτων των Διευθύνσεων Εκπαίδευσης μπορούν να υποβάλουν αίτηση για τη θέση μίας(1) Διεύθυνσης Εκπαίδευσης, 
ζ) οι υποψήφιοι για τις θέσεις Προϊσταμένων Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) μπορούν να υποβάλουν αίτηση για ένα (1) Κ.Ε.ΠΕ.Α. μίας (1) Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης,
η) εκπαιδευτικοί, οι οποίοι πληρούν τις προϋποθέσεις προκειμένου να είναι υποψήφιοι για θέσεις υποδιευθυντών Επαγγελματικών Λυκείων (ΕΠΑ.Λ.) και υποδιευθυντών ή υπευθύνων τομέων Ε.Κ., έχουν δικαίωμα να υποβάλουν αίτηση για μία (1) μόνο θέση, είτε υποδιευθυντή ΕΠΑ.Λ. είτε υποδιευθυντή Ε.Κ. είτε υπευθύνου τομέα Ε.Κ..
4. Οι υποψήφιοι για τις θέσεις στελεχών των περ. β) έως δ) και του δεύτερου εδαφίου της περ. ε) της παρ. 3 δηλώνουν την Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης, για την οποία υποβάλλουν αίτηση κατά την υποβολή της αίτησης. Οι υποψήφιοι για τις θέσεις στελεχών των περ. ε) και στ) της παρ. 3 δηλώνουν τη Διεύθυνση Εκπαίδευσης, για την οποία υποβάλλουν αίτηση κατά την υποβολή της αίτησης. Οι υποψήφιοι για τις θέσεις στελεχών της περ. ζ) της παρ. 3 δηλώνουν το Κ.Ε.ΠΕ.Α., για το οποίο υποβάλλουν αίτηση κατά την υποβολή της αίτησης. Η σειρά προτίμησης για τοποθέτηση στις προκηρυσσόμενες θέσεις, σύμφωνα με τις περ. α) έως ε) της παρ. 3 δηλώνεται ύστερα από την κατάταξη των υποψηφίων στους τελικούς αξιολογικούς πίνακες επιλογής. Οι σχολικές μονάδες και τα Ε.Κ., για τις θέσεις στελεχών για τις οποίες τίθεται υποψηφιότητα, σύμφωνα με τις παρ. 7 και 8 του άρθρου 31 και την περ. η) της παρ. 3 του παρόντος δηλώνονται κατά την υποβολή της αίτησης. 
Άρθρο 40
Κατάρτιση αξιολογικών πινάκων επιλογής
1. Το αρμόδιο συμβούλιο επιλογής, σε συνεδρίασή του που πραγματοποιείται μέσα σε δέκα (10) ημέρες από τη λήξη της προθεσμίας υποβολής των υποψηφιοτήτων που προβλέπεται στην προκήρυξη, επιλέγει τους υποψηφίους που έχουν τα τυπικά προσόντα για να γίνουν δεκτοί στη διαδικασία επιλογής και καταρτίζει σχετικούς πίνακες κατ’ αλφαβητική σειρά. Οι υποψήφιοι που δεν έχουν τα τυπικά προσόντα να γίνουν δεκτοί στη διαδικασία επιλογής εγγράφονται σε πίνακα μη δεκτών υποψηφίων. Στους πίνακες μη δεκτών υποψηφίων αναγράφονται μόνο ο αριθμός πρωτοκόλλου των αιτήσεων, οι οποίες απορρίφθηκαν, καθώς και η αιτιολογία της απόρριψής τους. Το συμβούλιο κοινοποιεί τους πίνακες στο Τμήμα Στελεχών Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων ή το Τμήμα Προσωπικού της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης ή της Διεύθυνσης Πρωτοβάθμιας ή Δευτεροβάθμιας Εκπαίδευσης, ανάλογα με το όργανο που είναι αρμόδιο για την προκήρυξη, το οποίο τους αναρτά στην ιστοσελίδα του Υπουργείου ή της Περιφερειακής Διεύθυνσης ή Διεύθυνσης Εκπαίδευσης, κατά περίπτωση. Για τα στελέχη των Πρότυπων Σχολείων (Π.Σ.) και των Πειραματικών Σχολείων (ΠΕΙ.Σ.) η Περιφερειακή Επιτροπή Πρότυπων και Πειραματικών Σχολείων (Π.Ε.Π.Π.Σ.) κοινοποιεί τους πίνακες στο Τμήμα Προσωπικού της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, το οποίο τους αναρτά στην ιστοσελίδα της Περιφερειακής Διεύθυνσης Εκπαίδευσης. Οι υποψήφιοι μπορούν να υποβάλουν έγγραφη ένσταση κατά των πινάκων μέσα σε τρεις (3) εργάσιμες ημέρες από την επομένη της ανάρτησής τους.
2. Μέσα σε τρεις (3) εργάσιμες ημέρες από την παραλαβή τους, το συμβούλιο αποφαίνεται αιτιολογημένα για τις ενστάσεις, αναπροσαρμόζει τους πίνακες και ενημερώνει σχετικά τους ενδιαφερομένους.
3. Το συμβούλιο καταρτίζει πίνακες των υποψηφίων με αξιολογική σειρά, σύμφωνα με τα κριτήρια επιλογής των περ. α) έως γ) της παρ. 1 του άρθρου 32. Οι πίνακες κοινοποιούνται και αναρτώνται στο διαδίκτυο, σύμφωνα με την παρ. 1. Οι υποψήφιοι μπορούν να υποβάλουν έγγραφη ένσταση κατά των πινάκων εντός προθεσμίας τριών (3) εργάσιμων ημερών από την επομένη της ανάρτησής τους. Το συμβούλιο αποφαίνεται αιτιολογημένα για τις ενστάσεις, αναπροσαρμόζει τους πίνακες και ενημερώνει σχετικά τους ενδιαφερομένους.
4. Στη συνέχεια, το συμβούλιο ορίζει τις ημερομηνίες πρόσκλησης των υποψηφίων σε συνέντευξη. Στη συνέντευξη καλείται το πενήντα τοις εκατό (50%), με στρογγυλοποίηση στην πλησιέστερη ακέραιη μονάδα, των υποψηφίων που έχουν συμπεριληφθεί στους αξιολογικούς πίνακες της παρ. 3, οι οποίοι έχουν συγκεντρώσει τον μεγαλύτερο αριθμό αξιολογικών μονάδων, και αριθμός υποψηφίων τουλάχιστον τριπλάσιος από τον αριθμό των προκηρυσσόμενων θέσεων. Για την αξιολόγηση χρησιμοποιούνται έντυπα υποδείγματα, που περιλαμβάνουν τα στοιχεία που αξιολογούνται και τη στάθμισή τους και υποχρεώνουν κάθε μέλος του συμβουλίου να δώσει ξεχωριστή και συνοπτικά αιτιολογημένη βαθμολογία. Στο πρακτικό του συμβουλίου επιλογής αναφέρεται συνοπτικά το περιεχόμενο της συνέντευξης, με μνεία της παρουσίασης από τον υποψήφιο της μελέτης περίπτωσης ή της αυτοαξιολόγησης του υποψηφίου και του σχεδιασμού του έργου του σε περίπτωση επιλογής του, κατά περίπτωση, καθώς και των ερωτήσεων που υποβλήθηκαν από τα μέλη του συμβουλίου και των απαντήσεων που δόθηκαν από τον υποψήφιο. Περαιτέρω, στο πρακτικό της συνεδρίασης που έπεται της ολοκλήρωσης των συνεντεύξεων καταγράφονται η βαθμολογία κάθε μέλους του συμβουλίου και η συνοπτική αιτιολόγησή της. Τελικές αξιολογικές μονάδες κάθε υποψηφίου στο κριτήριο της περ. δ) της παρ. 1 του άρθρου 32 είναι ο μέσος όρος των μονάδων με τις οποίες τον έχουν βαθμολογήσει τα παρόντα μέλη του συμβουλίου. Η επίδοση του υποψηφίου στο κριτήριο της περ. δ), σύμφωνα με το έκτο εδάφιο, συνιστά την εξατομικευμένη κρίση του συμβουλίου για την αξιολόγηση της προσωπικότητας και της γενικής συγκρότησης του υποψηφίου. Υποψήφιοι που δεν προσέρχονται στη συνέντευξη αποκλείονται από την επιλογή. 
5. Μετά από το τέλος της συνέντευξης των υποψηφίων της παρ. 4, το συμβούλιο καταρτίζει με αξιολογική σειρά τελικούς πίνακες επιλογής σε επίπεδο Επικράτειας ή ανά Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης ή Διεύθυνση Εκπαίδευσης, κατά περίπτωση, ανάλογα με την προκήρυξη, με βάση τις συνολικές μονάδες των ανωτέρω υποψηφίων. Για την επιλογή Συμβούλων Εκπαίδευσης καταρτίζονται πίνακες επιλογής ανά βαθμίδα και κλάδο εκπαίδευσης. Το σύνολο των μονάδων κάθε υποψηφίου προκύπτει από το άθροισμα όλων των μονάδων στα επιμέρους κριτήρια. Υποψήφιοι που μετά από την εξέταση στην ξένη γλώσσα, σύμφωνα με την παρ. 6 του άρθρου 33, χάνουν τις μονάδες των τίτλων σπουδών και της αντίστοιχης ξένης γλώσσας, παραμένουν στον τελικό πίνακα επιλογής, μόνο αν συγκεντρώνουν αριθμό μονάδων, μη συνυπολογιζομένων των μονάδων της συνέντευξης, μεγαλύτερο από αυτόν των μη κληθέντων στη διαδικασία της συνέντευξης. Στους τελικούς πίνακες επιλογής των διευθυντών Π.Σ. ή ΠΕΙ.Σ. κατατάσσονται οι υποψήφιοι που έχουν συγκεντρώσει τουλάχιστον πενήντα (50) αξιολογικές μονάδες στα επιμέρους κριτήρια.
6. Σε περίπτωση συγκέντρωσης, συνολικά, ίσου αριθμού μονάδων, στον τελικό αξιολογικό πίνακα κατατάσσεται υψηλότερα ο υποψήφιος που συγκεντρώνει περισσότερες μονάδες στα κριτήρια, κατά τη σειρά που αναφέρονται στην παρ. 1 του άρθρου 32, σύμφωνα με τα άρθρα 33 έως 35. Αν προκύπτει εκ νέου ισοβαθμία, λαμβάνεται υπόψη ο αριθμός των μονάδων των υποψηφίων κατά σειρά στα υποκριτήρια των περ. α) έως δ) της παρ. 1 του άρθρου 32, σύμφωνα με τα άρθρα 33 έως 35.
7. Μετά από το τέλος της διαδικασίας, ο Πρόεδρος του συμβουλίου επικυρώνει τα αναλυτικά πρακτικά που τηρούνται καθ’ όλη τη διάρκεια των εργασιών από τον γραμματέα του συμβουλίου.
8. Μέσα σε τρεις (3) εργάσιμες ημέρες από την κατάρτισή τους οι τελικοί πίνακες επιλογής υποβάλλονται από τον Πρόεδρο του συμβουλίου στο αρμόδιο όργανο για την κύρωσή τους, σύμφωνα με την παρ. 4 του άρθρου 30.
9. Οι υποψήφιοι που δεν καλούνται σε συνέντευξη, σύμφωνα με την παρ. 4, κατατάσσονται σε επικουρικό πίνακα επιλογής με τη σειρά κατάταξής τους στα κριτήρια επιλογής των περ. α) έως γ) της παρ. 1 του άρθρου 32. Ο επικουρικός πίνακας επιλογής υποβάλλεται από τον Πρόεδρο του συμβουλίου στο αρμόδιο όργανο για την κύρωσή του, σύμφωνα με την παρ. 4 του άρθρου 30. Σε περίπτωση εμφάνισης κενών θέσεων και εξάντλησης των τελικών πινάκων επιλογής, το αρμόδιο συμβούλιο ορίζει τις ημερομηνίες πρόσκλησης των υποψηφίων του πρώτου εδαφίου σε συνέντευξη. Στη συνέντευξη καλείται τετραπλάσιος αριθμός υποψηφίων από τον αριθμό των κενών θέσεων, οι οποίοι έχουν συγκεντρώσει τον μεγαλύτερο αριθμό αξιολογικών μονάδων στα κριτήρια επιλογής των περ. α) έως γ) της παρ. 1 του άρθρου 32. Κατά τα λοιπά στις περιπτώσεις της παρούσας εφαρμόζονται οι παρ. 4 έως 8. Οι πίνακες που καταρτίζονται, σύμφωνα με την παρούσα, ισχύουν από την κύρωσή τους έως την 31η Ιουλίου του τέταρτου ή τρίτου έτους, κατά περίπτωση, που ακολουθεί την κύρωση του τελικού πίνακα επιλογής, σύμφωνα με την παρ. 8 του παρόντος και την παρ. 2 του άρθρου 30. Σε περίπτωση εμφάνισης νέων κενών θέσεων που δεν μπορούν να καλυφθούν από τους πίνακες του έκτου εδαφίου, επαναλαμβάνεται η διαδικασία των εδαφίων τρίτο έως έκτο έως την εξάντληση του επικουρικού πίνακα επιλογής.
Άρθρο 41
Τοποθέτηση στελεχών εκπαίδευσης
1. Η τοποθέτηση των στελεχών της εκπαίδευσης πραγματοποιείται με βάση τη σειρά κατάταξής τους στον αξιολογικό πίνακα επιλογής, σύμφωνα με την παρ. 2 του άρθρου 30, ή την πρόταση του αρμόδιου οργάνου επιλογής, σύμφωνα με την παρ. 3 του ίδιου άρθρου, σε συνδυασμό με τη σειρά προτίμησής τους, η οποία δηλώνεται σύμφωνα με την παρ. 4 του άρθρου 39. 
2. Οι εγγεγραμμένοι στον πίνακα επιλογής Περιφερειακών Διευθυντών Εκπαίδευσης τοποθετούνται σε κενές και κενούμενες θέσεις, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, ύστερα από πρόταση του Κεντρικού Συμβουλίου Επιλογής της παρ. 1 του άρθρου 37. Αν δεν συμπληρωθούν οι κενές και κενούμενες θέσεις με τη διαδικασία του πρώτου εδαφίου, καλούνται, με πρόσκληση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, οι εγγεγραμμένοι στον τελικό πίνακα επιλογής Περιφερειακών Διευθυντών Εκπαίδευσης, που δεν έχουν τοποθετηθεί, να δηλώσουν ενδιαφέρον. Αν δεν συμπληρωθούν οι κενές και κενούμενες θέσεις με τη διαδικασία του δεύτερου εδαφίου, εφαρμόζεται η παρ. 9 του άρθρου 40. Η τοποθέτηση γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου, ύστερα από πρόταση του Κεντρικού Συμβουλίου Επιλογής. 
Η πρόταση διαμορφώνεται με βάση τη σειρά κατάταξης στον αξιολογικό πίνακα επιλογής και τις νέες δηλώσεις προτίμησης. 
3. Οι εγγεγραμμένοι στους πίνακες επιλογής Διευθυντών Πρωτοβάθμιας και Δευτεροβάθμιας Εκπαίδευσης τοποθετούνται σε κενές και κενούμενες θέσεις, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, ύστερα από πρόταση των Περιφερειακών Συμβουλίων Επιλογής της παρ. 2 του άρθρου 37. Αν δεν συμπληρωθούν οι κενές και κενούμενες θέσεις Διευθυντών Πρωτοβάθμιας ή Δευτεροβάθμιας Εκπαίδευσης με τη διαδικασία του πρώτου εδαφίου, καλούνται, με πρόσκληση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, οι εγγεγραμμένοι στους τελικούς πίνακες επιλογής Διευθυντών Πρωτοβάθμιας ή Δευτεροβάθμιας Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης που δεν έχουν τοποθετηθεί, να υποβάλουν νέα δήλωση προτίμησης για τις θέσεις που απομένουν κενές. 
Η τοποθέτηση γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, ύστερα από πρόταση του αρμόδιου Περιφερειακού Συμβουλίου Επιλογής. Η πρόταση διαμορφώνεται με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. Αν δεν συμπληρωθούν οι κενές και κενούμενες θέσεις με τη διαδικασία των εδαφίων δεύτερο έως τέταρτο, εφαρμόζεται η παρ. 9 του άρθρου 40. Αν δεν συμπληρωθούν οι κενές και κενούμενες θέσεις με την ανωτέρω διαδικασία, καλούνται, με πρόσκληση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, οι εγγεγραμμένοι στους πίνακες επιλογής Διευθυντών Πρωτοβάθμιας ή Δευτεροβάθμιας Εκπαίδευσης των λοιπών Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης που δεν έχουν τοποθετηθεί να υποβάλουν νέα δήλωση προτίμησης για τις θέσεις που απομένουν κενές. Η τοποθέτηση γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, ύστερα από εισήγηση των Περιφερειακών Συμβουλίων Επιλογής τα οποία αξιολόγησαν τους υποψηφίους. Η εισήγηση διαμορφώνεται με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. Η απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης διαμορφώνεται ομοίως με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. 
4. Οι εγγεγραμμένοι στους πίνακες επιλογής Συμβούλων Εκπαίδευσης τοποθετούνται σε κενές και κενούμενες θέσεις με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, ύστερα από πρόταση του αρμόδιου Περιφερειακού Συμβουλίου Επιλογής των παρ. 5 και 6 του άρθρου 37. Αν δεν συμπληρωθούν οι κενές και κενούμενες θέσεις, καλούνται, με πρόσκληση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, οι λοιποί εγγεγραμμένοι στους τελικούς πίνακες επιλογής Συμβούλων Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης να υποβάλουν νέα δήλωση προτίμησης για τις θέσεις που απομένουν κενές. Η τοποθέτηση γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, ύστερα από πρόταση του αρμόδιου Περιφερειακού Συμβουλίου Επιλογής. 
Η πρόταση διαμορφώνεται με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. Αν δεν συμπληρωθούν οι κενές και κενούμενες θέσεις με τη διαδικασία των εδαφίων δεύτερο έως τέταρτο, εφαρμόζεται η παρ. 9 του άρθρου 40. Αν δεν συμπληρωθούν οι κενές και κενούμενες θέσεις με την ανωτέρω διαδικασία, καλούνται, με πρόσκληση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, οι εγγεγραμμένοι στους πίνακες επιλογής Συμβούλων Εκπαίδευσης των λοιπών Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης να υποβάλουν νέα δήλωση προτίμησης για τις θέσεις που απομένουν κενές. Η τοποθέτηση γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, ύστερα από εισήγηση των Περιφερειακών Συμβουλίων Επιλογής τα οποία αξιολόγησαν τους υποψηφίους. Η εισήγηση διαμορφώνεται με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. Η απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης διαμορφώνεται ομοίως με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. 
5. Οι εγγεγραμμένοι στους πίνακες επιλογής Προϊσταμένων των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) τοποθετούνται σε κενές και κενούμενες θέσεις, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, ύστερα από πρόταση του αρμόδιου Περιφερειακού Συμβουλίου Επιλογής της παρ. 6 του άρθρου 37. Αν δεν συμπληρωθούν οι κενές και κενούμενες θέσεις, με πρόσκληση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, καλούνται οι εγγεγραμμένοι στον πίνακα επιλογής Προϊσταμένων ΚΕ.Δ.Α.Σ.Υ. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, να υποβάλουν νέα δήλωση προτίμησης για τις θέσεις που απομένουν κενές. Η τοποθέτηση γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, ύστερα από πρόταση του αρμόδιου Περιφερειακού Συμβουλίου Επιλογής. Η πρόταση διαμορφώνεται με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. Αν δεν συμπληρωθούν οι κενές και κενούμενες θέσεις με τη διαδικασία των εδαφίων δεύτερο έως τέταρτο, εφαρμόζεται η παρ. 9 του άρθρου 40. Αν δεν συμπληρωθούν οι κενές και κενούμενες θέσεις με την ανωτέρω διαδικασία, καλούνται, με πρόσκληση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, οι εγγεγραμμένοι στους πίνακες επιλογής Προϊσταμένων ΚΕ.Δ.Α.Σ.Υ. των λοιπών Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης να υποβάλουν νέα δήλωση προτίμησης για τις θέσεις που απομένουν κενές. Η τοποθέτηση γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, ύστερα από εισήγηση των Περιφερειακών Συμβουλίων Επιλογής τα οποία αξιολόγησαν τους υποψηφίους. Η εισήγηση διαμορφώνεται με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. Η απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης διαμορφώνεται ομοίως με βάση τη σειρά κατάταξης στους αξιολογικούς πίνακες επιλογής και τις νέες δηλώσεις προτίμησης. 
6. Η τοποθέτηση των Περιφερειακών Εποπτών Ποιότητας της Εκπαίδευσης γίνεται, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, σύμφωνα με τη διαδικασία της παρ. 1 του άρθρου 38. Η πλήρωση των κενούμενων θέσεων γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, από τα πρόσωπα που συμμετείχαν στη διαδικασία επιλογής, σύμφωνα με την παρ. 1 του άρθρου 38. 
7. Η τοποθέτηση των Εποπτών Ποιότητας της Εκπαίδευσης γίνεται, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, σύμφωνα με τη διαδικασία της παρ. 2 του άρθρου 36. Η πλήρωση των κενούμενων θέσεων γίνεται, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, από τα πρόσωπα που συμμετείχαν στη διαδικασία επιλογής, σύμφωνα με την παρ. 2 του άρθρου 38. 
8. Η τοποθέτηση των Προϊσταμένων των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) γίνεται με απόφαση του Περιφερειακού Διευθυντή Εκπαίδευσης, σύμφωνα με τη διαδικασία της παρ. 4 του άρθρου 38.
9. Η τοποθέτηση σε κενές και κενούμενες θέσεις των Προϊσταμένων των Τμημάτων Εκπαιδευτικών Θεμάτων των Διευθύνσεων Πρωτοβάθμιας και Δευτεροβάθμιας Εκπαίδευσης γίνεται με απόφαση του Περιφερειακού Διευθυντή Εκπαίδευσης, ύστερα από πρόταση του αρμόδιου Τοπικού Συμβουλίου Επιλογής, σύμφωνα με την παρ. 9 του άρθρου 37. 
10. Η τοποθέτηση του Προϊσταμένου του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης γίνεται με απόφαση του Περιφερειακού Διευθυντή Εκπαίδευσης, σύμφωνα με τη διαδικασία της παρ. 5 του άρθρου 38.
11. Η τοποθέτηση σε κενές και κενούμενες θέσεις Διευθυντών σχολικών μονάδων και Εργαστηριακών Κέντρων (Ε.Κ.) γίνεται με απόφαση του Διευθυντή Εκπαίδευσης, ύστερα από πρόταση του αρμόδιου Τοπικού Συμβουλίου Επιλογής, σύμφωνα με την παρ. 9 του άρθρου 37. 
Η τοποθέτηση σε κενές και κενούμενες θέσεις Διευθυντών των Πρότυπων Σχολείων (Π.Σ.) και των Πειραματικών Σχολείων (ΠΕΙ.Σ.) γίνεται με απόφαση του Περιφερειακού Διευθυντή Εκπαίδευσης, ύστερα από πρόταση της αρμόδιας Περιφερειακής Επιτροπής Πρότυπων και Πειραματικών Σχολείων (Π.Ε.Π.Π.Σ.), σύμφωνα με την παρ. 13 του ίδιου άρθρου. Αν δεν υποβληθούν υποψηφιότητες για κάποιες σχολικές μονάδες, Διευθυντές σε αυτές τοποθετούνται, εφόσον το δηλώσουν, υποψήφιοι που δεν έχουν τοποθετηθεί, κατά τη σειρά κατάταξής τους στον τελικό αξιολογικό πίνακα επιλογής. Για τον σκοπό αυτόν καλούνται από τον Διευθυντή Εκπαίδευσης ή, αν δεν υποβληθούν υποψηφιότητες για Π.Σ. και ΠΕΙ.Σ., από τον Περιφερειακό Διευθυντή Εκπαίδευσης, να υποβάλουν νέα δήλωση προτίμησης. Στην περίπτωση των Π.Σ. και ΠΕΙ.Σ., αν δεν υπάρχουν υποψήφιοι, οι οποίοι πληρούν: α) την προϋπόθεση της υποπερ. στα) της περ. στ) της παρ. 6 του άρθρου 31 ή β) την προϋπόθεση του τελευταίου εδαφίου της παρ. 5 του άρθρου 40, καλούνται με πρόσκληση του Περιφερειακού Διευθυντή Εκπαίδευσης οι εγγεγραμμένοι στον πίνακα επιλογής διευθυντών σχολικών μονάδων της Διεύθυνσης Εκπαίδευσης, στην οποία υπάγεται το Π.Σ. ή ΠΕΙ.Σ., οι οποίοι πληρούν τις προϋποθέσεις: α) της υποπερ. στβ) της περ. στ) της παρ. 6 του άρθρου 31 και β) του τελευταίου εδαφίου της παρ. 5 του άρθρου 40, να δηλώσουν ενδιαφέρον. Αν δεν συμπληρωθούν οι κενές και κενούμενες θέσεις με τις παραπάνω διαδικασίες, εφαρμόζεται η παρ. 9 του άρθρου 40. Αν μετά το τέλος των ανωτέρω διαδικασιών εξακολουθούν να παραμένουν κενές θέσεις διευθυντών σχολικών μονάδων και Ε.Κ., οι θέσεις αυτές επαναπροκηρύσσονται, σύμφωνα με την παρ. 14. Στην περίπτωση αυτή, μπορούν να υποβάλουν υποψηφιότητα εκπαιδευτικοί με μικρότερο χρόνο εκπαιδευτικής ή διδακτικής υπηρεσίας. Επιπλέον του προηγούμενου εδαφίου, στην περίπτωση των Π.Σ. και ΠΕΙ.Σ. υποψήφιοι μπορεί να είναι και εκπαιδευτικοί, οι οποίοι δεν πληρούν την προϋπόθεση της υποπερ. στα) της περ. στ) της παρ. 6 του άρθρου 31, και δεν εφαρμόζεται το τελευταίο εδάφιο της παρ. 5 του άρθρου 40. 
12. Η τοποθέτηση των Προϊσταμένων διθέσιων και τριθέσιων νηπιαγωγείων ή δημοτικών σχολείων σε κενές και κενούμενες θέσεις γίνεται με απόφαση του Διευθυντή Εκπαίδευσης, ύστερα από πρόταση του αρμόδιου Τοπικού Συμβουλίου Επιλογής, σύμφωνα με την παρ. 9 του άρθρου 37. Η τοποθέτηση των προϊσταμένων διθέσιων και τριθέσιων πειραματικών νηπιαγωγείων ή δημοτικών σχολείων σε κενές και κενούμενες θέσεις γίνεται με απόφαση του Περιφερειακού Διευθυντή Εκπαίδευσης, ύστερα από πρόταση της αρμόδιας Π.Ε.Π.Π.Σ., σύμφωνα με την παρ. 13 του ίδιου άρθρου. 
13. Η τοποθέτηση των υποδιευθυντών των σχολικών μονάδων, καθώς και των υποδιευθυντών και των υπευθύνων τομέων Ε.Κ. σε κενές και κενούμενες θέσεις γίνεται με απόφαση του Διευθυντή Εκπαίδευσης, ύστερα από πρόταση του αρμόδιου Τοπικού Συμβουλίου Επιλογής, σύμφωνα με την παρ. 9 του άρθρου 37. Η τοποθέτηση των υποδιευθυντών των Π.Σ. και ΠΕΙ.Σ. γίνεται με απόφαση του Περιφερειακού Διευθυντή Εκπαίδευσης, ύστερα από πρόταση της αρμόδιας Π.Ε.Π.Π.Σ., σύμφωνα με την παρ. 13 του ίδιου άρθρου. 
14. Αν, ύστερα από την ολοκλήρωση των διαδικασιών των παρ. 1 έως 13, δεν συμπληρωθούν οι κενές και κενούμενες θέσεις στελεχών της εκπαίδευσης, τότε η επιλογή γίνεται με την επαναπροκήρυξη των συγκεκριμένων θέσεων. Το πρώτο εδάφιο εφαρμόζεται και στην περίπτωση εμφάνισης κενών θέσεων μετά τη λήξη της ισχύος των πινάκων επιλογής των περ. στ) έως κ) της παρ. 2 του άρθρου 30.
Άρθρο 42
Θητεία στελεχών και ανάληψη υπηρεσίας
1. Η επιλογή και τοποθέτηση των στελεχών της εκπαίδευσης γίνεται για τετραετή θητεία, η οποία ξεκινά με την τοποθέτησή τους και λήγει την 31η Ιουλίου του τέταρτου έτους που ακολουθεί την επιλογή, με την επιφύλαξη της παρ. 1 του άρθρου 44 και της παρ. 6 του άρθρου 60. Η επιλογή και η τοποθέτηση στις κενούμενες θέσεις γίνονται για το υπόλοιπο της θητείας. Όσοι τοποθετούνται σε θέσεις στελεχών της εκπαίδευσης εξακολουθούν να ασκούν τα καθήκοντά τους και μετά από τη λήξη της θητείας τους, μέχρι την ανάληψη υπηρεσίας των νέων στελεχών.
2. Όσοι τοποθετούνται σε θέσεις στελεχών της εκπαίδευσης διαγράφονται, μετά από την έκδοση της απόφασης τοποθέτησης, από τον αξιολογικό πίνακα επιλογής και θεωρείται ότι έχουν αυτοδικαίως παραιτηθεί από άλλη θέση στελέχους της εκπαίδευσης που κατέχουν. Όσοι κατατάσσονται τόσο στους πίνακες: α) των περ. στ) έως ιζ) όσο και β) ιη) έως κ) της παρ. 2 του άρθρου 30 και τοποθετούνται σε θέση στελέχους της εκπαίδευσης διαγράφονται, μετά από την έκδοση της απόφασης τοποθέτησης, σωρευτικά από τους πίνακες επιλογής των περ. α) και β) της παρούσας.
3. Οι θέσεις Διευθυντών των σχολικών μονάδων Πρωτοβάθμιας εκπαίδευσης αφορούν στις σχολικές μονάδες οργανικότητας τεσσάρων (4) θέσεων και άνω. Ο Διευθυντής σχολικής μονάδας Πρωτοβάθμιας εκπαίδευσης, της οποίας η λειτουργικότητα, μέσα στον μήνα Σεπτέμβριο, διαμορφώνεται, με βάση τον απαιτούμενο αριθμό μαθητών, σε κάτω των τεσσάρων τμημάτων, ορίζεται για το σχολικό έτος αυτό προσωρινά ως Προϊστάμενος της συγκεκριμένης σχολικής μονάδας. Ο ορισμός γίνεται με απόφαση του Διευθυντή Πρωτοβάθμιας Εκπαίδευσης, ύστερα από γνώμη του Τοπικού Συμβουλίου Επιλογής της παρ. 9 του άρθρου 37. Για τα Πειραματικά Σχολεία (ΠΕΙ.Σ). Πρωτοβάθμιας εκπαίδευσης ο ορισμός γίνεται με απόφαση του Περιφερειακού Διευθυντή Εκπαίδευσης, ύστερα από γνώμη της Περιφερειακής Επιτροπής Πρότυπων και Πειραματικών Σχολείων (Π.Ε.Π.Π.Σ.). Από την έκδοση της απόφασης ορισμού και έως τη λήξη του σχολικού έτους, το επίδομα, το υποχρεωτικό ωράριο διδασκαλίας και η μοριοδότηση της θέσης προσαρμόζονται ανάλογα. 
4. Οι θέσεις Προϊσταμένων σχολικών μονάδων Πρωτοβάθμιας εκπαίδευσης αφορούν στις σχολικές μονάδες οργανικότητας δύο (2) και τριών (3) θέσεων. 
Ο Προϊστάμενος διθέσιας ή τριθέσιας σχολικής μονάδας Πρωτοβάθμιας εκπαίδευσης, της οποίας η λειτουργικότητα, μέσα στον μήνα Σεπτέμβριο, διαμορφώνεται, με βάση τον απαιτούμενο αριθμό μαθητών, σε τέσσερα (4) τμήματα και άνω, ορίζεται για το σχολικό έτος αυτό προσωρινά ως αναπληρωτής διευθυντής της συγκεκριμένης σχολικής μονάδας. Κατά τα λοιπά εφαρμόζονται τα εδάφια τρίτο έως πέμπτο της παρ. 3. 
5. Υποδιευθυντής ορίζεται στις σχολικές μονάδες, όπου φοιτούν περισσότεροι από εκατόν είκοσι (120) μαθητές. Αν στις σχολικές μονάδες του πρώτου εδαφίου φοιτούν περισσότεροι από διακόσιους εβδομήντα (270) μαθητές, ορίζεται και δεύτερος υποδιευθυντής. Στις Σχολικές Μονάδες Ειδικής Αγωγής και Εκπαίδευσης (Σ.Μ.Ε.Α.Ε.) υποδιευθυντής ορίζεται εφόσον φοιτούν περισσότεροι από τριάντα (30) μαθητές και αν φοιτούν περισσότεροι από ογδόντα (80) μαθητές ορίζεται και δεύτερος υποδιευθυντής. Αν κατά τη διάρκεια της θητείας των υποδιευθυντών ο αριθμός των μαθητών της σχολικής μονάδας, όπως διαμορφώνεται μέσα στον μήνα Σεπτέμβριο, καθώς και κατά τη λήξη του Α’ τετραμήνου για τα Επαγγελματικά Λύκεια (ΕΠΑ.Λ.), δεν δικαιολογεί τον ορισμό ενός ή περισσότερων υποδιευθυντών, σύμφωνα με τα προηγούμενα εδάφια, με απόφαση του Διευθυντή Εκπαίδευσης ή του Περιφερειακού Διευθυντή Εκπαίδευσης για την περίπτωση των Πρότυπων Σχολείων (Π.Σ.) και Πειραματικών Σχολείων (ΠΕΙ.Σ.) αναστέλλεται η άσκηση των καθηκόντων του υποδιευθυντή ή των υποδιευθυντών που πλεονάζουν. Αν έχουν τοποθετηθεί υποδιευθυντές Α’ και Β’, θεωρείται ως πλεονάζων κατά προτεραιότητα ο υποδιευθυντής Β’. Αν ο αριθμός των μαθητών, όπως διαμορφώνεται μέσα στον μήνα Σεπτέμβριο, καθώς και κατά τη λήξη του Α’ τετραμήνου για τα ΕΠΑ.Λ., δικαιολογεί τον ορισμό ενός ή περισσότερων υποδιευθυντών σε σχολική μονάδα, για την οποία δεν είχε προκηρυχθεί τέτοια θέση, επιλέγονται και τοποθετούνται ένας ή περισσότεροι υποδιευθυντές, αντίστοιχα, σύμφωνα με τις διατάξεις του παρόντος Κεφαλαίου για το υπόλοιπο της τρέχουσας θητείας, κατά το οποίο εξακολουθούν να συντρέχουν οι προϋποθέσεις της παρούσας. 
Υποδιευθυντές τοποθετούνται σε Εργαστηριακά Κέντρα (Ε.Κ.), στα οποία ασκούνται διακόσιοι πενήντα (250) τουλάχιστον μαθητές - καταρτιζόμενοι και τα οποία εξυπηρετούν δύο (2) τουλάχιστον μονάδες επαγγελματικής εκπαίδευσης και κατάρτισης ήτοι ΕΠΑ.Λ., Επαγγελματικές Σχολές Κατάρτισης και Ινστιτούτα Επαγγελματικής Κατάρτισης που λειτουργούν σε διαφορετικό κύκλο λειτουργίας, πρωινό ή απογευματινό ή εσπερινό κύκλο. 
6. Τα στελέχη της εκπαίδευσης κατά τη διάρκεια της θητείας τους διατηρούν τις οργανικές θέσεις εκπαιδευτικών από τις οποίες προέρχονται και εξελίσσονται βαθμολογικά και μισθολογικά σε αυτές.
7. Διευθυντής σχολικής μονάδας Πρωτοβάθμιας εκπαίδευσης, της οποίας η οργανικότητα διαμορφώνεται εντός της θητείας του σε κάτω των τεσσάρων (4) θέσεων, εκπίπτει από τη θέση του Διευθυντή, επιστρέφει στην οργανική του θέση και επανεγγράφεται στον αξιολογικό πίνακα. Η κενή θέση του Προϊσταμένου της εν λόγω σχολικής μονάδας καλύπτεται για το υπόλοιπο της θητείας με προκήρυξη της θέσης.
8. Προϊστάμενος διθέσιας ή τριθέσιας σχολικής μονάδας Πρωτοβάθμιας εκπαίδευσης, της οποίας η οργανικότητα διαμορφώνεται εντός της θητείας του σε άνω των (3) τριών θέσεων, εκπίπτει από τη θέση του Προϊσταμένου. Για την κάλυψη της κενής θέσης του Διευθυντή της εν λόγω σχολικής μονάδας, ο Διευθυντής Εκπαίδευσης ή ο Περιφερειακός Διευθυντής Εκπαίδευσης για την περίπτωση των ΠΕΙ.Σ., καλεί τους υποψηφίους που δεν έχουν τοποθετηθεί κατά τη σειρά εγγραφής τους στον πίνακα, να υποβάλουν δήλωση τοποθέτησης για το υπόλοιπο της θητείας. Στην περίπτωση αυτήν εφαρμόζεται η παρ. 11 του άρθρου 41.
Άρθρο 43
Σειρά επιλογής στελεχών της εκπαίδευσης
Κατά τις επιλογές των στελεχών της εκπαίδευσης, προηγείται η επιλογή και τοποθέτηση των Περιφερειακών Διευθυντών Εκπαίδευσης και ακολουθούν κατά σειρά οι επιλογές και τοποθετήσεις των Διευθυντών Πρωτοβάθμιας και Δευτεροβάθμιας Εκπαίδευσης, των Συμβούλων Εκπαίδευσης, των Περιφερειακών Εποπτών Ποιότητας της Εκπαίδευσης, των Εποπτών Ποιότητας της Εκπαίδευσης, των Προϊσταμένων των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), του Προϊσταμένου του Γραφείου Μειονοτικής Εκπαίδευσης της Περιφερειακής Διεύθυνσης Ανατολικής Μακεδονίας και Θράκης, των Προϊσταμένων των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), των Προϊσταμένων των Τμημάτων Εκπαιδευτικών Θεμάτων, των Διευθυντών και των Προϊσταμένων των σχολικών μονάδων και Εργαστηριακών Κέντρων (Ε.Κ.), καθώς και των υποδιευθυντών σχολικών μονάδων και των υποδιευθυντών και υπεύθυνων τομέων Ε.Κ.
Άρθρο 44
Απαλλαγή στελεχών της εκπαίδευσης 
από την άσκηση των καθηκόντων τους
1. Με απόφαση του οργάνου που είναι αρμόδιο για την τοποθέτηση, ύστερα από σύμφωνη γνώμη του αρμόδιου υπηρεσιακού συμβουλίου, τα στελέχη της εκπαίδευσης μπορεί να απαλλάσσονται από την άσκηση των καθηκόντων τους:
α) για σοβαρούς προσωπικούς ή οικογενειακούς λόγους ή λόγους υγείας, ύστερα από αίτησή τους,
β) για σοβαρό λόγο που ανάγεται σε πλημμελή άσκηση των υπηρεσιακών τους καθηκόντων, ύστερα από προηγούμενη κλήση τους σε ακρόαση ενώπιον του συμβουλίου.
2. Τα στελέχη της εκπαίδευσης δεν επιτρέπεται να λάβουν εκπαιδευτική άδεια για μεταπτυχιακές σπουδές ή για την απόκτηση διδακτορικού διπλώματος, αν προηγουμένως δεν απαλλαγούν από τα καθήκοντά τους, ύστερα από την υποβολή σχετικής αίτησης.
Άρθρο 45
Μεταθέσεις - τοποθετήσεις των στελεχών 
της εκπαίδευσης μετά από τη λήξη 
της θητείας τους
1. Τα στελέχη της εκπαίδευσης μπορούν κατά τη διάρκεια της θητείας τους να μετατίθενται με αίτησή τους ως εκπαιδευτικοί, σύμφωνα με τις διατάξεις του π.δ. 50/1996 (Α’ 45). Στην περίπτωση αυτήν αναλαμβάνουν υπηρεσία στη νέα τους θέση, ύστερα από τη λήξη της θητείας τους.
2. Τα στελέχη της εκπαίδευσης, εφόσον δεν επανεπιλεγούν, επανέρχονται, ύστερα από τη λήξη της θητείας τους, στις οργανικές τους θέσεις ή στις θέσεις στις οποίες μετατέθηκαν, σύμφωνα με την παρ. 1. Αν οι παραπάνω θέσεις έχουν καταργηθεί, τοποθετούνται σε κενές θέσεις εκπαιδευτικών σχολικών μονάδων της προτίμησής τους της ίδιας Διεύθυνσης Εκπαίδευσης, με απόφαση του Διευθυντή Εκπαίδευσης, ύστερα από πρόταση του αρμόδιου Περιφερειακού Υπηρεσιακού Συμβουλίου Πρωτοβάθμιας Εκπαίδευσης (Π.Υ.Σ.Π.Ε.) ή Περιφερειακού Υπηρεσιακού Συμβουλίου Δευτεροβάθμιας Εκπαίδευσης (Π.Υ.Σ.Δ.Ε.).
3. Διευθυντής σχολικής μονάδας, η οποία καταργείται, επανεγγράφεται στον αξιολογικό πίνακα επιλογής ή στους αξιολογικούς πίνακες επιλογής, από τους οποίους διεγράφη, σύμφωνα με την παρ. 2 του άρθρου 42. Αν συγχωνευθούν σχολικές μονάδες, οι Διευθυντές τους επανεγγράφονται στον αξιολογικό πίνακα επιλογής και στη θέση του Διευθυντή της σχολικής μονάδας, που προκύπτει από τη συγχώνευση, τοποθετείται για το υπόλοιπο της θητείας ο Διευθυντής των συγχωνευόμενων σχολικών μονάδων που προηγείται στη σειρά κατάταξης. Ως υποδιευθυντής της σχολικής μονάδας, που προκύπτει από τη συγχώνευση, τοποθετείται για το υπόλοιπο της θητείας ο αρχαιότερος από τους υποδιευθυντές των συγχωνευόμενων σχολικών μονάδων.
4. Διευθυντής Εργαστηριακού Κέντρου (Ε.Κ.), το οποίο καταργείται, επανεγγράφεται στον αξιολογικό πίνακα επιλογής. Αν συγχωνευθούν Ε.Κ., οι Διευθυντές τους επανεγγράφονται στον αξιολογικό πίνακα επιλογής και στη θέση του Διευθυντή του Ε.Κ., που προκύπτει από τη συγχώνευση, τοποθετείται για το υπόλοιπο της θητείας ο Διευθυντής του συγχωνευόμενου Ε.Κ. που προηγείται στη σειρά κατάταξης. Ως υποδιευθυντής ή υπεύθυνος τομέα του Ε.Κ., που προκύπτει από τη συγχώνευση, τοποθετείται για το υπόλοιπο της θητείας ο αρχαιότερος από τους υποδιευθυντές ή υπευθύνους τομέα των Ε.Κ. που συγχωνεύονται, αντίστοιχα.
Άρθρο 46
Αναπλήρωση
Τα ακόλουθα στελέχη της εκπαίδευσης, όταν δεν υπάρχουν, απουσιάζουν ή κωλύονται, αναπληρώνονται στα καθήκοντά τους ως εξής:
α) Ο Περιφερειακός Διευθυντής Εκπαίδευσης, από Διευθυντή Πρωτοβάθμιας ή Δευτεροβάθμιας Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, ο οποίος ορίζεται από τον Προϊστάμενο της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, ύστερα από γνώμη του Περιφερειακού Διευθυντή Εκπαίδευσης.
β) Ο Περιφερειακός Επόπτης Ποιότητας της Εκπαίδευσης, από τον αναπληρωτή του, ο οποίος ορίζεται σύμφωνα με την παρ. 1 του άρθρου 38.
γ) Ο Διευθυντής Πρωτοβάθμιας ή Δευτεροβάθμιας Εκπαίδευσης, από τον Προϊστάμενο του Τμήματος Εκπαιδευτικών Θεμάτων της Διεύθυνσης Εκπαίδευσης. Όταν ο τελευταίος δεν υπάρχει, απουσιάζει ή κωλύεται, ο Διευθυντής Εκπαίδευσης αναπληρώνεται από Διευθυντή σχολικής μονάδας της Διεύθυνσης Εκπαίδευσης, ο οποίος ορίζεται από τον Περιφερειακό Διευθυντή Εκπαίδευσης, ύστερα από γνώμη του Διευθυντή Εκπαίδευσης. 
δ) Ο Επόπτης Ποιότητας της Εκπαίδευσης, από τον αναπληρωτή του, ο οποίος ορίζεται, σύμφωνα με την παρ. 2 του άρθρου 38.
ε) Ο Προϊστάμενος του Κέντρου Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), από μέλος της Ολομέλειας του ΚΕ.Δ.Α.Σ.Υ., το οποίο ορίζεται με απόφαση του Περιφερειακού Διευθυντή Εκπαίδευσης, ύστερα από γνώμη του Προϊσταμένου του ΚΕ.Δ.Α.Σ.Υ.
στ) Ο Προϊστάμενος του Κέντρου Εκπαίδευσης για το Περιβάλλον και την Αειφορία (Κ.Ε.ΠΕ.Α.), από μέλος της Παιδαγωγικής Ομάδας (Π.Ο.) του Κ.Ε.ΠΕ.Α., που ορίζεται με απόφαση του Περιφερειακού Διευθυντή Εκπαίδευσης, ύστερα από γνώμη του Προϊσταμένου του 
Κ.Ε.ΠΕ.Α..
ζ) Ο Προϊστάμενος του Τμήματος Εκπαιδευτικών Θεμάτων, από Διευθυντή σχολικής μονάδας της Διεύθυνσης Εκπαίδευσης, ο οποίος ορίζεται με απόφαση του Διευθυντή Εκπαίδευσης, ύστερα από γνώμη του Προϊσταμένου του Τμήματος Εκπαιδευτικών Θεμάτων. Ο Διευθυντής σχολικής μονάδας αναπληρώνει τον Προϊστάμενο του Τμήματος Εκπαιδευτικών Θεμάτων και στην περίπτωση που ο τελευταίος αδυνατεί να ασκήσει τα καθήκοντά του λόγω άσκησης καθηκόντων αναπληρωτή Διευθυντή Εκπαίδευσης.
Άρθρο 47
Επιλογή στελεχών της Σιβιτανιδείου 
Δημόσιας Σχολής Τεχνών και Επαγγελμάτων
1. Οι διατάξεις του παρόντος Κεφαλαίου, που αναφέρονται στις προϋποθέσεις συμμετοχής στη διαδικασία επιλογής Διευθυντών και υποδιευθυντών σχολικών μονάδων και Εργαστηριακών Κέντρων (Ε.Κ.), καθώς και υπευθύνων τομέων Ε.Κ., τα κριτήρια επιλογής, τα δικαιολογητικά που υποβάλλονται, τις προθεσμίες και τη διαδικασία επιλογής και τοποθέτησής τους, εφαρμόζονται αναλόγως και για την επιλογή των Διευθυντών και υποδιευθυντών των σχολικών μονάδων και Ε.Κ. και των υπευθύνων τομέων Ε.Κ. της Σιβιτανιδείου Δημόσιας Σχολής Τεχνών και Επαγγελμάτων.
2. Όπου στις διατάξεις αυτές αναφέρονται:
α) Τοπικό Συμβούλιο Επιλογής, νοείται το υπηρεσιακό συμβούλιο της Σιβιτανιδείου Δημόσιας Σχολής Τεχνών και Επαγγελμάτων, το οποίο συνεδριάζει χωρίς τη συμμετοχή των μελών της περ. β’ της παρ. 1 του άρθρου μόνου της υπό στοιχεία 115487/Δ4/17.09.2010 απόφασης της Υπουργού Παιδείας, Δια Βίου Μάθησης και Θρησκευμάτων (Β’ 1592).
β) Σύλλογος Διδασκόντων, νοείται ο σύλλογος διδασκόντων κάθε σχολικής μονάδας ή Ε.Κ. της ίδιας σχολής και
γ) Περιφερειακός Διευθυντής Εκπαίδευσης ή Διευθυντής Εκπαίδευσης, νοείται μέλος του διοικητικού συμβουλίου της Σιβιτανιδείου Δημόσιας Σχολής Τεχνών και Επαγγελμάτων, το οποίο είναι μόνιμος εκπαιδευτικός της Δευτεροβάθμιας εκπαίδευσης και ορίζεται με απόφαση του διοικητικού συμβουλίου για τέσσερα (4) έτη μέσα σε αποκλειστική προθεσμία τριάντα (30) ημερών από τη συγκρότηση του Διοικητικού Συμβουλίου ή τη με οποιοδήποτε τρόπο αποχώρηση του μέλους. Αν το Διοικητικό Συμβούλιο παραλείψει να ορίσει το μέλος της περ. γ’ μέσα στην ανωτέρω αποκλειστική προθεσμία, όπου στις διατάξεις του παρόντος Κεφαλαίου αναφέρεται Περιφερειακός Διευθυντής Εκπαίδευσης ή Διευθυντής Εκπαίδευσης νοείται ο Γενικός Διευθυντής της σχολής.
Άρθρο 48
Επαγγελματική ανάπτυξη 
των στελεχών της εκπαίδευσης
Με στόχο την προετοιμασία των στελεχών της εκπαίδευσης, που επιλέγονται και τοποθετούνται σε θέσεις ευθύνης, για την άσκηση των καθηκόντων τους εκπονείται πρόγραμμα επιμόρφωσης στελεχών της εκπαίδευσης. Το πρόγραμμα περιλαμβάνει θέματα σχετικά, ιδίως, με την ηγεσία, οργάνωση και διοίκηση του εκπαιδευτικού συστήματος, τη διαχείριση του ανθρώπινου δυναμικού, την αναβάθμιση της ποιότητας στην εκπαίδευση, την αξιολόγηση, την εθνική και διεθνή εκπαιδευτική πολιτική και την εκπαίδευση ενηλίκων και μπορεί να ποικίλλει ανάλογα με τη θέση των στελεχών της εκπαίδευσης, τα καθήκοντα και τις αρμοδιότητές της. Το πρόγραμμα επιμόρφωσης υλοποιείται από το Ινστιτούτο Εκπαιδευτικής Πολιτικής (Ι.Ε.Π.) ή άλλον φορέα που ορίζεται με κοινή απόφαση του Υπουργού Παιδείας και Θρησκευμάτων και του, κατά περίπτωση, συναρμόδιου Υπουργού πριν από την ανάληψη υπηρεσίας των στελεχών της 
εκπαίδευσης.
Άρθρο 49
Εξουσιοδοτικές διατάξεις
Με απόφαση του Υπουργού Παιδείας και Θρησκευμάτων καθορίζονται: 
α) το περιεχόμενο και οι προθεσμίες υποβολής αιτήσεων και δηλώσεων ή επαναδηλώσεων προτίμησης, τα δικαιολογητικά των υποψηφίων, κάθε θέμα σχετικό με τον τρόπο κατάθεσης, καταχώρισης, επεξεργασίας και ελέγχου των αιτήσεων και των συνυποβαλλόμενων δικαιολογητικών από τα αρμόδια για την παραλαβή και επεξεργασία τους όργανα, καθώς και από όργανα των υπηρεσιών, στις οποίες τηρούνται στοιχεία, τα οποία επικαλούνται οι υποψήφιοι στην αίτησή τους και κάθε ειδικότερο θέμα, που αφορά στη διαδικασία επιλογής και τοποθέτησης των στελεχών της εκπαίδευσης, 
β) οι λεπτομέρειες ως προς τα κριτήρια και τη διαδικασία επιλογής των υποψηφίων ανάλογα με τη θέση στελέχους, τα ειδικότερα κριτήρια επιλογής των υποψηφίων, στις περιπτώσεις που για ορισμένη θέση στελέχους υποψήφιοι είναι εκπαιδευτικοί διαφορετικών βαθμίδων εκπαίδευσης, ο τρόπος τήρησης των πρακτικών και κάθε θέμα σχετικό με τη λειτουργία των συλλογικών οργάνων και τη διατύπωση των γνωμών, προτάσεων και εισηγήσεων που υποβάλλουν, 
γ) ο τύπος των έντυπων υποδειγμάτων που περιλαμβάνουν τα στοιχεία που αξιολογούνται και τη στάθμισή τους κατά τη διαδικασία της συνέντευξης, κάθε θέμα σχετικό με τη διαδικασία αυτή, όπου προβλέπεται, και ιδίως, με τη μαγνητοφώνηση αυτής και κάθε θέμα σχετικό με την εξέταση της ξένης γλώσσας κατά τη διαδικασία της συνέντευξης και
δ) κάθε λεπτομερειακό ζήτημα που αφορά στο πρόγραμμα επαγγελματικής ανάπτυξης των στελεχών της εκπαίδευσης.
ΚΕΦΑΛΑΙΟ Γ’
ΛΟΙΠΕΣ ΔΙΑΤΑΞΕΙΣ ΜΕΡΟΥΣ B’
Άρθρο 50 
Φορείς και όργανα επιμόρφωσης 
των εκπαιδευτικών - Τροποποίηση 
του άρθρου 29 του ν. 1566/1985
Οι περ. β) και γ) της παρ. 1 του άρθρου 29 του 
ν. 1566/1985 (Α’ 167) τροποποιούνται και η παρ. 1 διαμορφώνεται ως εξής:
«1. Φορείς και όργανα επιμόρφωσης των εκπαιδευτικών μπορεί να είναι:
α) οι σχολικές μονάδες,
β) οι Περιφερειακοί Επόπτες Ποιότητας της Εκπαίδευσης, οι Επόπτες Ποιότητας της Εκπαίδευσης, οι Σύμβουλοι Εκπαίδευσης, τα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και τα Κέντρα Εκπαίδευσης για το Περιβάλλον και την Αειφορία (Κ.Ε.ΠΕ.Α.), υπό τον συντονισμό των Περιφερειακών Εποπτών Ποιότητας της Εκπαίδευσης,
γ) τα Ανώτατα Εκπαιδευτικά Ιδρύματα (Α.Ε.Ι.). και εποπτευόμενοι φορείς του Υπουργείου Παιδείας και Θρησκευμάτων.»
Άρθρο 51
Διοικητική υπαγωγή των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης στον 
Γενικό Γραμματέα Πρωτοβάθμιας, Δευτεροβάθμιας Εκπαίδευσης και 
Ειδικής Αγωγής του Υπουργείου Παιδείας 
και Θρησκευμάτων - Τροποποιήσεις 
του άρθρου 14 του ν. 2817/2000
Στην παρ. 29 του άρθρου 14 του ν. 2817/2000 (Α’ 78) επέρχονται οι ακόλουθες τροποποιήσεις:
α) Η περ. ε’, περί των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης, αντικαθίσταται ως εξής:
«ε) Στην έδρα κάθε Περιφέρειας του Κράτους λειτουργεί Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης, η οποία υπάγεται στον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων. Στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης προΐσταται Περιφερειακός Διευθυντής Εκπαίδευσης, που προέρχεται από εκπαιδευτικούς της δημόσιας Πρωτοβάθμιας και Δευτεροβάθμιας εκπαίδευσης.» 
β) Η περ. ζ’, περί των Περιφερειακών Διευθυντών Εκπαίδευσης, αντικαθίσταται ως εξής:
«ζ) Οι Περιφερειακοί Διευθυντές Εκπαίδευσης υπάγονται στον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων και ασκούν τη διοίκηση, τον έλεγχο και την εποπτεία των περιφερειακών υπηρεσιών Πρωτοβάθμιας και Δευτεροβάθμιας εκπαίδευσης, των ιδιωτικών σχολικών μονάδων, των κέντρων ξένων γλωσσών και φροντιστηρίων, των λοιπών στελεχών της εκπαίδευσης και όλων των εκπαιδευτικών Πρωτοβάθμιας και Δευτεροβάθμιας εκπαίδευσης που υπηρετούν στην περιοχή τους, εκτός των αρμοδιοτήτων που ρητά επιφυλάσσει ο Υπουργός Παιδείας και Θρησκευμάτων με απόφασή του.»
Άρθρο 52
Πειθαρχικά Συμβούλια στελεχών 
της εκπαίδευσης - Τροποποίηση 
του άρθρου έκτου του ν. 4057/2012
Στο άρθρο έκτο του ν. 4057/2012 (Α’ 54) επέρχονται οι ακόλουθες τροποποιήσεις:
α) Η υποπερ. αα’ της περ. β’ της παρ. 2, περί υπαγωγής στο πρώτο τμήμα των Πρωτοβάθμιων Πειθαρχικών Συμβουλίων και των εκπαιδευτικών της Πρωτοβάθμιας και Δευτεροβάθμιας εκπαίδευσης, που υπηρετούν στη διοικητική περιφέρεια της οικείας περιφερειακής διεύθυνσης εκπαίδευσης ως στελέχη της Πρωτοβάθμιας και Δευτεροβάθμιας εκπαίδευσης, αντικαθίσταται ως εξής:
«αα) ως στελέχη της Πρωτοβάθμιας και Δευτεροβάθμιας εκπαίδευσης, εκτός από αυτά που αναφέρονται στην παρ. 7,».
β) Η παρ. 7, περί της υπαγωγής συγκεκριμένων πειθαρχικών υποθέσεων στο Δευτεροβάθμιο Πειθαρχικό Συμβούλιο του άρθρου 146Α του Μέρους Ε’ του Υπαλληλικού Κώδικα (ν. 3528/2007, Α’ 26), αντικαθίσταται ως εξής: 
«7. Για τις πειθαρχικές υποθέσεις των περιφερειακών διευθυντών εκπαίδευσης, των περιφερειακών εποπτών ποιότητας της εκπαίδευσης, των διευθυντών εκπαίδευσης, των εποπτών ποιότητας της εκπαίδευσης και των συντονιστών εκπαίδευσης του εξωτερικού αρμόδιο είναι, σε πρώτο και τελευταίο βαθμό, το Δευτεροβάθμιο Πειθαρχικό Συμβούλιο του άρθρου 146Α του Μέρους Ε’ του Υπαλληλικού Κώδικα (ν. 3528/2007, Α’ 26).»
Άρθρο 53 
Διαγνωστικοί, αξιολογικοί και υποστηρικτικοί φορείς για τους μαθητές με αναπηρία και ειδικές εκπαιδευτικές ανάγκες - Αντικατάσταση του άρθρου 4 του ν. 3699/2008
Το άρθρο 4 του ν. 3699/2008 (Α’ 199), περί των διαγνωστικών, αξιολογικών και υποστηρικτικών φορέων για τους μαθητές με αναπηρία και ειδικές εκπαιδευτικές ανάγκες, αντικαθίσταται ως εξής:
«Άρθρο 4
Διαγνωστικοί, αξιολογικοί και 
υποστηρικτικοί φορείς
1. Η αναπηρία και οι ειδικές εκπαιδευτικές ανάγκες των μαθητών διερευνώνται και διαπιστώνονται από τα Κέντρα Πιστοποίησης Αναπηρίας (ΚΕ.Π.Α.), τις Ανώτατες Υγειονομικές Επιτροπές Πιστοποίησης Αναπηρίας της παρ. 2 του άρθρου 17 του ν. 4058/2012 (Α’ 63), τα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), τα Κοινοτικά Κέντρα Ψυχικής Υγείας Παιδιών και Εφήβων (Κο.Κ.ε.Ψ.Υ.Π.Ε.) και τα Κέντρα Ψυχικής Υγείας. Τα ΚΕ.Π.Α., οι Ανώτατες Υγειονομικές Επιτροπές Πιστοποίησης Αναπηρίας, τα Κο.Κ.ε.Ψ.Υ.Π.Ε. και τα Κέντρα Ψυχικής Υγείας δεν έχουν αρμοδιότητα, για τα ζητήματα για τα οποία επιφυλάσσεται αποκλειστική αρμοδιότητα στα ΚΕ.Δ.Α.Σ.Υ.. 
2. Με κοινή απόφαση του Υπουργού Παιδείας και Θρησκευμάτων και του κατά περίπτωση συναρμόδιου Υπουργού, καθορίζονται: α) τα κριτήρια, η διαδικασία και τα αρμόδια όργανα για την αναγνώριση από το Υπουργείο Παιδείας και Θρησκευμάτων των διαγνώσεων - γνωματεύσεων των Κο.Κ.ε.Ψ.Υ.Π.Ε. και των Κέντρων Ψυχικής Υγείας και β) ο τρόπος και η διαδικασία διασύνδεσης των ΚΕ.Δ.Α.Σ.Υ. με τα Κο.Κ.ε.Ψ.Υ.Π.Ε., τα Κέντρα Ψυχικής Υγείας και τις υπηρεσίες των δημόσιων νοσοκομείων. 
3. Tα ΚΕ.Δ.Α.Σ.Υ. δύνανται να αξιολογούν μαθητές που φοιτούν μέχρι και την Γ’ τάξη Λυκείου όλων των τύπων και έως το δέκατο όγδοο (18) έτος της ηλικίας τους. Άτομα άνω των δεκαοκτώ (18) ετών, που έχουν μέχρι την ηλικία αυτήν αξιολογηθεί από ΚΕ.Δ.Α.Σ.Υ. ως άτομα με αναπηρία ή ειδικές εκπαιδευτικές ανάγκες, εμπίπτουν στην αρμοδιότητα των ΚΕ.Δ.Α.Σ.Υ. για την έκδοση αξιολογικών εκθέσεων που αφορούν στη φοίτηση σε εκπαιδευτικές δομές, εφόσον δεν έχουν υπερβεί το τριακοστό (30ό) έτος της ηλικίας τους. Τα ΚΕ.Δ.Α.Σ.Υ. δύνανται να αξιολογούν Ειδικές Μαθησιακές Δυσκολίες μαθητών που φοιτούν μέχρι και την Α’ τάξη Λυκείου όλων των τύπων, οι οποίοι δεν έχουν συμπληρώσει το δέκατο όγδοο (18ο) έτος της ηλικίας τους.
4. Η αξιολόγηση πραγματοποιείται από διεπιστημονική ομάδα, που απαρτίζεται από έναν (1) εκπαιδευτικό ειδικής αγωγής και εκπαίδευσης (Ε.Α.Ε.) Πρωτοβάθμιας ή Δευτεροβάθμιας εκπαίδευσης των κλάδων ΠΕ02 Φιλολόγων ή ΠΕ03 Μαθηματικών ή ΠΕ04 Φυσικών Επιστημών, έναν (1) Ψυχολόγο ΠΕ23 και έναν (1) Κοινωνικό Λειτουργό ΠΕ30. 
Στη διεπιστημονική ομάδα καλούνται και μέλη οποιουδήποτε κλάδου του Ειδικού Εκπαιδευτικού Προσωπικού (Ε.Ε.Π.), καθώς και εκπαιδευτικοί Ε.Α.Ε., κατά περίπτωση, η συνδρομή των οποίων κρίνεται απαραίτητη για την έκδοση της σχετικής αξιολογικής έκθεσης, οι οποίοι υπηρετούν στο οικείο ΚΕ.Δ.Α.Σ.Υ. ή σε άλλο ΚΕ.Δ.Α.Σ.Υ. της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Τα πρόσωπα του προηγούμενου εδαφίου συμμετέχουν ως μέλη της διεπιστημονικής ομάδας και συνυπογράφουν τη σχετική αξιολογική έκθεση. Τα μέλη του Ε.Ε.Π. και οι εκπαιδευτικοί Ε.Α.Ε. που υπηρετούν σε άλλο ΚΕ.Δ.Α.Σ.Υ. διατίθενται μερικώς προς τον σκοπό αυτόν με απόφαση του Περιφερειακού Διευθυντή Εκπαίδευσης, που εκδίδεται ύστερα από εισήγηση του Προϊσταμένου του ΚΕ.Δ.Α.Σ.Υ.. Η εισήγηση του Προϊσταμένου του ΚΕ.Δ.Α.Σ.Υ., σύμφωνα με το τέταρτο εδάφιο, εκδίδεται ύστερα από εισήγηση της διεπιστημονικής ομάδας του κέντρου. 
5. Μετά από το τέλος της αξιολόγησης η διεπιστημονική ομάδα συντάσσει αξιολογική έκθεση. Στην έκθεση προσδιορίζονται και περιγράφονται το είδος των εκπαιδευτικών αναγκών ή των μαθησιακών ή ψυχοκοινωνικού τύπου δυσκολιών του μαθητή, οι κλίσεις και τα ενδιαφέροντά του, καθώς και οι πιθανοί φραγμοί στη μάθηση που προκύπτουν από το σχολικό περιβάλλον. Στην αξιολογική έκθεση προσδιορίζονται, επιπλέον, το κατάλληλο εκπαιδευτικό πλαίσιο ένταξης και φοίτησης, η αλλαγή σχολικού πλαισίου, όποτε κρίνεται σκόπιμη, η αναγκαία ψυχοπαιδαγωγική και διδακτική υποστήριξη, καθώς και τα απαραίτητα τεχνικά βοηθήματα και εκπαιδευτικά υλικά που διευκολύνουν την εκπαίδευση και την επικοινωνία του μαθητή. Η αξιολογική έκθεση συνοδεύεται από πλαίσιο Εξατομικευμένου Προγράμματος Εκπαίδευσης (Ε.Π.Ε.), το οποίο περιλαμβάνει βασικούς άξονες και γενικές υποδείξεις. Η διαμόρφωση των βασικών αξόνων του Ε.Π.Ε. γίνεται σε συνεργασία με την Επιτροπή Διεπιστημονικής Υποστήριξης (Ε.Δ.Υ.), τους γονείς ή κηδεμόνες του μαθητή με αναπηρία ή ειδικές εκπαιδευτικές ανάγκες ή και τον ίδιο τον μαθητή, όπου αυτό καθίσταται δυνατόν. Η τελική αξιολογική έκθεση και οι βασικοί άξονες του Ε.Π.Ε. παραδίδονται στους γονείς ή τους κηδεμόνες και κοινοποιούνται με εμπιστευτική αλληλογραφία στη σχολική μονάδα, στην οποία φοιτά ο μαθητής, εφόσον τούτο ορίζεται στο πρωτόκολλο συνεργασίας της παρ. 3 του άρθρου 5. Με μόνη την εισήγηση της Ε.Δ.Υ. ή του συλλόγου διδασκόντων, η οποία υποβάλλεται μετά από γνώμη του Συμβούλου Εκπαίδευσης Ε.Α.Ε., ο οποίος έχει την παιδαγωγική ευθύνη της σχολικής μονάδας για την ενταξιακή εκπαίδευση ή, εάν δεν υφίσταται, του Συμβούλου Εκπαίδευσης που έχει την παιδαγωγική ευθύνη της σχολικής μονάδας και μέχρι την έκδοση της αξιολογικής έκθεσης από το ΚΕ.Δ.Α.Σ.Υ., οι μαθητές μπορούν να υποστηρίζονται στα Τμήματα Ένταξης με τη συναίνεση των γονέων ή κηδεμόνων. 
6. Τα ΚΕ.Δ.Α.Σ.Υ. υποχρεούνται να εκδίδουν τις αξιολογικές εκθέσεις εντός προθεσμίας εξήντα (60) ημερών από την υποβολή της σχετικής αίτησης. Αν για αντικειμενικούς λόγους υπάρχει ανάγκη παράτασης της ανωτέρω προθεσμίας, για την παράταση αυτήν αποφασίζει η Ολομέλεια του ΚΕ.Δ.Α.Σ.Υ. με ειδικώς αιτιολογημένη απόφασή της. 
7. Οι γονείς και κηδεμόνες μπορούν, με αίτησή τους προς το ΚΕ.Δ.Α.Σ.Υ., να λαμβάνουν αντίγραφα των αξιολογικών εκθέσεων και των εισηγήσεων όλων των μελών της διεπιστημονικής ομάδας, καθώς και αυτών που καλούνται να συμμετάσχουν σε αυτήν, σύμφωνα με την παρ. 4. 
8. Αν δεν ορίζεται άλλως, οι αξιολογικές εκθέσεις των ΚΕ.Δ.Α.Σ.Υ., των Κο.Κ.ε.Ψ.Υ.Π.Ε. και των Κέντρων Ψυχικής Υγείας έχουν μόνιμη ισχύ. Οι αποφάσεις για κατάλληλο πλαίσιο στήριξης, παράλληλη στήριξη, κατ’ οίκον διδασκαλία, όπου απαιτείται εξειδίκευση ειδικής αγωγής και παροχή Ειδικού Βοηθητικού Προσωπικού (Ε.Β.Π.) επανακαθορίζονται σε χρονικά διαστήματα που προσδιορίζονται υποχρεωτικά στην αξιολογική έκθεση του ΚΕ.Δ.Α.Σ.Υ. Το χρονικό διάστημα ισχύος της αξιολογικής έκθεσης του δεύτερου εδαφίου δεν μπορεί να υπερβαίνει τα τρία (3) σχολικά έτη.»
Άρθρο 54
Διαδικασία διάγνωσης ειδικών εκπαιδευτικών αναγκών - Αντικατάσταση του άρθρου 5 
του ν. 3699/2008
Το άρθρο 5 του ν. 3699/2008 (Α’ 199), περί της διαδικασίας διάγνωσης ειδικών εκπαιδευτικών αναγκών, αντικαθίσταται ως εξής:
«Άρθρο 5
Διαδικασία διάγνωσης
1. Οι αισθητηριακές διαταραχές της όρασης και της ακοής, τα κινητικά ή άλλα σωματικά προβλήματα, οι ψυχικές και νοητικές αναπηρίες, καθώς και τα σοβαρά ή χρόνια προβλήματα υγείας πιστοποιούνται με ιατρική γνωμάτευση από τα Κέντρα Πιστοποίησης Αναπηρίας (ΚΕ.Π.Α.) και τις Ανώτατες Υγειονομικές Επιτροπές Πιστοποίησης Αναπηρίας της παρ. 2 του άρθρου 17 του 
ν. 4058/2012 (Α’ 63), η οποία αναφέρει το ποσοστό, το είδος και τη βαρύτητα της αναπηρίας και τη χρονική διάρκεια ισχύος της γνωμάτευσης. Αν ο μαθητής δεν έχει πιστοποιηθεί από ΚΕ.Π.Α. ή Ανώτατες Υγειονομικές Επιτροπές Πιστοποίησης Αναπηρίας και μέχρις ότου πιστοποιηθεί, γίνονται δεκτές γνωματεύσεις από δημόσια νοσοκομεία. 
2. Για τον προσδιορισμό των εκπαιδευτικών αναγκών και τον σχεδιασμό του Εξατομικευμένου Προγράμματος Εκπαίδευσης (Ε.Π.Ε.) των μαθητών με διαταραχές όρασης ή ακοής, κινητικές αναπηρίες, χρόνια νοσήματα, ψυχικές διαταραχές, διαταραχές αυτιστικού φάσματος, καθώς και όσων άλλων λαμβάνουν φαρμακευτική αγωγή, η οποία είναι δυνατόν να επηρεάσει τη μαθησιακή τους ικανότητα, τα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) ή η Επιτροπή Διεπιστημονικής Υποστήριξης (Ε.Δ.Υ.) συνεργάζονται με τις ιατρικές και ψυχοκοινωνικές υπηρεσίες κατά τον λόγο των αρμοδιοτήτων τους. Αν η διεπιστημονική ομάδα του ΚΕ.Δ.Α.Σ.Υ. ή η Ε.Δ.Υ. έχουν σαφείς ενδείξεις παιδικής κακοποίησης ή γονεϊκής παραμέλησης, απαιτείται συνεργασία του αρμόδιου ΚΕ.Δ.Α.Σ.Υ. ή της Ε.Δ.Υ. με τις ιατρικές, κοινωνικές και άλλες αρμόδιες υπηρεσίες, καθώς και με τις αρμόδιες δικαστικές και εισαγγελικές αρχές. 
3. Για τη διαμόρφωση του Ε.Π.Ε., καθώς και για κάθε άλλο θέμα που αφορά στη διαδικασία αξιολόγησης και υποστήριξης, τα ΚΕ.Δ.Α.Σ.Υ. συνεργάζονται υποχρεωτικά με την Ε.Δ.Υ., τους γονείς ή κηδεμόνες των μαθητών ή και τους μαθητές, μέσω πρωτοκόλλου συνεργασίας. Η άποψη των γονέων ή κηδεμόνων λαμβάνεται υποχρεωτικά υπόψη για την τελική διαμόρφωση του Ε.Π.Ε. και για την τελική αξιολογική έκθεση. Με απόφαση του Υπουργού Παιδείας και Θρησκευμάτων καθορίζεται, κάθε λεπτομερειακό ζήτημα που αφορά στο πρωτόκολλο συνεργασίας μεταξύ του ΚΕ.Δ.Α.Σ.Υ., της σχολικής μονάδας και των γονέων ή κηδεμόνων.
4. Λαμβάνοντας υπόψη τις αρχές για την καθολική σχεδίαση για μάθηση, ο προσδιορισμός των εκπαιδευτικών αναγκών και ο σχεδιασμός του Ε.Π.Ε. των μαθητών με αναπηρία ή ειδικές εκπαιδευτικές ανάγκες γίνονται σε δύο φάσεις: α) Αρχικά πραγματοποιείται συστηματική εκπαιδευτική αξιολόγηση και υποστήριξη μέσα στη γενική σχολική τάξη του μαθητή, για τον οποίο υπάρχουν ενδείξεις ότι αντιμετωπίζει δυσκολίες μάθησης ή άλλου ψυχοκοινωνικού τύπου δυσκολίες. Στο πλαίσιο αυτό, ο σύλλογος διδασκόντων συνεργάζεται με την Ε.Δ.Υ. ή το ΚΕ.Δ.Α.Σ.Υ. και τους Συμβούλους Εκπαίδευσης, κατά τον λόγο των αρμοδιοτήτων τους, για την ενδυνάμωση της σχολικής μονάδας και του εκπαιδευτικού της τάξης, για προσαρμογές της παιδαγωγικής οργάνωσης της τάξης, διαφοροποιημένη διδασκαλία, εναλλακτικούς τρόπους εξέτασης και ψυχοκοινωνική υποστήριξη του μαθητή ή και των γονέων ή κηδεμόνων του. β) Οι μαθητές που τεκμηριωμένα συνεχίζουν να αντιμετωπίζουν εμπόδια συμμετοχής στη μαθησιακή διαδικασία παραπέμπονται από την Ε.Δ.Υ., όπου λειτουργεί, ή από τον σύλλογο διδασκόντων, μετά από γνώμη του Συμβούλου Εκπαίδευσης Ειδικής Αγωγής και Ενταξιακής Εκπαίδευσης, ο οποίος έχει την παιδαγωγική ευθύνη της σχολικής μονάδας ως προς την ενταξιακή εκπαίδευση ή, εάν δεν υφίσταται, από τον Σύμβουλο Εκπαίδευσης, ο οποίος έχει την παιδαγωγική ευθύνη της σχολικής μονάδας, στην οποία φοιτά ο μαθητής, στο ΚΕ.Δ.Α.Σ.Υ., με τη συναίνεση των γονέων ή κηδεμόνων τους, για διεπιστημονική αξιολόγηση και έκδοση αξιολογικής έκθεσης, καθώς και Ε.Π.Ε.. Στο Ε.Π.Ε. μπορεί να περιλαμβάνονται και οι ειδικές ρυθμίσεις, διευθετήσεις ή αναγκαίες εύλογες προσαρμογές, ανάλογα με τις εκπαιδευτικές ανάγκες, για την απρόσκοπτη συμμετοχή των μαθητών στην εκπαιδευτική διαδικασία, στις κάθε είδους εξετάσεις των σχολικών μονάδων της Πρωτοβάθμιας και Δευτεροβάθμιας εκπαίδευσης, καθώς και στις εισαγωγικές εξετάσεις στην τριτοβάθμια εκπαίδευση, όπως η παροχή περισσότερου χρόνου, η χρήση υποστηρικτικών τεχνολογιών και η παροχή των θεμάτων σε προσβάσιμη μορφή. Κατά την κατάρτιση του Ε.Π.Ε. εξαντλούνται οι δυνατότητες, προκειμένου η εξέταση να γίνεται στα ίδια θέματα και συγχρόνως με τους υπόλοιπους μαθητές σε συνδυασμό με τις ανωτέρω ειδικές ρυθμίσεις, διευθετήσεις ή προσαρμογές και τη χρήση υποστηρικτικών τεχνολογιών. Η προφορική εξέταση περιλαμβάνεται στο Ε.Π.Ε. στις περιπτώσεις, στις οποίες προβλέπεται, ως τελευταία επιλογή, ύστερα από εμπεριστατωμένη αιτιολόγηση. 
5. Σε κάθε Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης λειτουργεί Ειδική Διαγνωστική Επιτροπή Αξιολόγησης (Ε.Δ.Ε.Α.). Εάν υφίσταται διάσταση μεταξύ της αξιολογικής έκθεσης του ΚΕ.Δ.Α.Σ.Υ. και της αντίστοιχης γνωμάτευσης Κο.Κ.ε.Ψ.Υ.ΠΕ. ή Κέντρου Ψυχικής Υγείας ή εάν υφίσταται διαφωνία των γονέων ή κηδεμόνων του μαθητή με την αξιολογική έκθεση του ΚΕ.Δ.Α.Σ.Υ., οι γονείς ή κηδεμόνες δύνανται να προσφύγουν στην Ε.Δ.Ε.Α. εντός τριάντα (30) ημερών από τη λήψη της αξιολογικής έκθεσης του ΚΕ.Δ.Α.Σ.Υ. Μέχρι την έκδοση της αξιολογικής έκθεσης της Ε.Δ.Ε.Α., η οποία είναι οριστική, υπερισχύει η αξιολογική έκθεση του ΚΕ.Δ.Α.Σ.Υ.. Οι αξιολογικές εκθέσεις της Ε.Δ.Ε.Α κοινοποιούνται με εμπιστευτική αλληλογραφία στο αρμόδιο ΚΕ.Δ.Α.Σ.Υ. και τη σχολική μονάδα, στην οποία φοιτά ο μαθητής. Αν υπάρχει διάσταση απόψεων μεταξύ των αξιολογικών εκθέσεων των ΚΕ.Δ.Α.Σ.Υ. και των Κο.Κ.ε.Ψ.Υ..Π.Ε. ή των Κέντρων Ψυχικής Υγείας για τον ίδιο μαθητή και οι γονείς ή κηδεμόνες δεν προσφεύγουν στην Ε.Δ.Ε.Α., υπερισχύει η αξιολογική έκθεση των ΚΕ.Δ.Α.Σ.Υ..
6. Η Ε.Δ.Ε.Α. συγκροτείται με απόφαση του Περιφερειακού Διευθυντή Εκπαίδευσης και αποτελείται από: α) έναν (1) Σύμβουλο Εκπαίδευσης Ειδικής Αγωγής και Ενταξιακής Εκπαίδευσης ως πρόεδρο, β) έναν (1) Σύμβουλο Εκπαίδευσης της βαθμίδας εκπαίδευσης, από την οποία προέρχεται ο αξιολογούμενος μαθητής, γ) έναν (1) διευθυντή Σχολικής Μονάδας Ειδικής Αγωγής και Εκπαίδευσης (Σ.Μ.Ε.Α.Ε.) αυξημένων προσόντων της βαθμίδας εκπαίδευσης, από την οποία προέρχεται ο αξιολογούμενος μαθητής, δ) έναν (1) Σύμβουλο Εκπαίδευσης ΠΕ23 Ψυχολόγων και ε) έναν (1) Σύμβουλο Εκπαίδευσης ΠΕ30 Κοινωνικών Λειτουργών, με τους αναπληρωτές τους. Ως μέλη της Ε.Δ.Ε.Α. ορίζονται στελέχη εκπαίδευσης που υπηρετούν σε δομές της Ειδικής Αγωγής και Εκπαίδευσης (Ε.Α.Ε.) της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης ή στελέχη, των οποίων η αρμοδιότητα εκτείνεται στις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης. Στις συνεδριάσεις της Ε.Δ.Ε.Α. κωλύονται να μετέχουν μέλη της, τα οποία υπηρετούν στη σχολική μονάδα, όπου φοιτά ο μαθητής που επανεξετάζεται ή πρόσωπα που υπηρετούν στο ΚΕ.Δ.Α.Σ.Υ., η αξιολογική έκθεση του οποίου επανεξετάζεται. Για τη λειτουργία της Ε.Δ.Ε.Α. εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας 
(ν. 2690/1999, Α’ 45). Ο Περιφερειακός Διευθυντής Εκπαίδευσης δύναται, εφόσον κρίνεται αναγκαίο, να συγκροτεί περισσότερες Ε.Δ.Ε.Α.
7. Η Ε.Δ.Ε.Α. δύναται πριν από την έκδοση της απόφασής της: α) να καλεί εκπαιδευτικούς ή μέλη του Ειδικού Εκπαιδευτικού Προσωπικού (Ε.Ε.Π.) οποιασδήποτε ειδικότητας που υπηρετούν στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης, εφόσον η συνδρομή τους στη λήψη της απόφασης κρίνεται αναγκαία, και β) να ζητά οποιοδήποτε πρόσθετο στοιχείο κρίνει απαραίτητο σε σχέση με τον μαθητή, για την αξιολόγηση του οποίου οφείλει να αποφανθεί. Για την εφαρμογή της περ. α’ τα πρόσωπα που εμπίπτουν σε αυτήν διατίθενται στην Ε.Δ.Ε.Α. με απόφαση του Περιφερειακού Διευθυντή Εκπαίδευσης. Οι γονείς ή κηδεμόνες του μαθητή δύνανται να επιλέξουν και έναν εμπειρογνώμονα, ο οποίος γνωμοδοτεί ενώπιον της Ε.Δ.Ε.Α., χωρίς δικαίωμα ψήφου. Κάθε λεπτομερειακό θέμα σχετικό με τον τρόπο λειτουργίας της Ε.Δ.Ε.Α. ρυθμίζεται με απόφαση του Υπουργού Παιδείας και Θρησκευμάτων.
8. Για ζητήματα που αφορούν διαδικασίες εξετάσεων οι σχολικές μονάδες, καθώς και οι επιτροπές εξετάσεων των μαθητών με αναπηρία ή ειδικές εκπαιδευτικές ανάγκες υποχρεούνται να εφαρμόζουν τις αξιολογικές εκθέσεις που συντάσσουν τα ΚΕ.Δ.Α.Σ.Υ. και οι Ε.Δ.Ε.Α..
9. Στις συνεδριάσεις των επιτροπών που συγκροτούνται για την εξέταση των μαθητών με αναπηρία ή ειδικές εκπαιδευτικές ανάγκες για τις εισαγωγικές πανελλαδικές εξετάσεις παρίσταται ο Σύμβουλος Εκπαίδευσης Ειδικής Αγωγής και Ενταξιακής Εκπαίδευσης ή ο Προϊστάμενος του ΚΕ.Δ.Α.Σ.Υ. ή οι εκπαιδευτικοί Δευτεροβάθμιας εκπαίδευσης με εξειδίκευση στην Ε.Α.Ε. που υπηρετούν σε αυτό, για την παροχή διευκρινίσεων ή επεξηγήσεων σε θέματα ειδικών εκπαιδευτικών αναγκών, όταν τους ζητηθούν από την αρμόδια επιτροπή. 
10. Οι εκπαιδευτικοί Δευτεροβάθμιας εκπαίδευσης με εξειδίκευση στην Ε.Α.Ε., που υπηρετούν στο ΚΕ.Δ.Α.Σ.Υ., υπό τον συντονισμό και προγραμματισμό του Προϊσταμένου του ΚΕ.Δ.Α.Σ.Υ. και του Συμβούλου Εκπαίδευσης Ειδικής Αγωγής και Ενταξιακής Εκπαίδευσης, ο οποίος υπηρετεί στη Διεύθυνση Εκπαίδευσης ή του οποίου η αρμοδιότητα εκτείνονται σε αυτήν: 
α) υλοποιούν ενημερωτικές - επιμορφωτικές συναντήσεις με εκπαιδευτικούς και μαθητές για την ενημέρωση σχετικά με τη διαδικασία εξέτασης μαθητών με αναπηρία ή ειδικές εκπαιδευτικές ανάγκες,
β) κατά τη διάρκεια των εισαγωγικών πανελλαδικών εξετάσεων παρίστανται στα ειδικά εξεταστικά κέντρα και υποστηρίζουν το έργο των αρμόδιων επιτροπών για την εξέταση των μαθητών με αναπηρία ή ειδικές εκπαιδευτικές ανάγκες, με την παροχή διευκρινίσεων ή επεξηγήσεων σε θέματα ειδικών εκπαιδευτικών αναγκών, εφόσον τους ζητηθούν από τις επιτροπές. 
Ο Σύμβουλος Εκπαίδευσης Ειδικής Αγωγής και Ενταξιακής Εκπαίδευσης της παρούσας καθορίζεται με απόφαση του Επόπτη Ποιότητας της Εκπαίδευσης ή του Περιφερειακού Επόπτη Ποιότητας της Εκπαίδευσης, κατά περίπτωση.»
Άρθρο 55
Παράταση φοίτησης μαθητών Σχολικών Μονάδων Ειδικής Αγωγής και Εκπαίδευσης - Τροποποίηση του άρθρου 8 του ν. 3699/2008
Το δεύτερο εδάφιο της υποπερ. ββ’ της περ. α’ της παρ. 1 του άρθρου 8 του ν. 3699/2008 (Α’ 199), περί της παράτασης φοίτησης στα δημοτικά σχολεία Ειδικής Αγωγής και Εκπαίδευσης, αντικαθίσταται ως εξής:
«Παράταση της φοίτησης μπορεί να γίνει μέχρι το δέκατο πέμπτο (15ο) έτος της ηλικίας των μαθητών.»
ΜΕΡΟΣ Γ’ 
ΑΞΙΟΛΟΓΗΣΗ ΤΟΥ ΕΡΓΟΥ ΣΤΕΛΕΧΩΝ, ΕΚΠΑΙΔΕΥΤΙΚΩΝ ΚΑΙ ΛΟΙΠΟΥ ΕΙΔΙΚΟΥ ΠΡΟΣΩΠΙΚΟΥ THΣ ΔΗΜΟΣΙΑΣ ΠΡΩΤΟΒΑΘΜΙΑΣ ΚΑΙ ΔΕΥΤΕΡΟΒΑΘΜΙΑΣ ΕΚΠΑΙΔΕΥΣΗΣ
ΚΕΦΑΛΑΙΟ Α’
ΓΕΝΙΚΕΣ ΔΙΑΤΑΞΕΙΣ
Άρθρο 56
Σκοπός και πεδίο εφαρμογής 
1. Στις διατάξεις του συστήματος αξιολόγησης του παρόντος Μέρους υπάγονται τα στελέχη, οι εκπαιδευτικοί και τα μέλη του Ειδικού Εκπαιδευτικού και Βοηθητικού Προσωπικού της δημόσιας Πρωτοβάθμιας και Δευτεροβάθμιας εκπαίδευσης. 
2. Η αξιολόγηση των στελεχών της εκπαίδευσης, των εκπαιδευτικών και των μελών του Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.) αποσκοπεί στη βελτίωση της ατομικής απόδοσής τους και της ποιότητας της δημόσιας εκπαίδευσης και γενικά του παιδαγωγικού, διδακτικού και υποστηρικτικού έργου που προσφέρεται από τις εκπαιδευτικές και υποστηρικτικές δομές. Η αξιολόγηση αυτή πραγματοποιείται σύμφωνα με τις αρχές της αμεροληψίας, της υπηρεσιακής, εκπαιδευτικής και υποστηρικτικής ικανότητας και της αποδοτικότητας στελεχών, εκπαιδευτικών και μελών του ειδικού εκπαιδευτικού και βοηθητικού προσωπικού, λαμβανομένης υπόψη της ιδιαιτερότητας του προσφερόμενου εκπαιδευτικού, παιδαγωγικού και υποστηρικτικού έργου. 
3. Η συμμετοχή σε οποιαδήποτε διαδικασία αξιολόγησης του έργου των στελεχών της εκπαίδευσης, των εκπαιδευτικών και των μελών του Ε.Ε.Π. και του Ε.Β.Π., καθώς και συνολικά του έργου των σχολικών μονάδων και λοιπών εκπαιδευτικών και συναφών υποστηρικτικών δομών, όπως και η διευκόλυνση και προώθηση της διαδικασίας αυτής μέχρι την επιτυχή ολοκλήρωσή της, σύμφωνα με όσα ορίζονται στις σχετικές διατάξεις, από τη θέση του αξιολογητή, του αξιολογούμενου και εν γένει του συμπράττοντος καθ’ οιονδήποτε τρόπο σε αυτήν, είναι υποχρεωτική και συνιστά υπηρεσιακό καθήκον μείζονος σημασίας, λόγω των επιδιωκόμενων με αυτήν σκοπών, για τα στελέχη της εκπαίδευσης, τους εκπαιδευτικούς, καθώς και τα μέλη του Ε.Ε.Π. και του Ε.Β.Π.
4. Η παράλειψη στελέχους της εκπαίδευσης, εκπαιδευτικού ή μέλους Ε.Ε.Π. και Ε.Β.Π. να λάβει μέρος, να διευκολύνει ή να προβεί, ατομικώς ή συλλογικώς, ως μέλος του συλλόγου διδασκόντων ή ομάδων δράσεων σχολικών μονάδων και λοιπών εκπαιδευτικών ή υποστηρικτικών δομών, σε επιβαλλόμενη ή απλώς προβλεπόμενη από τον νόμο άσκηση αρμοδιότητας ή ενέργεια που αφορά στον προγραμματισμό, στην αυτοαξιολόγηση ή εσωτερική και εξωτερική αξιολόγηση του έργου των σχολικών μονάδων και των ως άνω δομών ή σε οποιοδήποτε στάδιο της αξιολογικής διαδικασίας στελέχους της εκπαίδευσης ή εκπαιδευτικού ή μέλους Ε.Ε.Π. και Ε.Β.Π. και ιδίως η παραβίαση οιασδήποτε από τις υποχρεώσεις τους, όπως αυτές καθορίζονται στα άρθρα 47, 47Α, 47Β και 48 του ν. 4547/2018 (Α’ 102) και στα άρθρα 57, 61, 72 παρ. 3, 73 -76 και 97 του παρόντος περί αξιολόγησης των στελεχών της εκπαίδευσης, των εκπαιδευτικών και των μελών Ε.Ε.Π. και Ε.Β.Π., συνιστά ειδικό πειθαρχικό παράπτωμα, το οποίο τιμωρείται με τις πειθαρχικές ποινές του άρθρου 109 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων ν.π.δ.δ. 
(ν. 3528/2007, Α’ 26), όχι κατώτερη του προστίμου ίσου με τις αποδοχές ενός μηνός.
5. Ανεξαρτήτως των οριζόμενων στην παρ. 4, οι αναφερόμενες στην παρ. 4 παραλείψεις ή παραβιάσεις διατάξεων και υποχρεώσεων εκ μέρους των στελεχών της εκπαίδευσης, των εκπαιδευτικών και των μελών Ε.Ε.Π και Ε.Β.Π. που διαρκούν περισσότερο από δεκαπέντε (15) ημέρες, χωρίς να δικαιολογούνται από ανυπέρβλητα κωλύματα συνιστάμενα σε προβλήματα υγείας, συνιστούν αντικειμενικό λόγο αναστολής οιασδήποτε διαδικασίας εξέλιξης του στελέχους της εκπαίδευσης, του εκπαιδευτικού ή του μέλους Ε.Ε.Π. και Ε.Β.Π., συμπεριλαμβανομένης της αυτόματης μισθολογικής εξέλιξής του. Η εφαρμογή της παρούσας δεν επιδρά στην προσμέτρηση του αντίστοιχου χρονικό διαστήματος στον χρόνο δημόσιας υπηρεσίας.
6. Η σχετική απόφαση αναστολής εκδίδεται από τον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής και Εκπαίδευσης, ισχύει για όσο χρόνο διαρκεί η ως άνω συμπεριφορά των στελεχών της εκπαίδευσης, των εκπαιδευτικών και των μελών Ε.Ε.Π και Ε.Β.Π. και υπόκειται σε ένσταση ενώπιον των αρμόδιων κατά περίπτωση υπηρεσιακών συμβουλίων. Η ένσταση ασκείται μέσα σε αποκλειστική προθεσμία δώδεκα (12) ημερών από την επομένη της γνωστοποίησης της απόφασης με κάθε πρόσφορο τρόπο και με απόδειξη σε αυτόν που αφορά. Κατατίθεται στον ως άνω Γενικό Γραμματέα και εξετάζεται από το αρμόδιο υπηρεσιακό συμβούλιο μέσα σε προθεσμία είκοσι (20) ημερών από την αποδεδειγμένη περιέλευση της ένστασης σε πλήρη γνώση του. 
7. Αφότου ο λόγος αναστολής της εξέλιξης των στελεχών της εκπαίδευσης, των εκπαιδευτικών και των μελών Ε.Ε.Π και Ε.Β.Π. εκλείψει, η εξέλιξή τους συνεχίζει από το χρονικό σημείο της λήξης της ως άνω έκνομης συμπεριφοράς τους, χωρίς να συνυπολογίζεται για τη συνδρομή των χρονικών προϋποθέσεων της εξέλιξης το χρονικό διάστημα που μεσολάβησε από την έκδοση της απόφασης αναστολής μέχρι τότε που εξέλιπε ο λόγος που δικαιολογούσε την αναστολή. 
8. Αν στέλεχος εκπαίδευσης αρνείται να υποβληθεί στη διαδικασία αξιολόγησης, είτε ως αξιολογητής είτε ως αξιολογούμενος, σε οποιοδήποτε στάδιο αυτής, ή την παρακωλύει με την εν γένει στάση του, πλέον των αναφερομένων στις παρ. 4 έως και 7, αντικαθίσταται, σύμφωνα με την περ. α’ της παρ. 6 του άρθρου 60 και αποκλείεται από τη διαδικασία επιλογής για την πλήρωση οποιασδήποτε θέσης στελέχους εκπαίδευσης για τα επόμενα οκτώ (8) έτη. 
9. Στις διατάξεις του παρόντος δεν εμπίπτουν οι εκπαιδευτικοί που ασκούν αμιγώς διοικητικά καθήκοντα. 
10. Οι εκπαιδευτικοί που υπηρετούν με απόσπαση στην κεντρική υπηρεσία του Υπουργείου Παιδείας και Θρησκευμάτων, σε Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης και σε Διευθύνσεις Πρωτοβάθμιας και Δευτεροβάθμιας Εκπαίδευσης, στο Ινστιτούτο Εκπαιδευτικής Πολιτικής (Ι.Ε.Π.) ή σε άλλες υπηρεσίες και φορείς και ασκούν προεχόντως διοικητικά καθήκοντα, αξιολογούνται για τον χρόνο της απόσπασής τους, όπως οι διοικητικοί υπάλληλοι των υπηρεσιών και φορέων αυτών. Οι εκθέσεις αξιολόγησης τηρούνται στο αρχείο της υπηρεσίας όπου οι αξιολογούμενοι υπηρετούν με απόσπαση και λαμβάνονται υπόψη για την ανανέωση της απόσπασής τους, καθώς και για τη μετάταξή τους σε θέση διοικητικών καθηκόντων ή την ανάληψη θέσης ευθύνης με διοικητικά καθήκοντα. Για την πλήρωση θέσεων στελεχών της εκπαίδευσης δεν λαμβάνονται υπόψη οι εκθέσεις αξιολόγησης του δεύτερου εδαφίου.
11. Η αξιολόγηση των εκπαιδευτικών που αποσπώνται στο Ι.Ε.Π. διενεργείται, κατά τα οριζόμενα στο άρθρο 11 του ν. 3966/2011 (Α’ 118).
ΚΕΦΑΛΑΙΟ Β’
ΑΞΙΟΛΟΓΗΣΗ ΤΩΝ ΣΤΕΛΕΧΩΝ ΤΗΣ ΕΚΠΑΙΔΕΥΣΗΣ
Άρθρο 57
Προγραμματισμός του έργου 
των στελεχών της εκπαίδευσης
1. Στην έναρξη κάθε σχολικού έτους και πάντως έως την 15η Οκτωβρίου, τα στελέχη της εκπαίδευσης συντάσσουν έκθεση σχετικά με τον σχεδιασμό δράσης και τον προγραμματισμό του έργου τους, λαμβάνοντας υπόψη τις προτεραιότητες της εκπαιδευτικής πολιτικής, καθώς και τις δικές τους πρωτοβουλίες. Ο προγραμματισμός μπορεί να τροποποιείται στη διάρκεια του σχολικού έτους, εφόσον κρίνεται σκόπιμο ή επιβάλλεται από τις συνθήκες λειτουργίας της εκπαιδευτικής δομής.
2. Στο τέλος κάθε σχολικού έτους και πάντως έως την 31η Αυγούστου, τα στελέχη της εκπαίδευσης συντάσσουν έκθεση απολογισμού των πεπραγμένων τους, στην οποία αξιολογούν την υλοποίηση του προγραμματισμού τους, εντοπίζουν τα σημεία που τροποποιήθηκαν σε σχέση με τον αρχικό σχεδιασμό, τους λόγους που οδήγησαν σε ανασχεδιασμό, καθώς και τα αποτελέσματα και συμπεράσματα των πεπραγμένων τους. 
3. Οι εκθέσεις προγραμματισμού και αποτίμησης των παρ. 1 και 2 καταχωρίζονται συμφωνα με την περ. β’ του άρθρου 81, με ευθύνη του στελέχους σε ψηφιακή εφαρμογή της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, η οποία είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr-ΕΨΠ).
Άρθρο 58
Όργανα αξιολόγησης
Τα στελέχη της εκπαίδευσης αξιολογούνται από τους εξής αξιολογητές:
α) οι Περιφερειακοί Διευθυντές Εκπαίδευσης, από τον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων και τον Υπουργό Παιδείας και Θρησκευμάτων, 
β) οι Περιφερειακοί Επόπτες Ποιότητας της Εκπαίδευσης, από τον Περιφερειακό Διευθυντή Εκπαίδευσης και τον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων,
γ) οι Διευθυντές Πρωτοβάθμιας και Δευτεροβάθμιας Εκπαίδευσης, και ο Προϊστάμενος του Γραφείου Μειονοτικής Εκπαίδευσης της Περιφερειακής Διεύθυνσης Εκπαίδευσης Ανατολικής Μακεδονίας και Θράκης, από τον Περιφερειακό Διευθυντή Εκπαίδευσης και τον Γενικό Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής του Υπουργείου Παιδείας και Θρησκευμάτων,
δ) οι Επόπτες Ποιότητας της Εκπαίδευσης, από τον Διευθυντή Εκπαίδευσης και τον Περιφερειακό Επόπτη Ποιότητας της Εκπαίδευσης,
ε) οι Προϊστάμενοι των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), από τον Περιφερειακό Επόπτη Ποιότητας της Εκπαίδευσης και τον Περιφερειακό Διευθυντή Εκπαίδευσης,
στ) οι Σύμβουλοι Εκπαίδευσης, από τον Επόπτη Ποιότητας της Εκπαίδευσης και τον Διευθυντή Εκπαίδευσης της Διεύθυνσης Εκπαίδευσης, στην οποία ανήκει η θέση Συμβούλου που καταλαμβάνουν,
ζ) οι Σύμβουλοι Εκπαίδευσης Μειονοτικού Προγράμματος Μειονοτικών Σχολείων, από τον Επόπτη Ποιότητας της Εκπαίδευσης της οικείας βαθμίδας και τον Προϊστάμενο του Γραφείου Μειονοτικής Εκπαίδευσης, 
η) οι Προϊστάμενοι των Τμημάτων Εκπαιδευτικών Θεμάτων των Διευθύνσεων Εκπαίδευσης, από τον Διευθυντή Πρωτοβάθμιας ή Δευτεροβάθμιας Εκπαίδευσης και τον Περιφερειακό Επόπτη Ποιότητας της Εκπαίδευσης,
θ) οι Διευθυντές ή Προϊστάμενοι των σχολικών μονάδων και Εργαστηριακών Κέντρων (Ε.Κ.), από τον Σύμβουλο Εκπαίδευσης που έχει την παιδαγωγική ευθύνη της σχολικής μονάδας ή του Ε.Κ. και τον Διευθυντή Πρωτοβάθμιας ή Δευτεροβάθμιας Εκπαίδευσης, 
ι) οι Διευθυντές των μειονοτικών σχολικών μονάδων Πρωτοβάθμιας εκπαίδευσης, από τον Σύμβουλο Εκπαίδευσης Μειονοτικού Προγράμματος Μειονοτικών Σχολείων Πρωτοβάθμιας εκπαίδευσης και τον Προϊστάμενο του Γραφείου Μειονοτικής Εκπαίδευσης,
ια) οι Διευθυντές των Πρότυπων Σχολείων (Π.Σ.) και των Πειραματικών Σχολείων (ΠΕΙ.Σ.) και οι Προϊστάμενοι των ΠΕΙ.Σ. από τον Σύμβουλο Εκπαίδευσης της οικείας βαθμίδας και τον Περιφερειακό Διευθυντή Εκπαίδευσης που μετέχουν στη συγκρότηση των Περιφερειακών Επιτροπών Πρότυπων και Πειραματικών Σχολείων (Π.Ε.Π.Π.Σ.), σύμφωνα με την παρ. 1 του άρθρου 15 του ν. 4692/2020 (Α’ 111),
ιβ) οι υποδιευθυντές των σχολικών μονάδων και Ε.Κ., καθώς και οι υπεύθυνοι τομέων Ε.Κ., από τον Διευθυντή της σχολικής μονάδας ή του Ε.Κ. και τον Σύμβουλο Εκπαίδευσης που έχει την παιδαγωγική ευθύνη της σχολικής μονάδας ή του Ε.Κ., 
ιγ) οι υποδιευθυντές των σχολικών μονάδων της μειονοτικής εκπαίδευσης, από τον Σύμβουλο Εκπαίδευσης που έχει την παιδαγωγική ευθύνη της σχολικής μονάδας και τον Διευθυντή Πρωτοβάθμιας ή Δευτεροβάθμιας Εκπαίδευσης και 
ιδ) οι υποδιευθυντές των Π.Σ. και ΠΕΙ.Σ., από τον Διευθυντή της σχολικής μονάδας και τον Σύμβουλο Εκπαίδευσης, οι οποίοι μετέχουν στη συγκρότηση του Επιστημονικού Εποπτικού Συμβουλίου (ΕΠ.Ε.Σ.), σύμφωνα με την παρ. 1 του άρθρου 17 του ν. 4692/2020.
Άρθρο 59
Περιοδικότητα αξιολόγησης 
Τα στελέχη της εκπαίδευσης αξιολογούνται ανά δύο (2) σχολικά έτη, με τη σειρά που αναγράφονται οι αξιολογούμενοι στο άρθρο 58. Τα στελέχη των περ. : α) στ’ και ζ’, β) θ’ έως ια’ και γ) ιβ’ έως ιδ’ του άρθρου 58 αξιολογούνται παράλληλα, ξεχωριστά για κάθε περίπτωση του παρόντος.
Άρθρο 60
Κριτήρια και βαθμολογία της αξιολόγησης
1. Ως κριτήρια αξιολόγησης των στελεχών της εκπαίδευσης ορίζονται:
α) η γνώση του εκπαιδευτικού συστήματος και του αντικειμένου της θέσης στελέχους της εκπαίδευσης,
β) η άσκηση διοικητικού - οργανωτικού και εκπαιδευτικού έργου και
γ) η υπηρεσιακή συνέπεια και επάρκεια.
2. Τα κριτήρια των περ. α’ έως γ’ της παρ. 1 αποτιμώνται με εκατό (100) μονάδες κατ’ ανώτατο όριο, οι οποίες προσμετρώνται ως εξής:
α) το κριτήριο της περ. α’ αποτιμάται με τριάντα (30) μονάδες,
β) το κριτήριο της περ. β’ αποτιμάται με πενήντα (50) μονάδες και
γ) το κριτήριο της περ. γ’ αποτιμάται με είκοσι (20) μονάδες. 
Κάθε επιμέρους κριτήριο αξιολόγησης βαθμολογείται από τους αξιολογητές με έναν ακέραιο βαθμό που, κατά την αντικειμενική τους κρίση, αρμόζει στο αντίστοιχο κριτήριο για τον αξιολογούμενο. 
3. Κάθε κριτήριο αναλύεται σε επιμέρους υποκριτήρια, ανάλογα με τη θέση του αξιολογούμενου στελέχους εκπαίδευσης και ειδικότερα:
α) Ως προς τους Περιφερειακούς Διευθυντές Εκπαίδευσης, τους Διευθυντές Πρωτοβάθμιας και Δευτεροβάθμιας Εκπαίδευσης, τους Προϊσταμένους των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), των Τμημάτων Εκπαιδευτικών Θεμάτων των Διευθύνσεων Πρωτοβάθμιας και Δευτεροβάθμιας Εκπαίδευσης και τον Προϊστάμενο του Γραφείου Μειονοτικής Εκπαίδευσης της Περιφερειακής Διεύθυνσης Εκπαίδευσης Ανατολικής Μακεδονίας και Θράκης:
αα) Το κριτήριο «γνώση του εκπαιδευτικού συστήματος και του αντικειμένου της θέσης στελέχους της εκπαίδευσης» αναλύεται σε επιμέρους υποκριτήρια ως εξής:
i) Γνώση σχετικά με τις λειτουργίες, τα όργανα και τις διαδικασίες του εκπαιδευτικού συστήματος, την εκπαιδευτική νομοθεσία, τις εθνικές και διεθνείς πολιτικές της εκπαίδευσης, τη διοίκηση της εκπαίδευσης και του ανθρώπινου δυναμικού και ζητήματα αξιολόγησης προσωπικού και εκπαιδευτικού έργου: δεκαπέντε (15) μονάδες.
ii) Γνώση σχετικά με την εκτέλεση των καθηκόντων και των αρμοδιοτήτων που αντιστοιχούν στη συγκεκριμένη θέση στελέχους της εκπαίδευσης: δεκαπέντε (15) μονάδες.
αβ) Το κριτήριο «άσκησης διοικητικού - οργανωτικού και εκπαιδευτικού έργου» αναλύεται σε επιμέρους υποκριτήρια ως εξής:
i) Διοίκηση, καθοδήγηση και συντονισμός της λειτουργίας των τμημάτων, υπηρεσιών και του προσωπικού για την αποτελεσματική υλοποίηση της εκπαιδευτικής πολιτικής: δέκα (10) μονάδες.
Αξιολογούνται, ιδίως, ο στρατηγικός σχεδιασμός, ο προγραμματισμός, ο συντονισμός, η εποπτεία, η καθοδήγηση και η ανατροφοδότηση του προσωπικού σχετικά με το διαλαμβανόμενο έργο, η κατάλληλη οργάνωση του ατομικού και συλλογικού φόρτου εργασίας του προσωπικού, η εισαγωγή και η χρήση καινοτόμων μεθόδων και τεχνολογιών στον διοικητικό και παιδαγωγικό τομέα.
ii) Ετοιμότητα - αποτελεσματικότητα στη λήψη αποφάσεων και ανάληψη πρωτοβουλιών για τη βελτίωση της λειτουργίας της εκπαιδευτικής δομής και της παρεχόμενης εκπαίδευσης: δέκα (10) μονάδες.
Αξιολογούνται, ιδίως, η εύρυθμη λειτουργία της εκπαιδευτικής δομής με καλή συνεργασία των τμημάτων της, η επιτυχής υλοποίηση της εκπαιδευτικής πολιτικής στον τομέα ευθύνης, η επιτυχής οργάνωση και στήριξη θεσμοθετημένων καινοτομιών και δράσεων διοικητικής και παιδαγωγικής υφής, καθώς και η τήρηση των χρονοδιαγραμμάτων των υπηρεσιακών υποχρεώσεων.
iii) Συνεργασία και επικοινωνία με τις υπηρεσίες και το προσωπικό της εκπαίδευσης με σκοπό την ενιαία κατεύθυνση και την άμεση αντιμετώπιση των προβλημάτων που προκύπτουν: δέκα (10) μονάδες.
Αξιολογούνται, ιδίως, η πρόβλεψη και η πρόληψη εντάσεων και δυσλειτουργιών σε διοικητικά και εκπαιδευτικά ζητήματα, η επίλυση διοικητικών και εκπαιδευτικών ζητημάτων και η επιδέξια και έγκαιρη διαχείριση συγκρούσεων στον διοικητικό και παιδαγωγικό τομέα, με διασφάλιση των παιδαγωγικών αρχών.
iv) Έλεγχος και αξιολόγηση του προσωπικού: δέκα (10) μονάδες.
Αξιολογείται, ιδίως, η ενημέρωση των αξιολογουμένων για τις διαδικασίες και τα κριτήρια της αξιολόγησης και ο προγραμματισμός της αξιολόγησης.
v) Υποστήριξη του έργου των σχολικών μονάδων και της επαγγελματικής ανάπτυξης των εκπαιδευτικών: δέκα (10) μονάδες. 
αγ) Το κριτήριο «υπηρεσιακής συνέπειας και επάρκειας» αναλύεται σε επιμέρους υποκριτήρια ως εξής:
i) Συνέπεια κατά την εκτέλεση των υποχρεώσεων που προκύπτουν από την κάλυψη θέσης στελέχους: δέκα (10) μονάδες. 
Αξιολογούνται, ιδίως, η συστηματική εκπλήρωση των καθηκόντων που συνάπτονται με τη θέση στελέχους, ο τρόπος λειτουργίας της δομής, η επικοινωνία και η ενημέρωση των αποδεκτών για τις παρεχόμενες υπηρεσίες της εκπαιδευτικής δομής.
ii) Σεβασμός και τήρηση των αρχών της επαγγελματικής δεοντολογίας, επίδειξη συμπεριφοράς που αρμόζει στην αποστολή του στελέχους: δέκα (10) μονάδες. 
Αξιολογούνται, ιδίως, η καλή συνεργασία με τους προϊσταμένους και τις λοιπές υπηρεσίες του Υπουργείου Παιδείας και Θρησκευμάτων, η καλή συνεργασία με τους υφισταμένους και η συνεισφορά στη δημιουργία θετικού εργασιακού κλίματος στη δομή ευθύνης. 
β) Ως προς τους Περιφερειακούς Επόπτες Ποιότητας της Εκπαίδευσης, τους Επόπτες Ποιότητας της Εκπαίδευσης, και τους Συμβούλους Εκπαίδευσης εφαρμόζεται η περ. α) με τις εξής διαφοροποιήσεις:
βα) Ως προς το στοιχείο ii) της υποπερ. αα’ αξιολογείται η επικαιροποιημένη γνώση σχετικά με την παιδαγωγική επιστήμη. 
Αξιολογούνται, ιδίως, η επιστημονική κατάρτιση του στελέχους, όπως προκύπτει ιδίως, από σπουδές και επιμορφώσεις, η ερευνητική του εμπειρία, όπως προκύπτει ιδίως, από την εκπόνηση ή τεκμηριωμένη συμμετοχή σε ερευνητικές δράσεις, το συγγραφικό έργο, όπως προκύπτει ιδίως, από επιστημονική εργογραφία, η ακαδημαϊκή και επιμορφωτική εμπειρία, όπως προκύπτει ιδίως, από το διδακτικό έργο σε δομές μεταδευτεροβάθμιας εκπαίδευσης και ανώτατης εκπαίδευσης και η συμμετοχή σε άλλες δράσεις ή προγράμματα.
ββ) Ως προς το στοιχείο i) της υποπερ. αβ’ αξιολογούνται ο συντονισμός, καθοδήγηση και υποστήριξη του έργου των σχολικών μονάδων με σκοπό την αποτελεσματική λειτουργία τους και την άμεση αντιμετώπιση των προβλημάτων που προκύπτουν.
βγ) Ως προς το στοιχείο iii) της υποπερ. αβ’ αξιολογείται η υποστήριξη των εκπαιδευτικών μέσω της οργάνωσης και υλοποίησης επιμορφωτικών προγραμμάτων και εκπαιδευτικών δράσεων, σύμφωνα με τις αρχές της επιμόρφωσης ενηλίκων.
βδ) Ως προς το στοιχείο v) της υποπερ. αβ’ αξιολογούνται η συνεργασία και επικοινωνία με τις υπηρεσίες και το προσωπικό της εκπαίδευσης.
γ) Ως προς τους Διευθυντές, Προϊσταμένους και υποδιευθυντές σχολικών μονάδων και τους Διευθυντές, υποδιευθυντές και υπεύθυνους τομέων των Εργαστηριακών Κέντρων (Ε.Κ.) εφαρμόζεται η περ. α’ με τις εξής διαφοροποιήσεις:
γα) Ως προς το στοιχείο ii) της υποπερ. αα’ αξιολογείται η γνώση των καθηκόντων, αρμοδιοτήτων και διαδικασιών που συνδέονται με τη διοίκηση και τη λειτουργία της σχολικής μονάδας.
γβ) Ως προς το στοιχείο i) της υποπερ. αβ’ αξιολογούνται η διοίκηση, καθοδήγηση και ο συντονισμός του προσωπικού της σχολικής μονάδας με σκοπό την αποτελεσματική λειτουργία της.
γγ) Ως προς το στοιχείο iii) της υποπερ. αβ’ αξιολογείται η συνεργασία με τις υπηρεσίες και το εκπαιδευτικό προσωπικό, τους μαθητές και τους γονείς ή κηδεμόνες.
γδ) Ως προς το στοιχείο v) της υποπερ. αβ’ αξιολογείται η υποστήριξη του έργου των εκπαιδευτικών και της επαγγελματικής ανάπτυξης και βελτίωσής τους.
4. Ανάλογα με τη συνολική βαθμολογία που συγκεντρώνουν τα στελέχη εκπαίδευσης, ως άθροισμα των επιμέρους βαθμολογιών, στα κριτήρια της παρ. 3, η κλίμακα των βαθμών αξιολόγησης ορίζεται από 0 έως 100 και διαμορφώνεται ως εξής: 
90-100: άριστα στελέχη,
75-89: πολύ καλά στελέχη,
60-74: ικανοποιητικά στελέχη,
50-59: μέτρια στελέχη,
25-49: ανεπαρκή στελέχη,
0-24: ακατάλληλα στελέχη. 
Με συνολική βαθμολογία από 90 έως 100 βαθμολογούνται τα στελέχη που έχουν σημειώσει κατά την αξιολογική περίοδο όλως εξαιρετική επίδοση. Για τη βαθμολογία με βαθμό από 90 και πάνω απαιτείται η παράθεση από τους αξιολογητές ειδικής αιτιολογίας της βαθμολογίας αυτής, με αναφορά στις ιδιάζουσες επιδόσεις που δικαιολογούν την άριστη βαθμολογία σε καθένα από τα αξιολογούμενα κριτήρια και με καταγραφή των πραγματικών δεδομένων που τη στοιχειοθετούν.
Με συνολική βαθμολογία 75 έως 89 βαθμολογούνται από τους αξιολογητές τα στελέχη, τα οποία μπορούν να ανταποκριθούν πλήρως στις απαιτήσεις της υπηρεσίας τους και να αντιμετωπίσουν κάθε υπηρεσιακό ζήτημα. 
Με συνολική βαθμολογία 60 έως 74 βαθμολογούνται τα στελέχη, τα οποία, ως επί το πλείστον, ανταποκρίνονται στις απαιτήσεις της υπηρεσίας τους, των οποίων ωστόσο η απόδοση δύναται να βελτιωθεί. 
Με συνολική βαθμολογία 50 έως 59 βαθμολογούνται τα στελέχη, τα οποία ανταποκρίνονται μερικώς και μόνο στις απαιτήσεις της υπηρεσίας τους και των οποίων η απόδοση χρήζει βελτίωσης.
Με συνολική βαθμολογία 25 έως 49 βαθμολογούνται τα στελέχη, τα οποία δεν ανταποκρίνονται στις απαιτήσεις της υπηρεσίας τους και πρέπει να αντικατασταθούν. 
Με συνολική βαθμολογία 0 έως 24 βαθμολογούνται τα πλέον ακατάλληλα για τη θέση στελέχη, τα οποία πρέπει, επίσης, να αντικατασταθούν. 
Βαθμολογία μικρότερη των 50 βαθμών επιβάλλεται να αιτιολογείται ειδικά και να βασίζεται σε πραγματικά περιστατικά και αντικειμενικά στοιχεία.
5. Ο τελικός βαθμός της αξιολόγησης προκύπτει από τον μέσο όρο των βαθμολογιών των αξιολογητών στα επιμέρους κριτήρια. 
6. Αν ο μέσος όρος των βαθμολογιών των αξιολογητών είναι μικρότερος του πενήντα (50), και εφόσον δεν κριθεί διαφορετικά κατά τη διαδικασία των ενστάσεων, σύμφωνα με το άρθρο 62: α) λήγει η θητεία και διενεργείται διαδικασία αντικατάστασης του στελέχους εκπαίδευσης, αν η αξιολόγηση λαμβάνει χώρα κατά την πρώτη αξιολογική περίοδο της θητείας, και β) το στέλεχος δεν μπορεί να συμμετάσχει στις διαδικασίες επιλογής στελεχών της εκπαίδευσης για την κατάληψη όμοιας ή ανώτερης θέσης στελέχους για τα τέσσερα (4) έτη, που έπονται της αξιολόγησης. Η λήξη της θητείας, σύμφωνα με την περ. α’, διαπιστώνεται με απόφαση του αρμόδιου για την τοποθέτηση οργάνου, σύμφωνα με το άρθρο 41 και η θέση που κενώνεται πληρούται, σύμφωνα με το ίδιο άρθρο. Για την εφαρμογή της περ. β’ η ιεράρχηση των θέσεων των στελεχών της εκπαίδευσης ακολουθεί τη σειρά αναγραφής τους στο άρθρο 58. Οι θέσεις των περ. : i) στ’ και ζ’, ii) θ’ έως ια’ και iii) ιβ’ έως ιδ’ του άρθρου 58 θεωρούνται όμοιες, ξεχωριστά για κάθε περίπτωση.
Άρθρο 61
Διαδικασίες αξιολόγησης
1. Πριν από τη λήξη της αξιολογικής περιόδου τα στελέχη της εκπαίδευσης καταχωρίζουν στον ηλεκτρονικό φάκελό τους: α) σύντομη έκθεση αυτοαξιολόγησης του έργου τους και β) τεκμήρια που σχετίζονται με τα κριτήρια αξιολόγησης του έργου τους, σύμφωνα με τις παρ. 1 έως 3 του άρθρου 60. Κατά την αξιολόγηση των στελεχών της εκπαίδευσης λαμβάνονται υπόψη, πέρα από την έκθεση αυτοαξιολόγησης, τα τεκμήρια των κριτηρίων αξιολόγησης και οι εκθέσεις προγραμματισμού και αποτίμησης των παρ. 1 και 2 του άρθρου 57. 
Η αξιολόγηση των στελεχών της εκπαίδευσης στηρίζεται: α) στη μελέτη του ηλεκτρονικού φακέλου του αξιολογούμενου, σύμφωνα με το άρθρο 72, β) στην αποτίμηση του έργου του αξιολογούμενου από τους άμεσα υφιστάμενούς του, σύμφωνα με την παρ. 6, και γ) σε μία (1) προγραμματισμένη συνάντηση για ημιδομημένη συνέντευξη με καθέναν από τους δύο (2) αξιολογητές, δια ζώσης ή εξ αποστάσεως, σύμφωνα με την παρ. 7.
2. Κάθε αξιολογητής υποχρεούται να συντάσσει εκθέσεις αξιολόγησης για όλα τα στελέχη της αρμοδιότητάς του, εφόσον άσκησε καθήκοντα στην οικεία θέση επί πέντε (5) τουλάχιστον μήνες κατά το τελευταίο έτος της εκάστοτε αξιολογικής περιόδου, ανεξάρτητα από το εάν είχε προηγηθεί απόφαση τοποθέτησης του αξιολογητή στη θέση αυτήν ή ορισμού του ως αναπληρωτή, έστω και αν, κατά τον χρόνο σύνταξης των εκθέσεων, υπηρετεί σε άλλη υπηρεσία. Αν ο αξιολογητής δεν έχει συμπληρώσει το ανωτέρω χρονικό διάστημα, αρμόδιος για την αξιολόγηση είναι ο προκάτοχός του στην οικεία θέση, εφόσον άσκησε καθήκοντα στη θέση αυτή επί πέντε (5) τουλάχιστον μήνες κατά τη διάρκεια της εκάστοτε αξιολογικής περιόδου. 
3. Οι εκθέσεις αξιολόγησης συμπληρώνονται από τους αρμόδιους αξιολογητές μία (1) φορά κατά τη διάρκεια της αξιολογικής περιόδου και ειδικότερα έξι (6) μήνες πριν από τη λήξη της. Η προθεσμία του πρώτου εδαφίου ισχύει και για τους αξιολογητές που απέβαλαν την ιδιότητά τους αυτήν πριν από το τέλος της αξιολογικής περιόδου λόγω τοποθέτησης, μετάθεσης, μετακίνησης, απόσπασης, μετάταξης ή διορισμού σε άλλη υπηρεσία. Αν ο αξιολογητής έχει ασκήσει καθήκοντα στην οικεία θέση για πέντε (5) τουλάχιστον μήνες, αλλά η υπαλληλική σχέση του έχει λυθεί λόγω παραίτησης ή αυτοδίκαιης απόλυσης από την υπηρεσία, οι εκθέσεις αξιολόγησης συμπληρώνονται από αυτόν και υποβάλλονται, πριν από την αποχώρησή του, με μέριμνα του τμήματος προσωπικού της οικείας, σύμφωνα με τις περ. β’, γ’, ε’ και ια’ του άρθρου 58, Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης ή της οικείας, σύμφωνα με τις περ. δ’, στ’ έως ι’ και ιβ’ έως ιδ’ του ίδιου άρθρου, Διεύθυνσης Εκπαίδευσης. Κατ’ εξαίρεση, όταν αξιολογητές είναι ο Υπουργός Παιδείας και Θρησκευμάτων ή ο Γενικός Γραμματέας Πρωτοβάθμιας, Δευτεροβάθμιας Εκπαίδευσης και Ειδικής Αγωγής, μπορεί να συντάσσεται έκθεση αξιολόγησης και για χρονικό διάστημα τουλάχιστον τριών (3) μηνών υπηρεσίας και σε περίπτωση που οι ανωτέρω αποχωρήσουν από τη θέση τους μπορεί να συντάσσονται εκθέσεις αξιολόγησης μέχρι και εξήντα (60) ημέρες μετά την αποχώρησή τους. Σε περίπτωση πραγματικής αδυναμίας του αξιολογητή, τις εκθέσεις αξιολόγησης συντάσσει ο νόμιμος αναπληρωτής του, εφόσον αυτός ασκούσε καθήκοντα αναπληρωτή για πέντε (5) τουλάχιστον μήνες κατά το τελευταίο έτος της αξιολογικής περιόδου. Σε καμία περίπτωση δεν συντάσσεται έκθεση αξιολόγησης για άσκηση υπηρεσίας μικρότερη των πέντε (5) μηνών ανά αξιολογική περίοδο.
4. Αρμόδια για την τήρηση των διαδικασιών αξιολόγησης είναι η υπηρεσία που ορίζεται στο τρίτο εδάφιο της παρ. 3. Στην περίπτωση των Περιφερειακών Διευθυντών Εκπαίδευσης, αρμόδια υπηρεσία για την τήρηση των διαδικασιών αξιολόγησης είναι το Τμήμα Στελεχών Πρωτοβάθμιας και Δευτεροβάθμιας Εκπαίδευσης της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. Αν διαπιστωθεί, πριν από την υποβολή ένστασης του άρθρου 62, οποιαδήποτε παράλειψη ή πλημμελής ή μη ορθή συμπλήρωση της έκθεσης αξιολόγησης, ο αξιολογητής καλείται από την αρμόδια υπηρεσία για την τήρηση των διαδικασιών αξιολόγησης να προβεί σε σχετική συμπλήρωση ή διόρθωση. 
5. Κάθε έκθεση αξιολόγησης γνωστοποιείται από την αρμόδια υπηρεσία στο στέλεχος που αφορά με απόδειξη. Η γνωστοποίηση αυτή γίνεται με κάθε πρόσφορο τρόπο.
6. Στην αξιολόγηση των στελεχών της εκπαίδευσης λαμβάνεται υπόψη η αξιολόγηση του έργου τους και από το μόνιμο προσωπικό που υπάγεται στα στελέχη αυτά, εφόσον πρόκειται για τουλάχιστον τρία (3) πρόσωπα.
Αποτιμάται ανώνυμα, σε ετήσια βάση, από τους υφιστάμενους του αξιολογούμενου η ποιότητα της συνεργασίας με τον Προϊστάμενο και εκτιμώνται ο βαθμός και η ποιότητα της επίδρασης του έργου του αξιολογούμενου στο δικό τους έργο. Οι υφιστάμενοι αναφέρονται ενδεικτικά στην ικανότητα διοίκησης και διαχείρισης από το αξιολογούμενο στέλεχος του ανθρώπινου δυναμικού, στην ικανότητα αποτελεσματικής καθοδήγησης του προσωπικού σε διοικητικά και εκπαιδευτικά ζητήματα, στις υπηρεσιακές σχέσεις και στη συμπεριφορά του. Η ικανότητα διαχείρισης κρίσεων και επίλυσης προβλημάτων, η ανάληψη ευθύνης, η παιδαγωγική και διοικητική επάρκεια και η ικανότητα στην εισαγωγή νέων μεθόδων και νέων τεχνολογιών αποτελούν ομοίως στοιχεία στα οποία δύναται να αναφέρεται το προσωπικό του πρώτου εδαφίου. 
Κατά την αξιολόγηση των στελεχών της εκπαίδευσης από το προσωπικό που υπάγεται στα στελέχη αυτά, ακολουθείται η εξής διαδικασία:
α) Οι Περιφερειακοί Διευθυντές Εκπαίδευσης αξιολογούνται από τους Περιφερειακούς Επόπτες Ποιότητας Εκπαίδευσης και τους λοιπούς άμεσα υφισταμένους τους Προϊσταμένους οργανικών μονάδων της Περιφερειακής Διεύθυνσης Εκπαίδευσης, τους Προϊσταμένους των Κέντρων Διεπιστημονικής Αξιολόγησης, Συμβουλευτικής και Υποστήριξης (Κ.Ε.Δ.Α.Σ.Υ.) και Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), καθώς και τους Διευθυντές Πρωτοβάθμιας και Δευτεροβάθμιας Εκπαίδευσης.
β) Οι Περιφερειακοί Επόπτες Ποιότητας της Εκπαίδευσης αξιολογούνται από τους Επόπτες Ποιότητας της Εκπαίδευσης, τους Προϊσταμένους των Κ.Ε.ΔΑ.Σ.Υ. και Κ.Ε.ΠΕ.Α.. και τους Προϊσταμένους των Τμημάτων Εκπαιδευτικών Θεμάτων των Διευθύνσεων Πρωτοβάθμιας και Δευτεροβάθμιας Εκπαίδευσης.
γ) Οι Διευθυντές Πρωτοβάθμιας και Δευτεροβάθμιας Εκπαίδευσης αξιολογούνται από τους Επόπτες Ποιότητας της Εκπαίδευσης, τους Συμβούλους Εκπαίδευσης, τους Διευθυντές ή Προϊσταμένους των σχολικών μονάδων και Εργαστηριακών Κέντρων (Ε.Κ.) που υπάγονται στην αρμοδιότητα της Διεύθυνσης Εκπαίδευσης και τους άμεσα υφισταμένους τους Προϊσταμένους οργανικών μονάδων της Διεύθυνσης Πρωτοβάθμιας ή Δευτεροβάθμιας Εκπαίδευσης.
δ) Οι Επόπτες Ποιότητας της Εκπαίδευσης αξιολογούνται από τους Συμβούλους Εκπαίδευσης, τους Υπεύθυνους Περιβαλλοντικής Εκπαίδευσης, Αγωγής Υγείας, Πολιτιστικών Θεμάτων, Σχολικών Δραστηριοτήτων, Σχολικού Επαγγελματικού Προσανατολισμού (Σ.Ε.Π.), Εργαστηριακών Κέντρων Φυσικών Επιστημών (Ε.Κ.Φ.Ε.), Πληροφορικής και Νέων Τεχνολογιών, Φυσικής Αγωγής και Σχολικού Αθλητισμού. 
ε) Οι Σύμβουλοι Εκπαίδευσης αξιολογούνται από τους Διευθυντές και τους Προϊσταμένους των σχολικών μονάδων, των οποίων έχουν την παιδαγωγική ευθύνη και τους εκπαιδευτικούς και τα μέλη του Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), των οποίων έχουν την παιδαγωγική και επιστημονική ευθύνη. 
στ) Οι Σύμβουλοι Εκπαίδευσης Μειονοτικού Προγράμματος Μειονοτικών Σχολείων αξιολογούνται από τους Διευθυντές και τους υποδιευθυντές των σχολικών μονάδων, που υπόκεινται στην αξιολογική διαδικασία του παρόντος νόμου και των οποίων έχουν την παιδαγωγική ευθύνη και τους εκπαιδευτικούς και τα μέλη του Ε.Ε.Π. και Ε.Β.Π., των οποίων έχουν την παιδαγωγική και επιστημονική ευθύνη.
ζ) Ο Προϊστάμενος του Γραφείου Μειονοτικής Εκπαίδευσης της Περιφερειακής Διεύθυνσης Εκπαίδευσης Ανατολικής Μακεδονίας και Θράκης και οι Προϊστάμενοι των Τμημάτων Εκπαιδευτικών Θεμάτων των Διευθύνσεων Εκπαίδευσης αξιολογούνται από τους άμεσα υφισταμένους τους εκπαιδευτικούς και διοικητικούς υπαλλήλους.
η) Οι Προϊστάμενοι των ΚΕ.Δ.Α.Σ.Υ. αξιολογούνται από τα μέλη της Ολομέλειας και το διοικητικό προσωπικό των κέντρων αυτών.
θ) Οι Προϊστάμενοι των Κ.Ε.ΠΕ.Α. αξιολογούνται από τα μέλη των Παιδαγωγικών Ομάδων (Π.Ο.) των κέντρων αυτών. 
ι) Οι Διευθυντές ή Προϊστάμενοι και οι υποδιευθυντές σχολικών μονάδων και Ε.Κ., καθώς και οι υπεύθυνοι τομέων Ε.Κ. αξιολογούνται από τους εκπαιδευτικούς και τα μέλη του Ε.Ε.Π. και Ε.Β.Π. των οικείων σχολικών μονάδων ή Ε.Κ. ή των τομέων Ε.Κ.
7. Για την αξιολόγηση των στελεχών της εκπαίδευσης διενεργείται ημιδομημένη συνέντευξη μεταξύ του αξιολογούμενου και καθενός εκ των αξιολογητών του. Ειδικότερα, αντικείμενο της ημιδομημένης συνέντευξης είναι: α) η έκθεση αυτοαξιολόγησης, που συντάσσεται κατά τα προβλεπόμενα στο παρόν άρθρο, οι εκθέσεις προγραμματισμού και αποτίμησης και τα τεκμήρια που ο αξιολογούμενος έχει καταχωρίσει στον ηλεκτρονικό του φάκελο, β) η αποτίμηση του έργου του αξιολογούμενου από τους άμεσα υφιστάμενούς του και γ) τα τεκμήρια που έχει συγκεντρώσει ο αξιολογητής σχετικά με τα κριτήρια αξιολόγησης του αξιολογούμενου στελέχους εκπαίδευσης. 
8. Στο τέλος της ημιδομημένης συνέντευξης μεταξύ του κάθε αξιολογητή και του αξιολογούμενου, ο αξιολογητής και ο αξιολογούμενος εντοπίζουν από κοινού τα θετικά σημεία της απόδοσής του και συζητούν τους τρόπους ενίσχυσης και περαιτέρω βελτίωσής τους, καθώς και γενικότερα τις δυνατότητες καλύτερης αξιοποίησης και ανάπτυξης των ικανοτήτων του αξιολογουμένου προς όφελος τόσο του ιδίου όσο και της λειτουργίας και απόδοσης της δομής, στην οποία υπηρετεί. Η ημερομηνία της συνέντευξης σημειώνεται σε ειδικό χώρο του εντύπου αξιολόγησης, με επισημείωση αν ο αξιολογούμενος έχει ζητήσει προθεσμία για να υποβάλει τις απόψεις - αντιρρήσεις του, σύμφωνα με την παρ. 10.
9. Σε περίπτωση αξιολόγησης του στελέχους με μέσο όρο βαθμολογίας της έκθεσης μικρότερο του εξήντα (60), συμπληρώνονται υποχρεωτικά από τον αξιολογητή τα μέτρα βελτίωσης που οφείλει να λάβει ο αξιολογούμενος.
10. Ο αξιολογούμενος έχει δικαίωμα να υποβάλει στον αξιολογητή απόψεις - αντιρρήσεις μέσα σε δύο (2) ημέρες από την ολοκλήρωση της συνέντευξης. Οι απόψεις - αντιρρήσεις αποτελούν αναπόσπαστο μέρος της έκθεσης αξιολόγησης και λαμβάνονται υπόψη από τον αξιολογητή.
11. Αν προτείνονται μέτρα βελτίωσης, αυτά λαμβάνονται υπόψη υποχρεωτικά από τον αξιολογητή σε επόμενη αξιολόγηση του εκπαιδευτικού, ως στελέχους της εκπαίδευσης. Ο αξιολογητής οφείλει να σημειώσει στην έκθεση αξιολόγησης τα μέτρα που έλαβαν ο ίδιος και η υπηρεσία, προκειμένου να βοηθήσουν τον αξιολογούμενο να βελτιώσει την απόδοσή του κατά τη διάρκεια της θητείας του. Αν δεν τηρηθεί η ανωτέρω υποχρέωση λήψης μέτρων, η παράλειψη αυτή λαμβάνεται υποχρεωτικά υπόψη ως δυσμενές στοιχείο, κατά την αξιολόγηση του αξιολογητή ως στελέχους της εκπαίδευσης.
12. Με απόφαση του Υπουργού Παιδείας και Θρησκευμάτων, ρυθμίζεται κάθε θέμα σχετικό με τη μορφή και το περιεχόμενο των Εκθέσεων Αξιολόγησης, καθώς και κάθε άλλη λεπτομέρεια εφαρμογής της διαδικασίας αξιολόγησης.
Άρθρο 62
Ενστάσεις
1. Ο αξιολογούμενος έχει το δικαίωμα να ασκήσει ένσταση ενώπιον του αρμόδιου, σύμφωνα με το άρθρο 63, οργάνου, αν ο μέσος όρος βαθμολογίας της έκθεσης αξιολόγησης είναι μικρότερος του ενενήντα (90).
2. Η ένσταση περιλαμβάνει αναλυτικά τα συγκεκριμένα στοιχεία και τα πραγματικά περιστατικά, στα οποία ο αξιολογούμενος θεμελιώνει τους ισχυρισμούς της ένστασής του.
3. Οι ενστάσεις ασκούνται εντός αποκλειστικής προθεσμίας δώδεκα (12) ημερών από την επομένη της γνωστοποίησης, με απόδειξη της αξιολογικής έκθεσης στον αξιολογούμενο. Οι ενστάσεις υποβάλλονται στην αρμόδια υπηρεσία για την τήρηση των διαδικασιών αξιολόγησης, η οποία τις διαβιβάζει στο αρμόδιο όργανο, σύμφωνα με το άρθρο 63. Οι ενστάσεις ασκούνται μέσω ψηφιακής εφαρμογής, που τηρείται για τον σκοπό αυτόν από τη Γενική Διεύθυνση Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. 
4. Το αρμόδιο, σύμφωνα με το άρθρο 63, όργανο εξετάζει το παραδεκτό και το βάσιμο της ένστασης και μπορεί είτε να οριστικοποιήσει είτε να διορθώσει την έκθεση αξιολόγησης με παράθεση πλήρους αιτιολογίας. Δικαιούται, επίσης, να ζητήσει οποιεσδήποτε πρόσθετες διευκρινίσεις κρίνει απαραίτητες από τους αξιολογητές ή τον αξιολογούμενο και γενικώς να ενεργήσει για τη διακρίβωση των προβαλλόμενων ισχυρισμών, αποφαίνεται δε για τις ενστάσεις μέσα σε προθεσμία τριάντα (30) ημερών από την περιέλευσή τους σε αυτό. Αν αρμόδιες για τη εξέταση των ενστάσεων είναι η Διοικούσα Επιτροπή Πρότυπων και Πειραματικών Σχολείων (Δ.Ε.Π.Π.Σ.) και οι Περιφερειακές Επιτροπές Πρότυπων και Πειραματικών Σχολείων (Π.Ε.Π.Π.Σ.), οι αποφάσεις του δεύτερου εδαφίου εκδίδονται μέσα σε προθεσμία δεκαπέντε (15) ημερών από την περιέλευση των ενστάσεων στα ανωτέρω συλλογικά όργανα.
Άρθρο 63
Όργανα εξέτασης των ενστάσεων
1. Οι ενστάσεις των στελεχών της εκπαίδευσης των περ. α’ έως ζ’ του άρθρου 58 εξετάζονται από το Συμβούλιο της Αρχής Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.). Αν το Συμβούλιο της Αρχής κληθεί να εξετάσει ενστάσεις στελεχών που έχουν αξιολογηθεί από μέλος της, το συγκεκριμένο μέλος κωλύεται να συμμετάσχει στην εξέταση του εν λόγω θέματος.
2. Σε κάθε Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης συγκροτείται Περιφερειακή Ειδική Επιτροπή Αξιολόγησης, η οποία είναι αρμόδια για την εξέταση των ενστάσεων των Προϊσταμένων των Τμημάτων Εκπαιδευτικών Θεμάτων των Διευθύνσεων Πρωτοβάθμιας ή Δευτεροβάθμιας Εκπαίδευσης, των διευθυντών ή Προϊσταμένων και υποδιευθυντών σχολικών μονάδων και Εργαστηριακών Κέντρων (Ε.Κ.), καθώς και των υπευθύνων τομέων Ε.Κ..
3. Οι Περιφερειακές Ειδικές Επιτροπές Αξιολόγησης συγκροτούνται με απόφαση του Υπουργού Παιδείας και Θρησκευμάτων και αποτελούνται από τα εξής μέλη:
α) τον Περιφερειακό Διευθυντή Εκπαίδευσης, ο οποίος αναπληρώνεται από τον νόμιμο αναπληρωτή του, ως Πρόεδρο,
β) τον Περιφερειακό Επόπτη Ποιότητας της Εκπαίδευσης, ο οποίος αναπληρώνεται από τον νόμιμο αναπληρωτή του,
γ) έναν (1) Διευθυντή Πρωτοβάθμιας ή Δευτεροβάθμιας Εκπαίδευσης, ανάλογα με τη βαθμίδα από την οποία προέρχεται ο ενιστάμενος, ο οποίος ορίζεται με τον αναπληρωτή του, ύστερα από κλήρωση μεταξύ των Διευθυντών Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Αν η Περιφερειακή Ειδική Επιτροπή Αξιολόγησης κληθεί να εξετάσει ενστάσεις στελεχών της μειονοτικής Πρωτοβάθμιας ή Δευτεροβάθμιας εκπαίδευσης, ως μέλος της περ. γ’ ορίζεται ο Προϊστάμενος του Γραφείου Μειονοτικής Εκπαίδευσης, που τον αναπληρώνει ο κατά νόμον αναπληρωτής του.
Αν η Περιφερειακή Ειδική Επιτροπή Αξιολόγησης κληθεί να εξετάσει ενστάσεις στελεχών που έχουν αξιολογηθεί από μέλος της επιτροπής, το συγκεκριμένο μέλος κωλύεται να συμμετάσχει στην εξέταση του εν λόγω θέματος από την επιτροπή και τη θέση του παίρνει ο αναπληρωτής του.
4. Με την απόφαση συγκρότησης της Περιφερειακής Ειδικής Επιτροπής Αξιολόγησης ορίζεται υπάλληλος του Τμήματος Προσωπικού της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, με τον αναπληρωτή του, ως γραμματέας της επιτροπής. 
5. Η θητεία των μελών των Περιφερειακών Ειδικών Επιτροπών Αξιολόγησης είναι τετραετής. Τα στελέχη της εκπαίδευσης διατηρούν την ιδιότητα του μέλους των επιτροπών για όσο χρόνο διατηρούν την ιδιότητα στελέχους εκπαίδευσης, με την οποία έχουν οριστεί ως μέλη αυτών.
6. Αρμόδια για την εξέταση των ενστάσεων των Διευθυντών των Πρότυπων Σχολείων (Π.Σ.) και των Πειραματικών Σχολείων (ΠΕΙ.Σ.) και των Προϊσταμένων των ΠΕΙ.Σ. είναι η Διοικούσα Επιτροπή Πρότυπων και Πειραματικών Σχολείων (Δ.Ε.Π.Π.Σ.). Αρμόδια για την εξέταση των ενστάσεων των υποδιευθυντών των Π.Σ. και ΠΕΙ.Σ. είναι η Περιφερειακή Επιτροπή Πρότυπων και Πειραματικών Σχολείων (Π.Ε.Π.Π.Σ.). Στην οικεία συνεδρίαση δεν συμμετέχει το μέλος της Δ.Ε.Π.Π.Π.Σ., που είναι ταυτόχρονα μέλος της Π.Ε.Π.Π.Σ. και το μέλος της Π.Ε.Π.Π.Σ., που είναι ταυτόχρονα μέλος του Ε.Π.Ε.Σ. αντίστοιχα. 
Άρθρο 64
Ειδικές ρυθμίσεις για τα στελέχη των Πρότυπων και Πειραματικών Σχολείων
1. Οι Διευθυντές των Πρότυπων Σχολείων (Π.Σ.) και των Πειραματικών Σχολείων (ΠΕΙ.Σ.), οι οποίοι υπηρετούν με θητεία και ως εκπαιδευτικοί στα ίδια Π.Σ. ή ΠΕΙ.Σ., καθώς και οι Προϊστάμενοι και υποδιευθυντές των Π.Σ. και ΠΕΙ.Σ. αξιολογούνται: α) ως εκπαιδευτικοί των Π.Σ. και ΠΕΙ.Σ., σύμφωνα με την παρ. 1 του άρθρου 20 του ν. 4692/2020 (Α’ 111) και την παρ. 2 του άρθρου 66 του παρόντος και β) ως στελέχη των Π.Σ. και ΠΕΙ.Σ., κατά τις αξιολογικές περιόδους της θητείας τους ως στελεχών της εκπαίδευσης, σύμφωνα με την περ. ια’) του άρθρου 58 του παρόντος. 
2. Αν η θητεία του στελέχους, ως εκπαιδευτικού, λήξει λόγω αρνητικής αξιολόγησης, σύμφωνα με την παρ. 5 του άρθρου 20 του ν. 4692/2020, τότε λήγει αυτοδικαίως και η θητεία του ως στελέχους του Π.Σ. ή ΠΕΙ.Σ.. Το πρώτο εδάφιο εφαρμόζεται ως προς τους υποδιευθυντές και Προϊσταμένους των Π.Σ. ή ΠΕΙ.Σ. και αν δεν υποβάλλουν αίτηση ανανέωσης της θητείας τους ως εκπαιδευτικών των Π.Σ. ή ΠΕΙ.Σ., σύμφωνα με την παρ. 13 του άρθρου 19 του ν. 4692/2020. Κατά τα λοιπά, εφαρμόζεται η παρ. 6 του άρθρου 20 του ν. 4692/2020. Αν το στέλεχος αντικατασταθεί στο τέλος της πρώτης αξιολογικής περιόδου της θητείας του, σύμφωνα με την παρ. 6 του άρθρου 60, τότε εξακολουθεί να ασκεί τα καθήκοντά του ως εκπαιδευτικού του οικείου Π.Σ. ή ΠΕΙ.Σ., εφόσον εξακολουθεί η θητεία του ως εκπαιδευτικού. 
3. Αν εκπαιδευτικός, ο οποίος υπηρετεί με θητεία σε ορισμένο Π.Σ. ή ΠΕΙ.Σ., τοποθετηθεί κατά τη διάρκεια της θητείας του σε θέση διευθυντή άλλου Π.Σ. ή ΠΕΙ.Σ. ή άλλης σχολικής μονάδας, τότε λήγει αυτοδικαίως η θητεία του ως εκπαιδευτικού στο οικείο Π.Σ. ή ΠΕΙ.Σ.
Άρθρο 65
Εξουσιοδοτικές διατάξεις
1. Με απόφαση του Υπουργού Παιδείας και Θρησκευμάτων:
α) δύναται να καθορίζονται οι λεπτομέρειες και κάθε ειδικότερο θέμα για τη διαδικασία αξιολόγησης των στελεχών εκπαίδευσης από το προσωπικό που υπάγεται στα στελέχη αυτά, σύμφωνα με την παρ. 6 του άρθρου 61,
β) δύναται να ρυθμίζεται κάθε θέμα σχετικό με τη μορφή και το περιεχόμενο των Εκθέσεων Αξιολόγησης, καθώς και κάθε άλλη λεπτομέρεια εφαρμογής της διαδικασίας αξιολόγησης, σύμφωνα με το άρθρο 61.
2. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Γενικού Διευθυντή Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων και γνώμη της Αρχής Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.), δύναται να καθορίζονται: α) τα επιμέρους υποκριτήρια, στα οποία αναλύονται τα κριτήρια αξιολόγησης ανάλογα με τη θέση του στελέχους της εκπαίδευσης, σύμφωνα με το άρθρο 60, και β) το περιεχόμενο της ημιδομημένης συνέντευξης, σύμφωνα με το άρθρο 61, καθώς και γ) κάθε άλλη λεπτομέρεια σχετική με την αξιολόγηση των στελεχών ή τη διαδικασία διενέργειάς της. Η απόφαση του Υπουργού Παιδείας και Θρησκευμάτων του πρώτου εδαφίου, εφόσον αφορά σε ειδικά ζητήματα αξιολόγησης των στελεχών της μειονοτικής Πρωτοβάθμιας ή Δευτεροβάθμιας εκπαίδευσης ή της διαδικασίας διενέργειάς της, εκδίδεται ύστερα από εισήγηση και του Γενικού Γραμματέα Θρησκευμάτων. 
ΚΕΦΑΛΑΙΟ Γ’
ΑΞΙΟΛΟΓΗΣΗ ΤΟΥ ΕΡΓΟΥ ΤΩΝ ΕΚΠΑΙΔΕΥΤΙΚΩΝ ΚΑΙ ΤΩΝ ΜΕΛΩΝ ΤΟΥ ΕΙΔΙΚΟΥ ΕΚΠΑΙΔΕΥΤΙΚΟΥ ΚΑΙ ΒΟΗΘΗΤΙΚΟΥ ΠΡΟΣΩΠΙΚΟΥ 
Άρθρο 66
Όργανα και αντικείμενο αξιολόγησης 
των εκπαιδευτικών και των μελών του 
Ειδικού Εκπαιδευτικού Προσωπικού 
και του Ειδικού Βοηθητικού Προσωπικού 
της δημόσιας εκπαίδευσης
1. Οι εκπαιδευτικοί της δημόσιας εκπαίδευσης αξιολογούνται ως εξής:
α) Οι εκπαιδευτικοί Πρωτοβάθμιας εκπαίδευσης αξιολογούνται από τον Σύμβουλο Εκπαίδευσης Επιστημονικής Ευθύνης (ειδικότητας), ως προς τη γενική και ειδική διδακτική του γνωστικού αντικειμένου και από τον Διευθυντή ή τον Προϊστάμενο της σχολικής μονάδας ως προς το παιδαγωγικό κλίμα και τη διαχείριση της τάξης, καθώς και από τον Διευθυντή ή τον Προϊστάμενο της σχολικής μονάδας και τον Σύμβουλο Εκπαίδευσης Παιδαγωγικής Ευθύνης, ως προς την υπηρεσιακή συνέπεια και επάρκειά τους.
β) Οι εκπαιδευτικοί Δευτεροβάθμιας εκπαίδευσης αξιολογούνται από τον Σύμβουλο Εκπαίδευσης Επιστημονικής Ευθύνης (ειδικότητας), ως προς τη γενική και ειδική διδακτική του γνωστικού αντικειμένου και από τον Διευθυντή της σχολικής μονάδας, ως προς το παιδαγωγικό κλίμα και τη διαχείριση της τάξης, καθώς και από τον Διευθυντή της σχολικής μονάδας και τον Σύμβουλο Εκπαίδευσης Παιδαγωγικής Ευθύνης, ως προς την υπηρεσιακή συνέπεια και επάρκειά τους. 
γ) Οι εκπαιδευτικοί των σχολικών μονάδων ειδικής αγωγής και εκπαίδευσης, Πρωτοβάθμιας και Δευτεροβάθμιας εκπαίδευσης, καθώς και των τμημάτων ένταξης και παράλληλης στήριξης της γενικής εκπαίδευσης, ανεξαρτήτως βαθμίδας, αξιολογούνται από τον Σύμβουλο Εκπαίδευσης Επιστημονικής Ευθύνης (ειδικότητας), ως προς τη γενική και ειδική διδακτική του γνωστικού αντικειμένου και από τον Διευθυντή της σχολικής μονάδας, ως προς το παιδαγωγικό κλίμα και τη διαχείριση της τάξης, καθώς και από τον Διευθυντή της σχολικής μονάδας και τον Σύμβουλο Ειδικής Αγωγής και Ενταξιακής Εκπαίδευσης, ως προς την υπηρεσιακή συνέπεια και επάρκειά τους. 
δ) Οι εκπαιδευτικοί που υπηρετούν με απόσπαση στα Κέντρα Εκπαίδευσης για το Περιβάλλον και την Αειφορία (Κ.Ε.ΠΕ.Α.), αξιολογούνται από τον Περιφερειακό Επόπτη Ποιότητας της Εκπαίδευσης, ως προς την ποιότητα του υποστηρικτικού, οργανωτικού και παιδαγωγικού έργου τους και από τον Προϊστάμενο του Κ.Ε.ΠΕ.Α., ως προς την υπηρεσιακή συνέπεια και επάρκειά τους.
ε) Οι εκπαιδευτικοί που υπηρετούν στις Διευθύνσεις Πρωτοβάθμιας ή Δευτεροβάθμιας Εκπαίδευσης ως: εα) Υπεύθυνοι Περιβαλλοντικής Εκπαίδευσης, Αγωγής Υγείας, Πολιτιστικών Θεμάτων, Σχολικών Δραστηριοτήτων, Σχολικού Επαγγελματικού Προσανατολισμού, Φυσικής Αγωγής και Σχολικού Αθλητισμού, εβ) Πληροφορικής και Νέων Τεχνολογιών και εγ) Ε.Κ.Φ.Ε., αξιολογούνται από τον Επόπτη Ποιότητας της Εκπαίδευσης, ως προς την ποιότητα του υποστηρικτικού, οργανωτικού και παιδαγωγικού έργου τους και από τον Προϊστάμενο του Τμήματος Εκπαιδευτικών Θεμάτων της Διεύθυνσης Πρωτοβάθμιας ή Δευτεροβάθμιας Εκπαίδευσης, όσον αφορά στους εκπαιδευτικούς της υποπερ. εα’ ή τον Προϊστάμενο του Τμήματος Πληροφορικής και Νέων Τεχνολογιών της Διεύθυνσης Πρωτοβάθμιας ή Δευτεροβάθμιας Εκπαίδευσης, όσον αφορά στους εκπαιδευτικούς της υποπερ. εβ’ ή τον Διευθυντή Εκπαίδευσης, όσον αφορά στους εκπαιδευτικούς της υποπερ. εγ’, ως προς την υπηρεσιακή συνέπεια και επάρκειά τους.
στ) Τα μέλη του Ειδικού Εκπαιδευτικού Προσωπικού (Ε.Ε.Π.) των σχολικών μονάδων ειδικής αγωγής και εκπαίδευσης Πρωτοβάθμιας και Δευτεροβάθμιας εκπαίδευσης, καθώς και τα μέλη του Ε.Ε.Π. που υπηρετούν σε σχολικές μονάδες της γενικής εκπαίδευσης, ανεξαρτήτως βαθμίδας, αξιολογούνται από τον Σύμβουλο Εκπαίδευσης Επιστημονικής Ευθύνης (ειδικότητας) του Ε.Ε.Π., ως προς την ποιότητα του υποστηρικτικού και παιδαγωγικού έργου τους και από τον Διευθυντή της σχολικής μονάδας, ως προς το παιδαγωγικό κλίμα και τη διαχείριση της τάξης, καθώς και από τον Διευθυντή της σχολικής μονάδας και τον Σύμβουλο Ειδικής Αγωγής και Ενταξιακής Εκπαίδευσης που έχει την παιδαγωγική ευθύνη της, ως 
προς την υπηρεσιακή συνέπεια και την επάρκειά τους.
ζ) Οι εκπαιδευτικοί που υπηρετούν στα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), αξιολογούνται από τον Σύμβουλο Ειδικής Αγωγής και Ενταξιακής Εκπαίδευσης, ως προς την ποιότητα του αξιολογικού, συμβουλευτικού, υποστηρικτικού - παιδαγωγικού έργου τους και από τον Προϊστάμενο του ΚΕ.Δ.Α.Σ.Υ., ως προς την υπηρεσιακή συνέπεια και επάρκειά τους.
η) Τα μέλη του Ε.Ε.Π. που υπηρετούν στα ΚΕ.Δ.Α.Σ.Υ. και στις Επιτροπές Διεπιστημονικής Υποστήριξης (Ε.Δ.Υ.), αξιολογούνται από τον Σύμβουλο Εκπαίδευσης Επιστημονικής Ευθύνης (ειδικότητας) του Ε.Ε.Π., ως προς την ποιότητα του αξιολογικού, συμβουλευτικού, υποστηρικτικού - παιδαγωγικού έργου τους και από τον Προϊστάμενο του ΚΕ.Δ.Α.Σ.Υ., ως προς την υπηρεσιακή συνέπεια και επάρκειά τους. 
θ) Τα μέλη του Ειδικού Βοηθητικού Προσωπικού (Ε.Β.Π.) που υπηρετούν σε σχολικές μονάδες ειδικής αγωγής και εκπαίδευσης Πρωτοβάθμιας και Δευτεροβάθμιας εκπαίδευσης, καθώς και τα μέλη του Ε.Β.Π. που υπηρετούν σε σχολικές μονάδες της γενικής εκπαίδευσης, ανεξαρτήτως βαθμίδας, αξιολογούνται από τον Σύμβουλο Ειδικής Αγωγής και Ενταξιακής Εκπαίδευσης, ως προς την ποιότητα του υποστηρικτικού έργου τους και από τον Διευθυντή της σχολικής μονάδας στην οποία υπηρετούν, ως προς την υπηρεσιακή συνέπεια και επάρκειά τους. 
2. Οι Διευθυντές ή οι Προϊστάμενοι σχολικών μονάδων και Εργαστηριακών Κέντρων (Ε.Κ.), οι υποδιευθυντές τους και οι Υπεύθυνοι τομέων Ε.Κ. αξιολογούνται και ως εκπαιδευτικοί πρωτοβάθμιας ή δευτεροβάθμιας εκπαίδευσης, κατά περίπτωση, από έναν Σύμβουλο Εκπαίδευσης Επιστημονικής Ευθύνης (ειδικότητας), ως προς τη γενική και ειδική διδακτική του γνωστικού αντικειμένου και από έναν Σύμβουλο Εκπαίδευσης Παιδαγωγικής Ευθύνης, ως προς το παιδαγωγικό κλίμα και τη διαχείριση της τάξης. Οι ως άνω αξιολογητές Σύμβουλοι Εκπαίδευσης ορίζονται με απόφαση του Επόπτη Ποιότητας της Εκπαίδευσης της οικείας Διεύθυνσης Πρωτοβάθμιας ή Δευτεροβάθμιας Εκπαίδευσης, μεταξύ των υπηρετούντων στη Διεύθυνση αυτήν Συμβούλων Επιστημονικής ή Παιδαγωγικής Ευθύνης και πρέπει να μην είναι οι Σύμβουλοι Εκπαίδευσης Επιστημονικής ή Παιδαγωγικής Ευθύνης, σε συνεργασία με τους οποίους, ο Διευθυντής ή ο Προϊστάμενος ασκεί το αξιολογικό έργο στους εκπαιδευτικούς της δομής, την οποία διευθύνει ή της οποίας προΐσταται. Εφόσον, δεν είναι δυνατός ο ορισμός αξιολογητών Συμβούλων Εκπαίδευσης σύμφωνα με το προηγούμενο εδάφιο, ο Επόπτης Ποιότητας της Εκπαίδευσης αιτείται τον ορισμό τους από τον Περιφερειακό Επόπτη Ποιότητας της Εκπαίδευσης, μεταξύ των Συμβούλων Εκπαίδευσης Επιστημονικής ή Παιδαγωγικής Ευθύνης πλησιόχωρης Διεύθυνσης Εκπαίδευσης. Σε όσες περιπτώσεις δεν είναι και πάλι δυνατός ο ορισμός αξιολογητών Συμβούλων Εκπαίδευσης, ο Περιφερειακός Επόπτης ορίζει ως αξιολογητές έναν Επόπτη Ποιότητας της Εκπαίδευσης της Περιφερειακής Διεύθυνσης Εκπαίδευσης και έναν Σύμβουλο Εκπαίδευσης Επιστημονικής Ευθύνης (ειδικότητας) πλησιόχωρης Περιφερειακής Διεύθυνσης Εκπαίδευσης, μετά από υπόδειξη του Περιφερειακού Επόπτη Ποιότητας της Εκπαίδευσης αυτής της Περιφερειακής Διεύθυνσης Εκπαίδευσης. 
3. Οι εκπαιδευτικοί του ελληνόγλωσσου προγράμματος των μειονοτικών σχολικών μονάδων και τα μέλη Ε.Ε.Π. και Ε.Β.Π., που υπηρετούν σε αυτές, αξιολογούνται από τον Σύμβουλο Εκπαίδευσης Επιστημονικής Ευθύνης (ειδικότητας) ή από τον Σύμβουλο Ειδικής Αγωγής και Ενταξιακής Εκπαίδευσης, κατά περίπτωση, ως προς τη γενική και ειδική διδακτική του γνωστικού αντικειμένου και από τον Υποδιευθυντή της σχολικής μονάδας ως προς το παιδαγωγικό κλίμα και τη διαχείριση της τάξης, καθώς και από τον υποδιευθυντή της σχολικής μονάδας και τον Σύμβουλο Εκπαίδευσης που έχει την παιδαγωγική ευθύνη, ως προς την υπηρεσιακή συνέπεια και επάρκειά τους. 
4. Οι εκπαιδευτικοί του μειονοτικού προγράμματος των μειονοτικών σχολικών μονάδων της Πρωτοβάθμιας εκπαίδευσης αξιολογούνται από τον οικείο Σύμβουλο Εκπαίδευσης Μειονοτικού Προγράμματος Μειονοτικών Σχολείων, ως προς τη γενική και ειδική διδακτική του γνωστικού αντικειμένου και από τον Διευθυντή της σχολικής μονάδας, ως προς το παιδαγωγικό κλίμα και τη διαχείριση της τάξης, καθώς και από τον Διευθυντή της σχολικής μονάδας και τον οικείο Σύμβουλο Εκπαίδευσης Μειονοτικού Προγράμματος Μειονοτικών Σχολείων, ως προς την υπηρεσιακή συνέπεια και επάρκειά τους.
5. Η αξιολόγηση των εκπαιδευτικών και των μελών του Ε.Ε.Π. και Ε.Β.Π., που υπηρετούν σε περισσότερες από μία σχολικές μονάδες, διενεργείται από τον Διευθυντή της σχολικής μονάδας και τους οικείους Συμβούλους Εκπαίδευσης (παιδαγωγικής ευθύνης, επιστημονικής ευθύνης/ειδικότητας) της μονάδας, στην οποία διδάσκουν τις περισσότερες ώρες ή που ορίζεται με απόφαση του Διευθυντή Εκπαίδευσης, εάν οι ώρες είναι ισοκατανεμημένες.
6. Οι εκπαιδευτικοί που υπηρετούν με απόσπαση σε σχολεία του εξωτερικού, αξιολογούνται από τον Συντονιστή Εκπαίδευσης Εξωτερικού. Στις περιπτώσεις, όπου στη σχολική μονάδα προΐσταται Διευθυντής, ασκεί το έργο της αξιολόγησης των εκπαιδευτικών που προβλέπεται από τις διατάξεις του παρόντος. 
7. Οι δόκιμοι εκπαιδευτικοί και τα μέλη του Ε.Ε.Π. και Ε.Β.Π. αξιολογούνται, όπως και οι μόνιμοι εκπαιδευτικοί και μέλη. 
8. Η αξιολόγηση των εκπαιδευτικών των πρότυπων και πειραματικών σχολείων διενεργείται, σύμφωνα με τις διατάξεις του παρόντος, για όσα θέματα δεν ρυθμίζονται διαφορετικά από το άρθρο 20 του ν. 4692/2020 (Α’ 111). 
Άρθρο 67
Πεδία και κριτήρια αξιολόγησης 
του έργου των εκπαιδευτικών
1. Το έργο των εκπαιδευτικών αξιολογείται τεκμηριωμένα σε τετράβαθμη περιγραφική κλίμακα, στην οποία το έργο τους διαβαθμίζεται από εξαιρετικό, σε πολύ καλό, σε ικανοποιητικό ή σε μη ικανοποιητικό, ως προς δύο (2) πεδία: Α) το διδακτικό και παιδαγωγικό έργο του εκπαιδευτικού, το οποίο εξειδικεύεται σε Α1) γενική και ειδική διδακτική του γνωστικού αντικειμένου και Α2) παιδαγωγικό κλίμα και διαχείριση της τάξης και Β) υπηρεσιακή συνέπεια και επάρκεια του εκπαιδευτικού. 
2. Όσον αφορά στο πεδίο Α1, το διδακτικό και παιδαγωγικό έργο του εκπαιδευτικού, στο πλαίσιο της γενικής και ειδικής διδακτικής του γνωστικού αντικειμένου, αξιολογείται τεκμηριωμένα από τον Σύμβουλο Εκπαίδευσης Επιστημονικής Ευθύνης (ειδικότητας), με βάση τα εξής κριτήρια: 
α) Προετοιμασία διδασκαλίας: αα) αξιολογούνται ο σχεδιασμός του μαθήματος, η προετοιμασία εκπαιδευτικού υλικού ή δραστηριοτήτων, η σαφήνεια των διδακτικών στόχων, η επιλογή και η συνεκτικότητα των δραστηριοτήτων, η εφαρμογή πρακτικών διαφοροποιημένης μάθησης και εν γένει σύγχρονων τεχνικών διδασκαλίας σε εναρμόνιση με τα προγράμματα σπουδών, τις συνθήκες της τάξης, τις γνωστικές και τις άλλες ανάγκες των μαθητών, η αξιοποίηση και των ψηφιακών μέσων και η γενικότερη μεθοδολογία της διδασκαλίας και αβ) για τους εκπαιδευτικούς των σχολικών μονάδων ειδικής αγωγής, τμημάτων ένταξης και παράλληλης στήριξης, αξιολογούνται επιπλέον η εξειδίκευση των βασικών αξόνων του Εξατομικευμένου Προγράμματος Εκπαίδευσης (Ε.Π.Ε.), κατόπιν κατάλληλης διερεύνησης και αξιολόγησης των εκπαιδευτικών ή άλλων αναγκών των μαθητών με αναπηρία ή ειδικές εκπαιδευτικές ανάγκες, η κατάρτιση κατάλληλα προσαρμοσμένων εξατομικευμένων ή ομαδικών προγραμμάτων εκπαιδευτικής υποστήριξης των μαθητών, η αποτίμηση και επαναξιολόγηση αυτών, καθώς και η αξιοποίηση εναλλακτικών μορφών αξιολόγησης των μαθητών.
β) Ετοιμότητα ως προς το γνωστικό αντικείμενο: Αξιολογούνται η επιστημονική εγκυρότητα της διδασκαλίας, ο βαθμός επικαιροποίησης της γνώσης και ο επιτυχής μετασχηματισμός του γνωστικού αντικειμένου σε σχολική γνώση.
γ) Διδακτική μεθοδολογία και πρακτικές: Ανάλογα με τις εκπαιδευτικές ανάγκες των μαθητών, τη βαθμίδα εκπαίδευσης και το γνωστικό αντικείμενο, αξιολογούνται η χρήση συμμετοχικών διδακτικών στρατηγικών και τεχνικών, η διαχείριση του χρόνου, η ενεργητική και ισότιμη συμμετοχή όλων των μαθητών στη μαθησιακή διαδικασία, η σύνδεση του μαθήματος με την προϋπάρχουσα γνώση των μαθητών, η οργάνωση της εργασίας των μαθητών, η κατάλληλη αξιοποίηση εποπτικών μέσων και των Τεχνολογιών Πληροφορικής και Επικοινωνιών (Τ.Π.Ε.), η αντιμετώπιση λειτουργικών και οργανωτικών ζητημάτων και δυσκολιών, η επικοινωνιακή ικανότητα, η ενθάρρυνση για ομαδοσυνεργατικές δράσεις, ο ρυθμός του μαθήματος, η ακρίβεια και σαφήνεια των οδηγιών. Επιπλέον, αξιολογούνται η χρήση διαφοροποιημένων διδακτικών στρατηγικών και τεχνικών, η ανάπτυξη συνεργατικών και διεπιστημονικών πρακτικών για τον σχεδιασμό του περιεχομένου των διδακτικών δραστηριοτήτων, ανάλογα με τις εκπαιδευτικές ανάγκες, τις μαθησιακές δυνατότητες και την ηλικία των μαθητών, η αξιοποίηση εναλλακτικών μορφών αξιολόγησης και η ανατροφοδότηση των μαθητών.
δ) Παιδαγωγικό κλίμα και διαχείριση της τάξης: Αξιολογούνται η συμβολή του εκπαιδευτικού στη δημιουργία κλίματος μάθησης μέσα στην τάξη, στην προώθηση πνεύματος αμοιβαίας εμπιστοσύνης και αλληλοσεβασμού μεταξύ του ιδίου και των μαθητών, στην πρόληψη προβλημάτων πειθαρχίας, στην επίλυση διαφορών και στη διαχείριση συγκρούσεων, η επίδρασή του στη στάση των μαθητών απέναντι στη μάθηση, οι ευκαιρίες για εποικοδομητικό διάλογο, η ενεργητική συμμετοχή των μαθητών στη μαθησιακή διαδικασία, η αποδοχή της διαφορετικότητας, η σχέση των μαθητών με τον εκπαιδευτικό, τους συμμαθητές τους και τα λοιπά μέλη της σχολικής κοινότητας.
ε) Αναστοχασμός της διδασκαλίας - Αυτοαξιολόγηση του εκπαιδευτικού: Αξιολογείται η ικανότητα αναστοχασμού του εκπαιδευτικού ως προς τη διδασκαλία και το παιδαγωγικό έργο του, κριτικής επανεξέτασης των πρακτικών του, εντοπισμού των προβληματικών σημείων της διδασκαλίας του και εξεύρεσης λύσεων για την αντιμετώπισή τους.
3. Όσον αφορά στο πεδίο Α2, το παιδαγωγικό κλίμα και η διαχείριση της τάξης αξιολογούνται τεκμηριωμένα από τον Διευθυντή ή Προϊστάμενο της σχολικής μονάδας, με βάση τα εξής κριτήρια: 
α) Παιδαγωγικό κλίμα και διαχείριση της τάξης: Αξιολογείται η συμβολή του εκπαιδευτικού στη δημιουργία κλίματος μάθησης μέσα στην τάξη, στην προώθηση πνεύματος αμοιβαίας εμπιστοσύνης και αλληλοσεβασμού μεταξύ του ιδίου και των μαθητών στην εμπλοκή τους στη μαθησιακή διαδικασία, στην πρόληψη προβλημάτων πειθαρχίας, στην επίλυση διαφορών και στη διαχείριση συγκρούσεων και στην αποδοχή της διαφορετικότητας.
β) Αναστοχασμός - Αυτοαξιολόγηση του εκπαιδευτικού: Αξιολογείται η ικανότητα αναστοχασμού του εκπαιδευτικού, ως προς τη διαχείριση του παιδαγωγικού κλίματος της τάξης, την κριτική επανεξέταση των πρακτικών του, τον εντοπισμό των προβληματικών σημείων στη διαχείριση του κλίματος και την υιοθέτηση σύγχρονων παιδαγωγικών προσεγγίσεων για την αντιμετώπισή τους.
4. Το έργο των Διευθυντών ή των Προϊσταμένων σχολικών μονάδων και Εργαστηριακών Κέντρων (Ε.Κ.), των υποδιευθυντών τους και των Υπευθύνων τομέων Ε.Κ. αξιολογείται τεκμηριωμένα σε τετράβαθμη περιγραφική κλίμακα, στην οποία το έργο τους διαβαθμίζεται από εξαιρετικό, σε πολύ καλό, σε ικανοποιητικό ή σε μη ικανοποιητικό, ως προς δύο (2) πεδία: Α1) γενική και ειδική διδακτική του γνωστικού αντικειμένου και Α2) παιδαγωγικό κλίμα και τη διαχείριση της τάξης. Κατά τα λοιπά ισχύουν αναλόγως όσα ορίζονται στις παρ. 2 και 3. 
5. Όσον αφορά στο πεδίο Β, η υπηρεσιακή συνέπεια και η επάρκεια του εκπαιδευτικού αξιολογούνται τεκμηριωμένα από τον Διευθυντή ή Προϊστάμενο της σχολικής μονάδας και τον Σύμβουλο Εκπαίδευσης Παιδαγωγικής Ευθύνης, με βάση τα εξής κριτήρια: 
α) Συνέπεια και ενδιαφέρον κατά την εκτέλεση των υπαλληλικών υποχρεώσεών του: Αξιολογούνται η συνέπεια του εκπαιδευτικού κατά την εκτέλεση των καθηκόντων του και η ανταπόκρισή του στο θεσμοθετημένο πλαίσιο λειτουργίας της σχολικής μονάδας, όπως η τήρηση του ωραρίου, η έγκαιρη προσέλευση στο μάθημα, η ενεργός συμμετοχή στις συνεδριάσεις του συλλόγου διδασκόντων, η αποτελεσματική διεκπεραίωση εργασιών που του αναθέτει η διεύθυνση της σχολικής μονάδας, όπως οι εργασίες γραφείου, η ενεργός συμμετοχή στις εκδηλώσεις του σχολείου και η συμβολή του στην εύρυθμη λειτουργία του.
β) Ενεργός συμμετοχή στη λειτουργία της σχολικής μονάδας και στην αυτοαξιολόγησή της: Αξιολογούνται η ανάληψη πρωτοβουλιών για τη βελτίωση της λειτουργίας της σχολικής μονάδας, το ενδιαφέρον για τα ζητήματα του σχολείου, η ενεργός συμμετοχή στην καθημερινότητα της σχολικής ζωής, η ικανότητα επίλυσης προβλημάτων, η ενεργός συμμετοχή στην οργάνωση της σχολικής μονάδας και στις διαδικασίες συλλογικού προγραμματισμού και εσωτερικής αξιολόγησης της σχολικής μονάδας και του προσφερόμενου εκπαιδευτικού έργου.
γ) Συνεργασία με τους συναδέλφους: Αξιολογείται η συνεργασία με τον Διευθυντή και τους συναδέλφους, για τον προγραμματισμό των δράσεων του σχολείου, για τον σχεδιασμό του διδακτικού έργου, καθώς και για τη λειτουργία της σχολικής μονάδας γενικότερα. 
δ) Επικοινωνία και συνεργασία με γονείς και φορείς: Αξιολογούνται η συνεργασία του εκπαιδευτικού με τους γονείς ή κηδεμόνες και την κοινότητα προς όφελος των μαθητών, η έγκαιρη και έγκυρη ενημέρωση των γονέων ή κηδεμόνων για την πρόοδο των μαθητών. 
6. Όσον αφορά στους εκπαιδευτικούς των μονοθέσιων νηπιαγωγείων και δημοτικών σχολείων το πεδίο Α αξιολογείται από τον Σύμβουλο Εκπαίδευσης Επιστημονικής Ευθύνης (ειδικότητας) και το πεδίο Β από τον Σύμβουλο Εκπαίδευσης Παιδαγωγικής Ευθύνης.
Άρθρο 68
Πεδία και κριτήρια αξιολόγησης του έργου 
των εκπαιδευτικών των Κέντρων Εκπαίδευσης για το Περιβάλλον και την Αειφορία 
και των Διευθύνσεων Εκπαίδευσης
1. Το έργο των εκπαιδευτικών των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), καθώς και των Υπευθύνων Περιβαλλοντικής Εκπαίδευσης, Αγωγής Υγείας, Πολιτιστικών Θεμάτων, Σχολικών Δραστηριοτήτων, Σχολικού Επαγγελματικού Προσανατολισμού (Σ.Ε.Π.), Εργαστηριακών Κέντρων Φυσικών Επιστημών (Ε.Κ.Φ.Ε.), Πληροφορικής και Νέων Τεχνολογιών και Φυσικής Αγωγής και Σχολικού Αθλητισμού που υπηρετούν στις Διευθύνσεις Εκπαίδευσης αξιολογείται τεκμηριωμένα σε τετράβαθμη περιγραφική κλίμακα, στην οποία το έργο τους διαβαθμίζεται από εξαιρετικό, σε πολύ καλό, σε ικανοποιητικό ή σε μη ικανοποιητικό, ως προς δύο (2) πεδία: Α) το υποστηρικτικό, οργανωτικό, παιδαγωγικό έργο και Β) την υπηρεσιακή συνέπεια και επάρκεια. 
2. Όσον αφορά στο πεδίο Α, το υποστηρικτικό, οργανωτικό και παιδαγωγικό έργο αξιολογείται από: α) τον Περιφερειακό Επόπτη Ποιότητας της Εκπαίδευσης και β) τον Επόπτη Ποιότητας της Εκπαίδευσης για τους εκπαιδευτικούς που υπηρετούν στα Κ.Ε.ΠΕ.Α. και τις Διευθύνσεις Πρωτοβάθμιας ή Δευτεροβάθμιας Εκπαίδευσης, αντίστοιχα, με βάση τα εξής κριτήρια:
α) Προετοιμασία και σχεδιασμός προγραμμάτων: Αξιολογούνται ο προγραμματισμός, η οργάνωση και η υλοποίηση των προγραμμάτων, ο σχεδιασμός καινοτόμων δράσεων, η ανάπτυξη κατάλληλου εκπαιδευτικού υλικού για την υποστήριξη των προγραμμάτων, η εφαρμογή κατάλληλου και αποτελεσματικού συστήματος εποπτείας, παρακολούθησης και αξιολόγησης των προγραμμάτων.
β) Δράσεις ενημέρωσης - συνεργασία: Αξιολογούνται ο σχεδιασμός και η υλοποίηση δράσεων ενημέρωσης, ευαισθητοποίησης, καθοδήγησης και υποστήριξης των εκπαιδευτικών, η δημιουργία ομάδων υποστήριξης και ενδυνάμωσης των εκπαιδευτικών, η διάχυση των καλών πρακτικών και η προώθηση των προγραμμάτων, η διοργάνωση επιμορφωτικών σεμιναρίων και συνεδρίων.
γ) Διαχείριση οργανωτικού, υποστηρικτικού έργου: Αξιολογούνται η εφαρμογή δράσεων, που αφορούν στην οργάνωση και υλοποίηση των δραστηριοτήτων που προωθούν την ενεργό και ισότιμη συμμετοχή όλων των εκπαιδευτικών, η προώθηση της συνεργασίας με όλα τα μέλη της εκπαιδευτικής κοινότητας σε επίπεδο διερεύνησης, σχεδιασμού, υλοποίησης και αξιολόγησης προγραμμάτων, στη χρήση κατάλληλων υλικών και μέσων και στη δυναμική των σχέσεων, η διαχείριση συγκεκριμένων αναγκών ή δυσκολιών κατά την παροχή του έργου, ο σχεδιασμός και η οργάνωση κοινών δραστηριοτήτων και ενεργειών σχολικών μονάδων και φορέων της ευρύτερης κοινότητας. 
δ) Μεθοδολογία και σύγχρονες πρακτικές: Αξιολογούνται η χρήση σύγχρονων τεχνικών, καθώς και η εφαρμογή νέων μεθοδολογιών και εξειδικευμένων διαδικασιών κατά την ανάπτυξη και υλοποίηση προγραμμάτων. 
ε) Αναστοχασμός - Αυτοαξιολόγηση: Αξιολογούνται η ικανότητα αναστοχασμού και επαναπροσδιορισμού σχεδιασμού, οργάνωσης και υλοποίησης των προγραμμάτων, η διάθεση για διαρκή βελτίωση της ποιότητας του παρεχόμενου έργου, η αποτίμηση του βαθμού επίτευξης των στόχων, ο εντοπισμός των δυσκολιών και των προβλημάτων που προέκυψαν κατά την υλοποίησή του και ο τρόπος αντιμετώπισής τους στο πλαίσιο της αυτοαξιολόγησης.
3. Όσον αφορά στο πεδίο Β, η υπηρεσιακή συνέπεια και επάρκεια αξιολογούνται τεκμηριωμένα από: α) τον Προϊστάμενο του Κ.Ε.ΠΕ.Α. για τους εκπαιδευτικούς που υπηρετούν σε Κ.Ε.ΠΕ.Α. και β) τον Προϊστάμενο του Τμήματος Εκπαιδευτικών Θεμάτων της Διεύθυνσης Πρωτοβάθμιας ή Δευτεροβάθμιας Εκπαίδευσης ή τον Προϊστάμενο του Τμήματος Πληροφορικής και Νέων Τεχνολογιών της Διεύθυνσης Πρωτοβάθμιας ή Δευτεροβάθμιας Εκπαίδευσης ή τον Διευθυντή Εκπαίδευσης, κατά περίπτωση, για τους εκπαιδευτικούς που υπηρετούν στις Διευθύνσεις Εκπαίδευσης, με βάση τα εξής κριτήρια: 
α) Συνέπεια και ενδιαφέρον: Αξιολογούνται η συνέπεια του εκπαιδευτικού κατά την εκτέλεση των καθηκόντων του και η ανταπόκρισή του στο θεσμοθετημένο πλαίσιο λειτουργίας του κέντρου ή της υπηρεσίας, όπως η τήρηση του ωραρίου και η έγκαιρη προσέλευση, η ενεργός συμμετοχή στην υλοποίηση των δράσεων που έχουν προγραμματισθεί, η αποτελεσματική διεκπεραίωση των διοικητικού χαρακτήρα υπηρεσιακών διαδικασιών και εργασιών που του ανατίθενται, το ενδιαφέρον για τα ζητήματα του κέντρου ή της υπηρεσίας. 
β) Ενεργός συμμετοχή στη λειτουργία του κέντρου ή της υπηρεσίας: Αξιολογούνται η συμβολή του στην εύρυθμη λειτουργία του κέντρου ή της υπηρεσίας, η ανάληψη πρωτοβουλιών για τη βελτίωση της λειτουργίας της, η συμβολή του στη δημιουργία αποδοτικού οργανωτικού κλίματος, η τήρηση των χρονοδιαγραμμάτων παροχής των υπηρεσιών του, η ικανότητα επίλυσης προβλημάτων, η ενεργός συμμετοχή στις διαδικασίες προγραμματισμού και αποτίμησης, καθώς και στην υλοποίηση των δράσεων βελτίωσης του παρεχόμενου έργου.
γ) Συνεργασία και επικοινωνία: Αξιολογούνται ο βαθμός συνεργασίας με τον Προϊστάμενο και τα λοιπά μέλη του προσωπικού του κέντρου ή της υπηρεσίας, η ανταπόκριση στη συμμετοχική λήψη αποφάσεων, η ικανότητα ανάπτυξης συνεργατικών δράσεων με τις σχολικές μονάδες, τις διάφορες υπηρεσίες και την ευρύτερη κοινότητα για την εγκαθίδρυση συνεργασιών και δικτύων με επιστημονικούς και κοινωνικούς φορείς.
Άρθρο 69
Πεδία και κριτήρια αξιολόγησης του έργου 
των μελών του Ειδικού Εκπαιδευτικού Προσωπικού των σχολικών μονάδων
1. Το έργο των μελών του Ειδικού Εκπαιδευτικού Προσωπικού (Ε.Ε.Π.) των σχολικών μονάδων αξιολογείται τεκμηριωμένα σε τετράβαθμη περιγραφική κλίμακα, στην οποία διαβαθμίζεται από εξαιρετικό, σε πολύ καλό, σε ικανοποιητικό ή σε μη ικανοποιητικό, ως προς δύο (2) πεδία: Α) το υποστηρικτικό και παιδαγωγικό έργο του μέλους του Ε.Ε.Π., το οποίο εξειδικεύεται σε: Α1) ειδικό υποστηρικτικό και παιδαγωγικό έργο και Α2) παιδαγωγικό κλίμα και διαχείριση του υποστηρικτικού έργου και Β) υπηρεσιακή συνέπεια και επάρκεια του μέλους του Ε.Ε.Π.. 
2. Όσον αφορά στο πεδίο Α1, το υποστηρικτικό και παιδαγωγικό έργο, αξιολογείται τεκμηριωμένα από τον Σύμβουλο Εκπαίδευσης Επιστημονικής Ευθύνης (ειδικότητας) του Ε.Ε.Π., με βάση τα εξής κριτήρια: 
α) Προετοιμασία και σχεδιασμός προγραμμάτων ατομικής ή μικροομαδικής υποστήριξης μαθητών: Αξιολογούνται ο προγραμματισμός και η οργάνωση του υποστηρικτικού έργου, ο σχεδιασμός, η διαμόρφωση και υλοποίηση εξατομικευμένων ή ομαδικών προγραμμάτων υποστήριξης των μαθητών, η ανάπτυξη κατάλληλου εκπαιδευτικού υλικού, η συμμετοχή στη διεπιστημονική ομάδα για την εξειδίκευση των βασικών αξόνων του Εξατομικευμένου Προγράμματος Εκπαίδευσης (Ε.Π.Ε.) των μαθητών, καθώς και η επαναξιολόγηση των προγραμμάτων.
β) Τήρηση κανόνων δεοντολογίας και διεπιστημονική συνεργασία: Αξιολογούνται η εφαρμογή κανόνων δεοντολογίας, ο σεβασμός και η διάκριση των υπηρεσιακών ρόλων και αρμοδιοτήτων στο πλαίσιο της διεπιστημονικής συνεργασίας, η υπευθυνότητα για τη συμμετοχική λήψη αποφάσεων και η διαμόρφωση συμμετοχικών τρόπων πρόληψης, παρέμβασης και διαχείρισης εντάσεων και συγκρούσεων.
γ) Διαχείριση ατομικού ή μικροομαδικού υποστηρικτικού έργου: Αξιολογούνται η εφαρμογή συνεργατικών πρακτικών για την ενεργό και ισότιμη συμμετοχή όλων των μαθητών, η οργάνωση των εξατομικευμένων ή ομαδικών παρεμβάσεων, η χρήση κατάλληλων υλικών και μέσων, η διαχείριση συγκεκριμένων αναγκών ή δυσκολιών κατά την παροχή του υποστηρικτικού έργου. 
δ) Μεθοδολογία και σύγχρονες πρακτικές: Αξιολογούνται η χρήση σύγχρονων μεθόδων διερεύνησης αναγκών, αξιολόγησης, και διατύπωσης εισηγήσεων με άξονα την εγκυρότητα, την αξιοπιστία και τους περιορισμούς αυτών των μεθόδων, καθώς και η εφαρμογή εξειδικευμένων διαδικασιών και εργαλείων μέτρησης για την τυπική - άτυπη αξιολόγηση των πάσης φύσεως αιτημάτων (αξιολογικών και συμβουλευτικών).
ε) Αναστοχασμός - Αυτοαξιολόγηση: Αξιολογούνται η ικανότητα αναστοχασμού για τη βελτίωση των πρακτικών διερεύνησης και αξιολόγησης εκπαιδευτικών και άλλων αναγκών των μαθητών, η ικανότητα επαναπροσδιορισμού του σχεδιασμού των υποστηρικτικών προγραμμάτων, η αποτίμηση του βαθμού επίτευξης των στόχων, ο εντοπισμός των δυσκολιών και των προβλημάτων και ο τρόπος αντιμετώπισής τους. 
3. Όσον αφορά στο πεδίο Α2, το παιδαγωγικό έργο του μέλους του Ε.Ε.Π. αξιολογείται τεκμηριωμένα από τον Διευθυντή της σχολικής μονάδας, ως προς το παιδαγωγικό κλίμα και τη διαχείριση του υποστηρικτικού έργου, με βάση τα εξής κριτήρια:
α) Παιδαγωγικό κλίμα και διαχείριση του υποστηρικτικού έργου: Αξιολογείται η συμβολή του μέλους του Ε.Ε.Π. στη δημιουργία κλίματος μάθησης κατά το υποστηρικτικό έργο του, στην προώθηση πνεύματος αμοιβαίας εμπιστοσύνης και αλληλοσεβασμού μεταξύ του ιδίου και των μαθητών στην ενεργή συμμετοχή τους στη μαθησιακή και υποστηρικτική διαδικασία, στην πρόληψη προβλημάτων πειθαρχίας, στην επίλυση διαφορών και στη διαχείριση συγκρούσεων, στην αποδοχή της διαφορετικότητας, στην ανάπτυξη συνεργατικών πρακτικών, στην υπευθυνότητα για τη συμμετοχική λήψη αποφάσεων, στον προσδιορισμό κοινών στόχων και στον βαθμό επίτευξης συνεργασίας.
β) Αναστοχασμός - Αυτοαξιολόγηση: Αξιολογείται η ικανότητα αναστοχασμού του μέλους του Ε.Ε.Π., ως προς τη διαχείριση του παιδαγωγικού κλίματος στο υποστηρικτικό έργο του, την κριτική επανεξέταση των πρακτικών του, τον εντοπισμό των προβληματικών σημείων στη διαχείριση του κλίματος και την εξεύρεση λύσεων για την αντιμετώπισή τους.
4. Όσον αφορά στο πεδίο Β, η υπηρεσιακή συνέπεια και επάρκεια του μέλους του Ε.Ε.Π. αξιολογούνται τεκμηριωμένα από τον Διευθυντή της σχολικής μονάδας και τον Σύμβουλο Ειδικής Αγωγής και Ενταξιακής Εκπαίδευσης, με βάση τα εξής κριτήρια: 
α) Συνέπεια και ενδιαφέρον ή αφοσίωση κατά την εκτέλεση των υπαλληλικών υποχρεώσεών του: Αξιολογούνται η συνέπεια και η ανταπόκρισή του στο θεσμοθετημένο πλαίσιο λειτουργίας της σχολικής μονάδας, όπως η τήρηση του ωραρίου και η έγκαιρη προσέλευση, η ενεργός συμμετοχή στις συνεδριάσεις του συλλόγου διδασκόντων, η αποτελεσματική διεκπεραίωση εργασιών που του αναθέτουν η διεύθυνση και ο σύλλογος διδασκόντων της σχολικής μονάδας, όπως οι εργασίες γραφείου, η ενεργός συμμετοχή στις εκδηλώσεις του σχολείου και η ανάληψη ευθύνης στην οργάνωση και πραγματοποίησή τους και στην εν γένει εύρυθμη λειτουργία του σχολείου.
β) Ενεργός συμμετοχή στη λειτουργία της σχολικής μονάδας και στην αυτοαξιολόγησή της: Αξιολογούνται η ανάληψη πρωτοβουλιών για τη βελτίωση της λειτουργίας της σχολικής μονάδας, το ενδιαφέρον για τα ζητήματα του σχολείου, η ενεργός συμμετοχή στην καθημερινότητα της σχολικής ζωής, η ικανότητα επίλυσης προβλημάτων, η ενεργός συμμετοχή στην οργάνωση της σχολικής μονάδας και στις διαδικασίες συλλογικού προγραμματισμού και εσωτερικής αξιολόγησης της σχολικής μονάδας και του προσφερόμενου εκπαιδευτικού έργου, καθώς και στην υλοποίηση των δράσεων βελτίωσής της.
γ) Συνεργασία με τους συναδέλφους: Αξιολογείται η συνεργασία με τον Διευθυντή και τους συναδέλφους για τον προγραμματισμό των δράσεων του σχολείου, τον σχεδιασμό του υποστηρικτικού έργου και τη λειτουργία της σχολικής μονάδας γενικότερα. 
δ) Επικοινωνία και συνεργασία με γονείς και φορείς: Αξιολογούνται ιδίως, η συνεργασία του με τους γονείς και την κοινότητα προς όφελος των μαθητών, η έγκαιρη και έγκυρη ενημέρωση των γονέων και κηδεμόνων για την πρόοδο των μαθητών.
Άρθρο 70
Πεδία και κριτήρια αξιολόγησης του έργου των εκπαιδευτικών και των μελών του Ειδικού Εκπαιδευτικού Προσωπικού των Κέντρων Διεπιστημονικής Αξιολόγησης, Συμβουλευτικής και Υποστήριξης και των μελών του Ειδικού Εκπαιδευτικού Προσωπικού των Επιτροπών Διεπιστημονικής Υποστήριξης 
1. Το έργο των εκπαιδευτικών και των μελών του Ειδικού Εκπαιδευτικού Προσωπικού (Ε.Ε.Π.) των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και των μελών του Ε.Ε.Π. των Επιτροπών Διεπιστημονικής Υποστήριξης (Ε.Δ.Υ.) αξιολογείται τεκμηριωμένα σε τετράβαθμη περιγραφική κλίμακα, στην οποία διαβαθμίζεται από εξαιρετικό, σε πολύ καλό, σε ικανοποιητικό ή σε μη ικανοποιητικό, ως προς δύο (2) πεδία: Α) το αξιολογικό, συμβουλευτικό, υποστηρικτικό και παιδαγωγικό έργο των εκπαιδευτικών και των μελών του Ε.Ε.Π. και Β) την υπηρεσιακή συνέπεια και επάρκεια των εκπαιδευτικών και των μελών του Ε.Ε.Π.. 
2. Όσον αφορά στο πεδίο Α, το αξιολογικό, συμβουλευτικό, υποστηρικτικό και παιδαγωγικό έργο αξιολογείται τεκμηριωμένα από τον Σύμβουλο Ειδικής Αγωγής και Ενταξιακής Εκπαίδευσης για τους εκπαιδευτικούς και τον Σύμβουλο Εκπαίδευσης αντίστοιχης ειδικότητας του Ε.Ε.Π. για τα μέλη του Ε.Ε.Π., με βάση τα εξής κριτήρια: 
α) Διερεύνηση και αξιολόγηση αναγκών σε ατομικό και ομαδικό επίπεδο: Αξιολογούνται ο προγραμματισμός και η οργάνωση έργου, η χρήση σύγχρονων τεχνικών διερεύνησης αναγκών και αξιολόγησης, ο βαθμός καταλληλότητας των εισηγήσεων για το πλαίσιο παρέμβασης, στήριξης και συμβουλευτικής, η εισήγηση των κατάλληλων μορφών τυπικής - άτυπης αξιολόγησης των μαθητών, ο σχεδιασμός και η διαμόρφωση εξατομικευμένων ή ομαδικών προγραμμάτων υποστήριξης των μαθητών και των οικογενειών, η εισήγηση για την ανάπτυξη κατάλληλου εκπαιδευτικού υλικού, η συμμετοχή στη σύνταξη των βασικών αξόνων των Εξατομικευμένων Προγραμμάτων Εκπαίδευσης (Ε.Π.Ε.) των μαθητών.
β) Τήρηση κανόνων δεοντολογίας και διεπιστημονική συνεργασία: Αξιολογούνται η εφαρμογή των κανόνων δεοντολογίας, ο σεβασμός και η διάκριση των υπηρεσιακών ρόλων και αρμοδιοτήτων στο πλαίσιο της διεπιστημονικής συνεργασίας, η διασφάλιση του απορρήτου των δεδομένων προσωπικού χαρακτήρα των μαθητών και των μελών των οικογενειών τους, ο βαθμός επίτευξης συνεργασίας, η υπευθυνότητα για τη συμμετοχική λήψη αποφάσεων και τη διαμόρφωση κοινών στόχων. 
γ) Διαχείριση αξιολογικού, συμβουλευτικού, υποστηρικτικού και παιδαγωγικού έργου: Αξιολογούνται η εφαρμογή ενταξιακών, συνεργατικών πρακτικών για τη συμμετοχή, υποστήριξη και ενδυνάμωση όλων των μαθητών και των οικογενειών τους, η προώθηση της διεπιστημονικής συνεργασίας, η αποτελεσματική διαχείριση συγκεκριμένων αναγκών ή δυσκολιών, η υποστήριξη δράσεων ενημέρωσης, συνεργασίας και επιμόρφωσης γονέων και κηδεμόνων, η εφαρμογή δράσεων ευαισθητοποίησης της σχολικής κοινότητας, αποδοχής της διαφορετικότητας, αξιοποίησης της ετερογένειας του μαθητικού πληθυσμού.
δ) Μεθοδολογία και σύγχρονες πρακτικές: Αξιολογούνται η χρήση σύγχρονων μεθόδων διερεύνησης αναγκών, αξιολόγησης, και διατύπωσης εισηγήσεων με άξονα την εγκυρότητα, την αξιοπιστία και τους περιορισμούς αυτών των μεθόδων, καθώς και η εφαρμογή εξειδικευμένων διαδικασιών και εργαλείων μέτρησης για την τυπική - άτυπη αξιολόγηση των πάσης φύσεως, αξιολογικών ή συμβουλευτικών αιτημάτων. 
ε) Αναστοχασμός - Αυτοαξιολόγηση: Αξιολογούνται η ικανότητα αναστοχασμού για τη βελτίωση των πρακτικών διερεύνησης και αξιολόγησης εκπαιδευτικών και άλλων αναγκών των μαθητών, η ικανότητα επαναπροσδιορισμού του σχεδιασμού των υποστηρικτικών προγραμμάτων, η αποτίμηση του βαθμού επίτευξης των στόχων, ο εντοπισμός των δυσκολιών και των προβλημάτων και ο τρόπος αντιμετώπισής τους.
3. Όσον αφορά στο πεδίο Β, η υπηρεσιακή συνέπεια και επάρκεια των εκπαιδευτικών και των μελών του Ε.Ε.Π. αξιολογούνται τεκμηριωμένα από τον Προϊστάμενο του ΚΕ.Δ.Α.Σ.Υ., με βάση τα εξής κριτήρια: 
α) Συνέπεια και ενδιαφέρον ή δέσμευση κατά την εκτέλεση των υπαλληλικών υποχρεώσεών του: Αξιολογούνται η συνέπεια των εκπαιδευτικών και των μελών του Ε.Ε.Π., κατά την εκτέλεση των καθηκόντων τους και η ανταπόκρισή τους στο πλαίσιο λειτουργίας του ΚΕ.Δ.Α.Σ.Υ. ή της σχολικής μονάδας, η ενεργός συμμετοχή στις συνεδριάσεις της Ολομέλειας του ΚΕ.Δ.Α.Σ.Υ. ή του συλλόγου διδασκόντων των σχολικών μονάδων, η αποτελεσματική διεκπεραίωση των εργασιών που τους ανατίθενται, η ανάληψη ευθύνης στην εν γένει επιτυχή εκπλήρωση της αποστολής του ΚΕ.Δ.Α.Σ.Υ..
β) Ενεργός συμμετοχή στη λειτουργία του ΚΕ.Δ.Α.Σ.Υ. και στον προγραμματισμό και την υλοποίηση των δράσεών του: Αξιολογούνται η ενεργητική συμμετοχή στη συγκρότηση και λειτουργία των διεπιστημονικών ομάδων, η ανάληψη πρωτοβουλιών για το σύνολο των παρεμβάσεων του ΚΕ.Δ.Α.Σ.Υ., η τήρηση των χρονοδιαγραμμάτων παροχής των υπηρεσιών, η ικανότητα επίλυσης προβλημάτων, η ενεργός συμμετοχή στις διαδικασίες συλλογικού προγραμματισμού και αποτίμησης του έργου για τη διαρκή βελτίωση της ποιότητας των παρεχόμενων υπηρεσιών του ΚΕ.Δ.Α.Σ.Υ.
γ) Συνεργασία και επικοινωνία: Αξιολογούνται ο βαθμός απρόσκοπτης συνεργασίας με τον Προϊστάμενο, τα λοιπά μέλη του εκπαιδευτικού και ειδικού εκπαιδευτικού προσωπικού, τους μαθητές και τις οικογένειες των μαθητών, η ανταπόκριση στη συμμετοχική λήψη αποφάσεων, η ικανότητα ανάπτυξης συνεργατικών πρακτικών με τις σχολικές μονάδες, τις διάφορες υπηρεσίες και την ευρύτερη κοινότητα.
Άρθρο 71
Πεδία και κριτήρια αξιολόγησης του έργου των μελών του Ειδικού Βοηθητικού Προσωπικού των σχολικών μονάδων
1. Το έργο των μελών του Ειδικού Βοηθητικού Προσωπικού (Ε.Β.Π.) των σχολικών μονάδων αξιολογείται τεκμηριωμένα σε τετράβαθμη περιγραφική κλίμακα, στην οποία διαβαθμίζεται από εξαιρετικό, σε πολύ καλό, σε ικανοποιητικό ή σε μη ικανοποιητικό, ως προς δύο (2) πεδία: Α) υποστηρικτικό έργο του μέλους του Ε.Β.Π. και Β) υπηρεσιακή συνέπεια και επάρκεια του μέλους του Ε.Β.Π.
2. Όσον αφορά στο πεδίο Α, το υποστηρικτικό έργο του μέλους του Ε.Β.Π., αξιολογείται τεκμηριωμένα από τον Σύμβουλο Ειδικής Αγωγής και Ενταξιακής Εκπαίδευσης, με βάση τα εξής κριτήρια: 
α) Προετοιμασία και σχεδιασμός προγραμμάτων ατομικής ή μικροομαδικής υποστήριξης μαθητών: Αξιολογούνται ο σχεδιασμός και η υλοποίηση εξατομικευμένων ή ομαδικών δραστηριοτήτων υποστήριξης των μαθητών, η εφαρμογή υποστηρικτικών τεχνικών για την ενίσχυση των καθημερινών δεξιοτήτων των μαθητών, η ανάπτυξη κατάλληλου εκπαιδευτικού υλικού, η συμμετοχή στη διεπιστημονική ομάδα για την εξειδίκευση των βασικών αξόνων των Ε.Π.Ε. των μαθητών.
β) Τήρηση κανόνων δεοντολογίας και διεπιστημονική συνεργασία: Αξιολογούνται ο σεβασμός και η διάκριση των υπηρεσιακών ρόλων και αρμοδιοτήτων, η διαμόρφωση κλίματος αλληλοσεβασμού και αμοιβαίας εμπιστοσύνης, η υπευθυνότητα για τη συμμετοχική λήψη αποφάσεων και τη διαμόρφωση κοινών στόχων. 
γ) Διαχείριση ατομικού ή μικροομαδικού υποστηρικτικού έργου: Αξιολογούνται η εφαρμογή συνεργατικών και διεπιστημονικών πρακτικών για την ενεργό και ισότιμη συμμετοχή όλων των μαθητών, η προώθηση της διεπιστημονικής συνεργασίας, η υποστήριξη δράσεων ενημέρωσης και συνεργασίας με τους γονείς ή κηδεμόνες.
δ) Αναστοχασμός - Αυτοαξιολόγηση: Αξιολογούνται η ικανότητα αναστοχασμού για τον σχεδιασμό των υποστηρικτικών προγραμμάτων των μαθητών, η ικανότητα επανεξέτασης του υποστηρικτικού έργου, η αποτίμηση του βαθμού επίτευξης των στόχων, ο εντοπισμός των δυσκολιών και των προβλημάτων και ο τρόπος αντιμετώπισής τους στο πλαίσιο της αυτοαξιολόγησης.
3. Όσον αφορά στο πεδίο Β, η υπηρεσιακή συνέπεια και επάρκεια του μέλους του Ε.Β.Π. αξιολογούνται τεκμηριωμένα από τον Διευθυντή της σχολικής μονάδας με βάση τα εξής κριτήρια: 
α) Συνέπεια και ενδιαφέρον ή αφοσίωση κατά την εκτέλεση των υπαλληλικών υποχρεώσεών του: Αξιολογούνται η συνέπεια κατά την εκτέλεση των καθηκόντων του και η ανταπόκρισή του στο θεσμοθετημένο πλαίσιο λειτουργίας της σχολικής μονάδας, όπως η τήρηση του ωραρίου και η έγκαιρη προσέλευση, η ενεργός συμμετοχή στις συνεδριάσεις του συλλόγου διδασκόντων, η αποτελεσματική διεκπεραίωση εργασιών που του αναθέτουν η διεύθυνση και ο σύλλογος διδασκόντων του σχολείου, όπως οι εργασίες γραφείου, η ενεργός συμμετοχή στις εκδηλώσεις του σχολείου και η ανάληψη ευθύνης στην οργάνωση και πραγματοποίησή τους και στην εν γένει εύρυθμη λειτουργία του σχολείου.
β) Ενεργός συμμετοχή στη λειτουργία της σχολικής μονάδας και στην αυτοαξιολόγησή της: Αξιολογούνται η ανάληψη πρωτοβουλιών για τη βελτίωση της λειτουργίας της σχολικής μονάδας, το ενδιαφέρον για τα ζητήματα του σχολείου, η ενεργός συμμετοχή στην καθημερινότητα της σχολικής ζωής, η ικανότητα επίλυσης προβλημάτων που ανακύπτουν στο σχολείο, η ενεργός συμμετοχή στην οργάνωση της σχολικής μονάδας και στις διαδικασίες συλλογικού προγραμματισμού και εσωτερικής αξιολόγησης της σχολικής μονάδας και του προσφερόμενου εκπαιδευτικού έργου, καθώς και στην υλοποίηση των δράσεων βελτίωσής της.
γ) Συνεργασία με τους συναδέλφους: Αξιολογείται η συνεργασία με τον Διευθυντή και τους συναδέλφους, για τον προγραμματισμό των δράσεων του σχολείου, για τον σχεδιασμό του υποστηρικτικού έργου, για τη λειτουργία της σχολικής μονάδας γενικότερα. 
δ) Επικοινωνία και συνεργασία με γονείς και φορείς: Αξιολογούνται η συνεργασία του με τους γονείς ή κηδεμόνες και την κοινότητα προς όφελος των μαθητών, η έγκαιρη και έγκυρη ενημέρωση των γονέων ή κηδεμόνων.
Άρθρο 72
Καταχώριση στοιχείων σε ηλεκτρονικό φάκελο
1. Κάθε εκπαιδευτικός ή μέλος του Ειδικού Εκπαιδευτικού Προσωπικού (Ε.Ε.Π.) ή του Ειδικού Βοηθητικού Προσωπικού (Ε.Β.Π.) δύναται να καταχωρίζει σε ηλεκτρονικό φάκελο, στην ειδική ψηφιακή εφαρμογή του άρθρου 81, η οποία είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr- ΕΨΠ), τεκμήρια σχετικά με την επιμορφωτική εμπειρία του ως επιμορφωτή και επιμορφούμενου, το σχετικό με την παιδαγωγική και τη διδακτική συγγραφικό έργο του, το διδακτικό έργο του, τη συμμετοχή του σε ευρωπαϊκά και ερευνητικά προγράμματα, καθώς και κάθε είδους δράσεις που συμβάλλουν στην ποιοτική αναβάθμιση του ρόλου του στην εκπαιδευτική και διδακτική διαδικασία. 
2. Η επιστημονική συγκρότηση και η διαρκής επαγγελματική ανάπτυξη των εκπαιδευτικών, όπως αποτυπώνεται στον ηλεκτρονικό φάκελό τους δεν αποτιμώνται αυτόνομα, αλλά συνεκτιμώνται η επίδρασή τους στον τρόπο με τον οποίο ο εκπαιδευτικός επιτελεί το έργο του και η προστιθέμενη αξία που προσδίδει σε αυτό.
3. Κάθε εκπαιδευτικός ή μέλος του Ε.Ε.Π. ή του Ε.Β.Π. καταχωρίζει στην ειδική ψηφιακή εφαρμογή του άρθρου 81, το αργότερο μέχρι την οργανωμένη συνάντησή του με τον αξιολογητή για συζήτηση, σχετικά με τη διδασκαλία ή το υποστηρικτικό έργο ή πρόγραμμα, που κατέστη αντικείμενο παρακολούθησης, έκθεση αυτοαξιολόγησης, η οποία δύναται να παραπέμπει σε τεκμήρια που έχει καταχωρίσει στον ηλεκτρονικό φάκελό του ή να συνοδεύεται από νέα στοιχεία, που αφορούν στο παιδαγωγικό ή διδακτικό έργο του, προς τεκμηρίωση των απόψεων και ισχυρισμών του. 
Άρθρο 73
Διαδικασία αξιολόγησης του έργου 
των εκπαιδευτικών 
1. Η αξιολογική κρίση βασίζεται στην τεκμηριωμένη αποτίμηση του έργου του αξιολογούμενου από τους αξιολογητές. 
2. Η αποτίμηση των πεδίων Α1, Α2 και Β παραμένει διακριτή και δεν συμψηφίζεται. Το πεδίο Β αποτιμάται από τους δύο (2) αξιολογητές με έναν χαρακτηρισμό, που περιέχεται σε κοινή αξιολογική έκθεση. 
3. Το πεδίο «Α. Διδακτικό - παιδαγωγικό έργο (Α1 Διδακτική γνωστικού αντικειμένου, και Α2 Παιδαγωγικό κλίμα και διαχείριση τάξης)» αξιολογείται με βάση: α) τις συζητήσεις προετοιμασίας της παρατήρησης διδασκαλιών του εκπαιδευτικού, β) την παρατήρηση δύο (2) διδασκαλιών από κάθε αξιολογητή, γ) την έκθεση αυτοαξιολόγησης και τα στοιχεία ή τεκμήρια, στα οποία ο αξιολογούμενος αναφέρεται ή παραπέμπει, δ) τις συζητήσεις και τον αναστοχασμό μετά την παρατήρηση και ε) τα τεκμήρια που έχει συγκεντρώσει ο αξιολογητής, συνεκτιμωμένων των τεκμηρίων που έχει συγκεντρώσει ο εκπαιδευτικός στον ηλεκτρονικό φάκελό του, σύμφωνα με τις παρ. 1 και 3 του άρθρου 72.
4. Κάθε παρατήρηση διδασκαλίας εκπαιδευτικού περιλαμβάνει τα εξής στάδια: α) Συνάντηση προετοιμασίας: Ο αξιολογητής, σε προγραμματισμένη συνάντηση διά ζώσης ή εξ αποστάσεως, συζητά με τον εκπαιδευτικό, προγραμματίζουν και προετοιμάζουν την παρακολούθηση της διδασκαλίας. Κατά τη συζήτηση αυτήν διευκρινίζονται πλήρως τα τυπικά θέματα, όπως η ώρα, μέρα, τάξη, μάθημα, καθώς και θέματα, όπως ιδιαίτερη εστίαση, συμπληρωματικά στοιχεία που μπορεί να ζητηθούν ως βοηθητικά τεκμήρια για τη διαμόρφωση πληρέστερης εικόνας. Ο εκπαιδευτικός έχει τη δυνατότητα να προτείνει μαθήματα και τάξεις. Τα κύρια σημεία και οι αποφάσεις της συζήτησης καταγράφονται και συνυπογράφονται από αξιολογούμενο και αξιολογητή. Το έγγραφο αυτό αποτελεί τεκμήριο για την αξιολόγηση του εκπαιδευτικού και αντίγραφό του εντάσσεται στον ηλεκτρονικό φάκελο του εκπαιδευτικού. β) Παρατήρηση διδασκαλίας: Ο αξιολογητής παρακολουθεί διακριτικά τη διδασκαλία του εκπαιδευτικού, λαμβάνοντας υπόψη τα σχετικά κριτήρια και εστιάζοντας στα σημεία που έχουν συμφωνηθεί κατά τη συνάντηση προετοιμασίας, αξιοποιώντας ειδικά διαμορφωμένο πλαίσιο παρατήρησης, διαφορετικό κατά περίπτωση, αναλόγως του αν παρατηρητής είναι ο Διευθυντής της σχολικής μονάδας ή ο Σύμβουλος Εκπαίδευσης παιδαγωγικής ευθύνης και γ) Συζήτηση και αναστοχασμός: Ο αξιολογητής, αμέσως μετά τη διδασκαλία ή εντός δύο (2) ημερών από αυτή, σε οργανωμένη συνάντηση με τον εκπαιδευτικό συζητά επί του αναστοχασμού του εκπαιδευτικού σχετικά με τη διδασκαλία που παρακολούθησε, ζητά διευκρινίσεις και παρέχει ανατροφοδότηση ως προς τα θετικά σημεία που εντόπισε στη διδασκαλία του, τα σημεία που θεωρεί ότι χρήζουν προσοχής ή βελτίωσης, τις εναλλακτικές λύσεις σε ζητήματα που παρουσιάστηκαν και την πιθανή ανάγκη για περαιτέρω υποστήριξη ή επιμόρφωση. 
5. Ο εκπαιδευτικός έχει τη δυνατότητα, κατά τη συζήτηση, να καταθέτει στοιχεία από τον ηλεκτρονικό φάκελό του παρέχοντας σχετική τεκμηρίωση, όπως έντυπο σχεδιασμού, φύλλα εργασίας, εισηγήσεις, πρωτότυπες εργασίες, θέματα διαγωνισμάτων και εξετάσεων.
6. Ο αξιολογητής συζητά με τον εκπαιδευτικό την αξιολογική κρίση του, τεκμηριώνοντας την αποτίμησή του. Ο εκπαιδευτικός δύναται να υποβάλει σε διάστημα πέντε (5) ημερών έκθεση με τις παρατηρήσεις του, σε περίπτωση που υπάρχει διαφωνία, ως προς την αξιολογική κρίση. Η έκθεση του εκπαιδευτικού καταχωρίζεται στον ηλεκτρονικό φάκελο αξιολόγησης του 
εκπαιδευτικού.
7. Το πεδίο «Β. Υπηρεσιακή συνέπεια και επάρκεια του εκπαιδευτικού» αξιολογείται με βάση: α) τα τεκμήρια που έχουν συγκεντρώσει οι αξιολογητές από τη συνεργασία και την αλληλεπίδρασή τους στο πλαίσιο της καθημερινής πρακτικής του εκπαιδευτικού στη σχολική μονάδα και β) την έκθεση αυτοαξιολόγησης και τα στοιχεία ή τεκμήρια στα οποία ο αξιολογούμενος αναφέρεται ή παραπέμπει, συνεκτιμωμένων των τεκμηρίων που έχει συγκεντρώσει ο εκπαιδευτικός στον ηλεκτρονικό φάκελό του σύμφωνα με τις παρ. 1 και 3 του άρθρου 
72.
8. Όσον αφορά στους Διευθυντές ή τους Προϊσταμένους σχολικών μονάδων και Εργαστηριακών Κέντρων (Ε.Κ.), τους υποδιευθυντές τους και τους Υπεύθυνους τομέων Ε.Κ., όταν αξιολογούνται ως εκπαιδευτικοί, εφαρμόζονται αναλόγως όσα ορίζονται στις παρ. 1, 3 έως και 6 και 9. Η αποτίμηση των πεδίων Α1 και Α2 παραμένει διακριτή και δεν συμψηφίζεται.
9. Η αξιολογική έκθεση όλων των αξιολογητών, επαρκώς τεκμηριωμένη, καταχωρίζεται στην ειδική ψηφιακή εφαρμογή του άρθρου 81 και γνωστοποιείται με απόδειξη στον αξιολογούμενο που αφορά. Η γνωστοποίηση αυτή γίνεται με κάθε πρόσφορο τρόπο.
Άρθρο 74
Διαδικασία αξιολόγησης του έργου των εκπαιδευτικών των Κέντρων Εκπαίδευσης 
για το Περιβάλλον και την Αειφορία 
και των Διευθύνσεων Εκπαίδευσης 
1. Η αξιολογική κρίση του πεδίου «Α. Υποστηρικτικό, οργανωτικό, παιδαγωγικό, έργο» αξιολογείται με βάση: α) τα τεκμήρια που έχει συγκεντρώσει ο αξιολογητής από τη συνεργασία και την αλληλεπίδρασή του με τον αξιολογούμενο στο πλαίσιο της καθημερινής πρακτικής του εκπαιδευτικού, β) την έκθεση αυτοαξιολόγησης και τα στοιχεία ή τεκμήρια, στα οποία ο αξιολογούμενος αναφέρεται ή παραπέμπει και γ) τις συζητήσεις και τον αναστοχασμό, σχετικά με την υλοποίηση του έργου και την επίτευξη των στόχων που έχουν τεθεί, συνεκτιμωμένων των τεκμηρίων που έχει συγκεντρώσει ο εκπαιδευτικός στον ηλεκτρονικό φάκελό του, σύμφωνα με τις παρ. 1 και 3 του άρθρου 72.
2. Η αξιολογική κρίση του πεδίου «Β. Υπηρεσιακή συνέπεια και επάρκεια» αξιολογείται με βάση: α) τα τεκμήρια που έχει συγκεντρώσει ο αξιολογητής από τη συνεργασία και την αλληλεπίδρασή του με τον αξιολογούμενο, στο πλαίσιο της καθημερινής πρακτικής του στο Κέντρο Εκπαίδευσης για το Περιβάλλον και την Αειφορία (Κ.Ε.ΠΕ.Α.) ή τη Διεύθυνση Εκπαίδευσης και β) την έκθεση αυτοαξιολόγησης και τα στοιχεία ή τεκμήρια, στα οποία ο αξιολογούμενος αναφέρεται ή παραπέμπει, συνεκτιμωμένων των τεκμηρίων που έχει συγκεντρώσει ο εκπαιδευτικός στον ηλεκτρονικό φάκελό του, σύμφωνα με τις παρ. 1 και 3 του άρθρου 72.
3. Η αποτίμηση των πεδίων Α και Β παραμένει διακριτή και δεν συμψηφίζεται.
4. Ο αξιολογούμενος έχει τη δυνατότητα, κατά τη συζήτηση, να καταθέτει στοιχεία από τον ηλεκτρονικό φάκελό του παρέχοντας σχετική τεκμηρίωση, όπως έντυπο σχεδιασμού προγράμματος και υποστηρικτικό εκπαιδευτικό υλικό.
5. Ο αξιολογητής συζητά με τον αξιολογούμενο την αξιολογική κρίση του, τεκμηριώνοντας την αποτίμησή του. Ο αξιολογούμενος δύναται να υποβάλει σε διάστημα πέντε (5) ημερών έκθεση με τις παρατηρήσεις του, σε περίπτωση που υπάρχει διαφωνία, ως προς την αξιολογική κρίση. Η έκθεση του εκπαιδευτικού καταχωρίζεται στον ηλεκτρονικό φάκελο αξιολόγησης του εκπαιδευτικού.
6. Η αξιολογική έκθεση όλων των αξιολογητών, επαρκώς τεκμηριωμένη, καταχωρίζεται στην ειδική ψηφιακή εφαρμογή του άρθρου 81 και γνωστοποιείται με απόδειξη στον αξιολογούμενο που αφορά. Η γνωστοποίηση αυτή γίνεται με κάθε πρόσφορο τρόπο.
Άρθρο 75
Διαδικασία αξιολόγησης του έργου των μελών του Ειδικού Εκπαιδευτικού Προσωπικού 
και του Ειδικού Βοηθητικού Προσωπικού 
των σχολικών μονάδων 
1. Η αξιολογική κρίση βασίζεται στην τεκμηριωμένη αποτίμηση του έργου του αξιολογούμενου από τους αξιολογητές. 
2. Η αποτίμηση των πεδίων Α1, Α2 και Β για τα μέλη του Ειδικού Εκπαιδευτικού Προσωπικού (Ε.Ε.Π.) και για τα πεδία Α και Β για τα μέλη του Ειδικού Βοηθητικού Προσωπικού (Ε.Β.Π.) παραμένει διακριτή και δεν συμψηφίζεται. Στις περιπτώσεις, που το πεδίο Β αποτιμάται από δύο αξιολογητές, η αποτίμηση γίνεται με έναν χαρακτηρισμό που περιέχεται σε κοινή αξιολογική έκθεση. 
3. Το πεδίο «Α Υποστηρικτικό και παιδαγωγικό έργο του μέλους του Ε.Ε.Π. (Α1. Ειδικό υποστηρικτικό και παιδαγωγικό έργο και Α2. Παιδαγωγικό κλίμα και διαχείριση της τάξης)» και το πεδίο «Α Υποστηρικτικό έργο του μέλους του Ε.Β.Π.», αξιολογείται με βάση: α) τις συζητήσεις προετοιμασίας της παρατήρησης του υποστηρικτικού έργου, β) την παρατήρηση δύο (2) ατομικών ή μικροομαδικών υποστηρικτικών προγραμμάτων από κάθε αξιολογητή, γ) την έκθεση αυτοαξιολόγησης και τα στοιχεία ή τεκμήρια στα οποία ο αξιολογούμενος αναφέρεται ή παραπέμπει, δ) τις συζητήσεις και τον αναστοχασμό μετά την παρατήρηση και ε) τα τεκμήρια που έχει συγκεντρώσει ο αξιολογητής, συνεκτιμωμένων των τεκμηρίων που έχει συγκεντρώσει ο αξιολογούμενος στον ηλεκτρονικό φάκελό του, σύμφωνα με τις παρ. 1 και 3 του άρθρου 
72.
4. Κάθε παρατήρηση ατομικού ή μικροομαδικού υποστηρικτικού προγράμματος περιλαμβάνει τα εξής στάδια: α) Συνάντηση προετοιμασίας: Ο αξιολογητής, σε προγραμματισμένη συνάντηση διά ζώσης ή εξ αποστάσεως, συζητά με τον αξιολογούμενο, προγραμματίζουν και προετοιμάζουν την παρακολούθηση του υποστηρικτικού προγράμματος. Κατά τη συζήτηση αυτήν διευκρινίζονται πλήρως τα τυπικά θέματα, όπως η ώρα, μέρα, χώρος, αντικείμενο προγράμματος, καθώς και τα ουσιαστικά θέματα, όπως ιδιαίτερη εστίαση, συμπληρωματικά στοιχεία που μπορεί να ζητηθούν ως βοηθητικά τεκμήρια για τη διαμόρφωση πληρέστερης εικόνας. 
Ο αξιολογούμενος έχει τη δυνατότητα να προτείνει ατομικά ή μικροομαδικά υποστηρικτικά προγράμματα. Τα κύρια σημεία και οι αποφάσεις της συζήτησης καταγράφονται και συνυπογράφονται από αξιολογούμενο και αξιολογητή. Το έγγραφο αυτό αποτελεί τεκμήριο για την αξιολόγηση του αξιολογούμενου και αντίγραφό του εντάσσεται στον ηλεκτρονικό φάκελό του. 
β) Παρατήρηση υποστηρικτικού προγράμματος: Ο αξιολογητής παρακολουθεί διακριτικά την εφαρμογή του προγράμματος λαμβάνοντας υπόψη τα σχετικά κριτήρια και εστιάζοντας στα σημεία που έχουν συμφωνηθεί κατά τη συνάντηση προετοιμασίας, αξιοποιώντας ειδικά διαμορφωμένο πλαίσιο παρατήρησης, διαφορετικό κατά περίπτωση αναλόγως του αν παρατηρητής είναι ο Διευθυντής της σχολικής μονάδας ή ο Σύμβουλος Ειδικής Αγωγής και Ενταξιακής Εκπαίδευσης ή ο Σύμβουλος του Ε.Ε.Π.. γ) Συζήτηση και αναστοχασμός: Ο αξιολογητής, αμέσως μετά την παρατήρηση ή εντός δύο (2) ημερών από αυτή, σε οργανωμένη συνάντηση με τον αξιολογούμενο συζητά επί του αναστοχασμού του σχετικά με το υποστηρικτικό πρόγραμμα που παρακολούθησε, ζητά διευκρινίσεις και παρέχει ανατροφοδότηση ως προς τα θετικά σημεία που εντόπισε στην εφαρμογή του, τα σημεία που θεωρεί ότι χρήζουν προσοχής ή βελτίωσης, τις εναλλακτικές λύσεις σε προβλήματα και την πιθανή ανάγκη για περαιτέρω υποστήριξη ή επιμόρφωση. 
5. Ο αξιολογούμενος έχει τη δυνατότητα, κατά τη συζήτηση, να καταθέτει στοιχεία από τον ηλεκτρονικό φάκελό του παρέχοντας σχετική τεκμηρίωση, όπως έντυπο σχεδιασμού προγράμματος και υποστηρικτικό εκπαιδευτικό υλικό.
6. Ο αξιολογητής συζητά με τον αξιολογούμενο την αξιολογική κρίση του, τεκμηριώνοντας την αποτίμησή του. Ο αξιολογούμενος δύναται να υποβάλει σε διάστημα πέντε (5) ημερών έκθεση με τις παρατηρήσεις του, σε περίπτωση που υπάρχει διαφωνία, ως προς την αξιολογική κρίση. Η έκθεση του εκπαιδευτικού καταχωρίζεται στον ηλεκτρονικό φάκελο αξιολόγησης του εκπαιδευτικού.
7. Το πεδίο «Β. Υπηρεσιακή συνέπεια και επάρκεια του μέλους του Ε.Ε.Π.» και το πεδίο «Β. Υπηρεσιακή συνέπεια και επάρκεια του μέλους του Ε.Β.Π.» αξιολογούνται με βάση: α) τα τεκμήρια που έχουν συγκεντρώσει οι αξιολογητές από τη συνεργασία και την αλληλεπίδρασή τους στο πλαίσιο της καθημερινής πρακτικής του αξιολογούμενου στη σχολική μονάδα και β) την έκθεση αυτοαξιολόγησης και τα στοιχεία ή τεκμήρια στα οποία ο αξιολογούμενος αναφέρεται ή παραπέμπει, συνεκτιμωμένων των τεκμηρίων που έχει συγκεντρώσει ο αξιολογούμενος στον ηλεκτρονικό φάκελό του σύμφωνα με τις παρ. 1 και 3 του άρθρου 72.
8. Η αξιολογική έκθεση όλων των αξιολογητών, επαρκώς τεκμηριωμένη, καταχωρίζεται στην ειδική ψηφιακή εφαρμογή του άρθρου 81 και γνωστοποιείται με απόδειξη στον αξιολογούμενο που αφορά. Η γνωστοποίηση αυτή γίνεται με κάθε πρόσφορο τρόπο.
Άρθρο 76
Διαδικασία αξιολόγησης του έργου των εκπαιδευτικών και των μελών του Ειδικού Εκπαιδευτικού Προσωπικού των Κέντρων Διεπιστημονικής Αξιολόγησης, Συμβουλευτικής και Υποστήριξης και των μελών του Ειδικού Εκπαιδευτικού Προσωπικού των Επιτροπών Διεπιστημονικής Υποστήριξης
1. Η αξιολογική κρίση βασίζεται στην τεκμηριωμένη αποτίμηση του έργου του αξιολογούμενου από τους αξιολογητές.
2. Η αποτίμηση των πεδίων Α και Β για τους εκπαιδευτικούς και τα μέλη του Ειδικού Εκπαιδευτικού Προσωπικού (Ε.Ε.Π.) παραμένει διακριτή και δεν συμψηφίζεται.
3. Το πεδίο Α. «Το αξιολογικό, συμβουλευτικό, υποστηρικτικό και παιδαγωγικό έργο των εκπαιδευτικών και των μελών του Ε.Ε.Π.» αξιολογείται με βάση: α) τις συζητήσεις προετοιμασίας της ανάλυσης μελετών περίπτωσης του έργου, β) την παρουσίαση και ανάλυση δύο (2) μελετών περίπτωσης διερεύνησης αναγκών, σχεδιασμού αξιολογικής έκθεσης, παρέμβασης ή υποστήριξης είτε σε μαθητή και οικογένεια είτε στη σχολική κοινότητα, γ) την έκθεση αυτοαξιολόγησης και τα στοιχεία ή τεκμήρια στα οποία ο αξιολογούμενος αναφέρεται ή παραπέμπει, δ) τις συζητήσεις και τον αναστοχασμό μετά την παρουσίαση και ανάλυση και ε) τα τεκμήρια που έχει συγκεντρώσει ο αξιολογητής, συνεκτιμωμένων των τεκμηρίων που έχει συγκεντρώσει ο αξιολογούμενος στον ηλεκτρονικό φάκελό του, σύμφωνα με τις παρ. 1 και 3 του άρθρου 72.
4. Κάθε παρουσίαση και ανάλυση των μελετών περίπτωσης περιλαμβάνει τα εξής στάδια: α) Συνάντηση προετοιμασίας: Ο αξιολογητής, σε προγραμματισμένη συνάντηση διά ζώσης ή εξ αποστάσεως, συζητά με τον αξιολογούμενο, προγραμματίζουν και προετοιμάζουν την παρουσίαση και την ανάλυση της μελέτης περίπτωσης. Κατά τη συζήτηση αυτήν διευκρινίζονται πλήρως τα τυπικά θέματα, όπως η ώρα, μέρα, χώρος, αντικείμενο της μελέτης περίπτωσης, καθώς και τα ουσιαστικά θέματα, όπως ιδιαίτερη εστίαση, συμπληρωματικά στοιχεία που μπορεί να ζητηθούν, ως βοηθητικά τεκμήρια για τη διαμόρφωση πληρέστερης εικόνας. Ο αξιολογούμενος έχει τη δυνατότητα να προτείνει μελέτη περίπτωσης διερεύνησης αναγκών, σχεδιασμού αξιολογικής έκθεσης, δράση παρέμβασης ή υποστήριξης είτε σε μαθητή και οικογένεια είτε στη σχολική κοινότητα. Τα κύρια σημεία και οι αποφάσεις της συζήτησης καταγράφονται και συνυπογράφονται από αξιολογούμενο και αξιολογητή. Το έγγραφο αυτό αποτελεί τεκμήριο για την αξιολόγηση του αξιολογούμενου και αντίγραφό του εντάσσεται στον ηλεκτρονικό φάκελο του.
β) Παρουσίαση και ανάλυση της μελέτης περίπτωσης: Ο αξιολογητής εξετάζει τη μελέτη περίπτωσης και τον σχεδιασμό του παραγόμενου έργου, λαμβάνοντας υπόψη τα κριτήρια αξιολόγησης, εστιάζοντας στα σημεία που έχουν συμφωνηθεί κατά τη συνάντηση προετοιμασίας και αξιοποιώντας ειδικά διαμορφωμένο πλαίσιο εξέτασης αναφορικά με τις προτάσεις, τις υποδειχθείσες σχετικές δράσεις, τη συμβουλευτική υποστήριξη, διαφορετικό κατά περίπτωση αναλόγως του, εάν αξιολογητής είναι ο Σύμβουλος Εκπαίδευσης Ειδικής Αγωγής και Ενταξιακής Εκπαίδευσης ή ο Σύμβουλος Εκπαίδευσης του Ε.Ε.Π.. 
γ) Συζήτηση και αναστοχασμός: Ο αξιολογητής, αμέσως μετά την παρουσίαση και την ανάλυση της μελέτης περίπτωσης ή εντός δύο (2) ημερών από αυτήν, σε οργανωμένη συνάντηση με τον αξιολογούμενο συζητά επί του αναστοχασμού του, σχετικά με τη μελέτη περίπτωσης που του παρουσιάστηκε, ζητά διευκρινίσεις και παρέχει ανατροφοδότηση, ως προς τα θετικά σημεία που εντόπισε στην εφαρμογή της, τα σημεία που θεωρεί ότι χρήζουν προσοχής ή βελτίωσης, τις εναλλακτικές λύσεις σε προβλήματα και την πιθανή ανάγκη για περαιτέρω υποστήριξη ή επιμόρφωση. 
5. Ο αξιολογούμενος έχει τη δυνατότητα, κατά τη συζήτηση, να καταθέτει στοιχεία από τον ηλεκτρονικό φάκελό του παρέχοντας σχετική τεκμηρίωση, όπως προγραμματισμό και υλοποίηση δράσεων, επισκέψεων και διασύνδεσης σχολικών μονάδων με την ευρύτερη κοινότητα, έντυπο σχεδιασμού προγράμματος και υποστηρικτικό επιμορφωτικό υλικό.
6. Ο αξιολογητής συζητά με τον αξιολογούμενο την αξιολογική κρίση του, τεκμηριώνοντας την αποτίμησή του. Ο αξιολογούμενος δύναται να υποβάλει σε διάστημα πέντε (5) ημερών έκθεση με τις παρατηρήσεις του, σε περίπτωση που υπάρχει διαφωνία, ως προς την αξιολογική κρίση. Η έκθεση του εκπαιδευτικού ή του μέλους του Ε.Ε.Π. καταχωρίζεται στον ηλεκτρονικό φάκελο αξιολόγησής του.
7. Το πεδίο Β. «Υπηρεσιακή συνέπεια και επάρκεια εκπαιδευτικού και μέλους του Ε.Ε.Π.» αξιολογείται με βάση: α) τα τεκμήρια που έχει συγκεντρώσει ο αξιολογητής από τη συνεργασία και την αλληλεπίδρασή του με τον αξιολογούμενο στο πλαίσιο της καθημερινής εκτέλεσης του έργου του αξιολογούμενου στο Κέντρο Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) ή ως μέλος της Επιτροπής Διεπιστημονικής Υποστήριξης (Ε.Δ.Υ.) στη σχολική μονάδα και β) την έκθεση αυτοαξιολόγησης και τα στοιχεία ή τεκμήρια στα οποία ο αξιολογούμενος αναφέρεται ή παραπέμπει, συνεκτιμωμένων των τεκμηρίων που έχει συγκεντρώσει ο αξιολογούμενος στον ηλεκτρονικό φάκελό του, σύμφωνα με τις παρ. 1 και 3 του άρθρου 72.
8. Η αξιολογική έκθεση όλων των αξιολογητών, επαρκώς τεκμηριωμένη, καταχωρίζεται στην ειδική ψηφιακή εφαρμογή του άρθρου 81 και γνωστοποιείται με απόδειξη στον αξιολογούμενο που αφορά. Η γνωστοποίηση αυτή γίνεται με κάθε πρόσφορο τρόπο.
Άρθρο 77
Περιοδικότητα αξιολόγησης
1. α) Το έργο των μόνιμων εκπαιδευτικών αξιολογείται στη διάρκεια της τετραετίας από τον Σύμβουλο Εκπαίδευσης Επιστημονικής Ευθύνης (ειδικότητας), ως προς τη γενική και την ειδική διδακτική του γνωστικού αντικειμένου (πεδίο Α1) και από τον Διευθυντή της σχολικής μονάδας, ως προς το παιδαγωγικό κλίμα και τη διαχείριση της τάξης (πεδίο Α2), καθώς και ανά δύο (2) έτη από τον Διευθυντή ή Προϊστάμενο της σχολικής μονάδας και τον Σύμβουλο Εκπαίδευσης Παιδαγωγικής Ευθύνης, ως προς την υπηρεσιακή συνέπεια και επάρκειά τους (πεδίο Β).
β) Οι εκπαιδευτικοί που υπηρετούν με απόσπαση στα Κέντρα Εκπαίδευσης για το Περιβάλλον και την Αειφορία (Κ.Ε.ΠΕ.Α.) αξιολογούνται στη διάρκεια της τετραετίας από τον Περιφερειακό Επόπτη Ποιότητας της Εκπαίδευσης, ως προς την ποιότητα του υποστηρικτικού, οργανωτικού και παιδαγωγικού έργου τους (πεδίο Α) και ανά δύο (2) έτη από τον Προϊστάμενο του Κ.Ε.ΠΕ.Α., ως προς την υπηρεσιακή συνέπεια και επάρκειά τους (πεδίο Β).
γ) Οι εκπαιδευτικοί που υπηρετούν στις Διευθύνσεις Πρωτοβάθμιας και Δευτεροβάθμιας Εκπαίδευσης ως Υπεύθυνοι Περιβαλλοντικής Εκπαίδευσης, Αγωγής Υγείας, Πολιτιστικών Θεμάτων, Σχολικών Δραστηριοτήτων, Σχολικού Επαγγελματικού Προσανατολισμού (Σ.Ε.Π.), Εργαστηριακών Κέντρων Φυσικών Επιστημών (Ε.Κ.Φ.Ε.), Πληροφορικής και Νέων Τεχνολογιών και Φυσικής Αγωγής και Σχολικού Αθλητισμού αξιολογούνται στη διάρκεια της τετραετίας από τον Επόπτη Ποιότητας της Εκπαίδευσης, ως προς την ποιότητα του υποστηρικτικού, οργανωτικού και παιδαγωγικού έργου τους (πεδίο Α) και ανά δύο (2) έτη από τον Προϊστάμενο του Τμήματος Εκπαιδευτικών Θεμάτων της Διεύθυνσης Πρωτοβάθμιας ή Δευτεροβάθμιας Εκπαίδευσης ή τον Προϊστάμενο του Τμήματος Πληροφορικής και Νέων Τεχνολογιών της Διεύθυνσης Πρωτοβάθμιας ή Δευτεροβάθμιας Εκπαίδευσης ή τον Διευθυντή Εκπαίδευσης, κατά περίπτωση, ως προς την υπηρεσιακή συνέπεια και επάρκειά τους (πεδίο Β).
δ) Τα μέλη του Ειδικού Εκπαιδευτικού Προσωπικού (Ε.Ε.Π.) των σχολικών μονάδων ειδικής αγωγής και εκπαίδευσης Πρωτοβάθμιας και Δευτεροβάθμιας εκπαίδευσης, καθώς και τα μέλη του Ε.Ε.Π. που υπηρετούν σε σχολικές μονάδες της γενικής εκπαίδευσης, ανεξαρτήτως βαθμίδας, αξιολογούνται στη διάρκεια της τετραετίας από τον Διευθυντή της σχολικής μονάδας, ως προς το παιδαγωγικό κλίμα και τη διαχείριση της τάξης και τον Σύμβουλο Εκπαίδευσης Επιστημονικής Ευθύνης (ειδικότητας) του Ε.Ε.Π., ως προς την ποιότητα του υποστηρικτικού και παιδαγωγικού έργου τους (πεδίο Α) και ανά δύο (2) έτη από τον Διευθυντή της σχολικής μονάδας και τον Σύμβουλο Ειδικής Αγωγής και Ενταξιακής Εκπαίδευσης, που έχει την παιδαγωγική ευθύνη της, ως προς την υπηρεσιακή συνέπεια και επάρκειά τους (πεδίο Β).
ε) Τα μέλη του Ε.Ε.Π. που υπηρετούν στα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και στην Επιτροπή Διεπιστημονικής Υποστήριξης (Ε.Δ.Υ.) αξιολογούνται στη διάρκεια της τετραετίας από τον Σύμβουλο Εκπαίδευσης Επιστημονικής Ευθύνης (ειδικότητας) του Ε.Ε.Π., ως προς την ποιότητα του αξιολογικού, συμβουλευτικού, υποστηρικτικού - παιδαγωγικού έργου τους (πεδίο Α) και ανά δύο (2) έτη από τον Προϊστάμενο του ΚΕ.Δ.Α.Σ.Υ., ως προς την υπηρεσιακή συνέπεια και επάρκειά τους (πεδίο Β). 
στ) Οι εκπαιδευτικοί που υπηρετούν στα ΚΕ.Δ.Α.Σ.Υ. αξιολογούνται στη διάρκεια της τετραετίας από τον Σύμβουλο Ειδικής Αγωγής και Ενταξιακής Εκπαίδευσης, ως προς την ποιότητα του αξιολογικού, συμβουλευτικού, υποστηρικτικού - παιδαγωγικού έργου τους (πεδίο Α) και ανά δύο (2) έτη από τον Προϊστάμενο του ΚΕ.Δ.Α.Σ.Υ., ως προς την υπηρεσιακή συνέπεια και επάρκειά τους (πεδίο Β).
ζ) Τα μέλη του Ειδικού Βοηθητικού Προσωπικού (Ε.Β.Π.) που υπηρετούν σε σχολικές μονάδες ειδικής αγωγής και εκπαίδευσης Πρωτοβάθμιας και Δευτεροβάθμιας εκπαίδευσης, αξιολογούνται στη διάρκεια της τετραετίας από τον Σύμβουλο Ειδικής Αγωγής και Ενταξιακής Εκπαίδευσης, ως προς την ποιότητα του υποστηρικτικού έργου τους (πεδίο Α) και ανά δύο (2) έτη από τον Διευθυντή της σχολικής μονάδας στην οποία υπηρετούν, ως προς την υπηρεσιακή συνέπεια και επάρκειά τους (πεδίο Β). 
2. Το έργο των μόνιμων εκπαιδευτικών, καθώς και των μελών του Ε.Ε.Π. και Ε.Β.Π. αξιολογείται κατά προτεραιότητα στις εξής κατηγορίες:
α) Εκπαιδευτικοί των Πρότυπων και Πειραματικών Σχολείων για την ανανέωση της θητείας τους, σύμφωνα με τον ν. 4692/2020 (Α’ 111).
β) Εκπαιδευτικοί και μέλη του Ε.Ε.Π. μετά από αίτησή τους, προκειμένου να συμμετάσχουν σε διαδικασίες επιλογής για την κατάληψη θέσης στελέχους της εκπαίδευσης. 
γ) Εκπαιδευτικοί και μέλη του Ε.Ε.Π. και Ε.Β.Π. μετά από εισήγηση που συνυπογράφουν ο Διευθυντής της σχολικής μονάδας και ο Σύμβουλος Εκπαίδευσης που έχει την παιδαγωγική ή την επιστημονική ευθύνη της, στην οποία τεκμηριώνεται η ανάγκη της κατά προτεραιότητα αξιολόγησης. Η εισήγηση υποβάλλεται στον Επόπτη Ποιότητας της Διεύθυνσης Πρωτοβάθμιας ή Δευτεροβάθμιας Εκπαίδευσης, ο οποίος ενεργοποιεί τη σχετική διαδικασία.
δ) Εκπαιδευτικοί και μέλη του Ε.Ε.Π. και Ε.Β.Π. με λιγότερα έτη υπηρεσίας προηγούνται αυτών με περισσότερα έτη υπηρεσίας. 
3. Το έργο των Διευθυντών ή των Προϊσταμένων σχολικών μονάδων και Εργαστηριακών Κέντρων (Ε.Κ.), των υποδιευθυντών τους και των Υπευθύνων τομέων Ε.Κ., ως εκπαιδευτικών, αξιολογείται μία φορά εντός τριετίας.
4. Το έργο των δόκιμων εκπαιδευτικών και μελών του Ε.Ε.Π. και Ε.Β.Π. αξιολογείται ανά έτος.
5. Την ευθύνη του προγραμματισμού των αξιολογήσεων έχουν ο Περιφερειακός Διευθυντής Εκπαίδευσης και ο Περιφερειακός Επόπτης Ποιότητας της Εκπαίδευσης. Ο Διευθυντής Πρωτοβάθμιας ή Δευτεροβάθμιας Εκπαίδευσης, σε συνεργασία με τον Επόπτη Ποιότητας της Εκπαίδευσης, υποβάλλουν στην Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης ετήσιο προγραμματισμό των αξιολογήσεων στην περιοχή ευθύνης τους. 
Άρθρο 78
Αξιοποίηση των αποτελεσμάτων της αξιολόγησης του έργου των εκπαιδευτικών, καθώς και των μελών του Ειδικού Εκπαιδευτικού Προσωπικού και 
του Ειδικού Βοηθητικού Προσωπικού
1. Στην περίπτωση που το έργο ενός εκπαιδευτικού, καθώς και μέλους του Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.) αξιολογηθεί οριστικά ως «μη ικανοποιητικό» κατά την αξιολόγησή του σε ένα από τα πεδία Α1, Α2 ή Β ή Α ή Β, κατά περίπτωση, ο συγκεκριμένος εκπαιδευτικός ή μέλος του Ε.Ε.Π. ή Ε.Β.Π. παρακολουθεί υποχρεωτικό επιμορφωτικό πρόγραμμα, το οποίο εκπονείται από το Ινστιτούτο Εκπαιδευτικής Πολιτικής (Ι.Ε.Π.). Ο προγραμματισμός, ο συντονισμός, η οργάνωση, η υλοποίηση και η εποπτεία του επιμορφωτικού προγράμματος βελτίωσης της απόδοσής του και της εξειδικευμένης υποστήριξής του αποτελούν αρμοδιότητα και ευθύνη του Επόπτη Ποιότητας της Εκπαίδευσης, ο οποίος συνεργάζεται με τον Σύμβουλο Εκπαίδευσης Επιστημονικής Ευθύνης/Ειδικότητας και τους Συμβούλους Εκπαίδευσης της Διεύθυνσης Εκπαίδευσης. Η θεματολογία της επιμόρφωσης και η χρονική διάρκειά της καθορίζονται με απόφαση του Επόπτη Ποιότητας της Εκπαίδευσης, μετά από εισήγηση των Συμβούλων Εκπαίδευσης. 
2. Στην περίπτωση που το έργο Διευθυντή ή Προϊσταμένου σχολικών μονάδων και Εργαστηριακών Κέντρων (Ε.Κ.), υποδιευθυντή τους ή Υπεύθυνου τομέα Ε.Κ., ως εκπαιδευτικού, αξιολογηθεί οριστικά ως «μη ικανοποιητικό» κατά την αξιολόγησή του σε ένα από τα πεδία Α1 ή Α2, ο συγκεκριμένος Διευθυντής ή Προϊστάμενος σχολικής μονάδας ή Ε.Κ., υποδιευθυντής τους ή Υπεύθυνος τομέα Ε.Κ. παρακολουθεί υποχρεωτικό επιμορφωτικό πρόγραμμα, σύμφωνα με όσα ορίζονται στην παρ. 1. 
3. Στην περίπτωση που το έργο ενός δόκιμου εκπαιδευτικού, καθώς και μέλους του Ε.Ε.Π. ή Ε.Β.Π. αξιολογηθεί ως «μη ικανοποιητικό», κατά την αξιολόγηση που λαμβάνει χώρα στη λήξη της δοκιμαστικής περιόδου, έστω και σε ένα από τα πεδία Α1, Α2 ή Β ή Α’ ή Β’, κατά περίπτωση, δεν μονιμοποιείται αλλά μπορεί να επαναλάβει τη διαδικασία τα αμέσως επόμενα δύο (2) έτη.
4. Το αποτέλεσμα της αξιολόγησης του εκπαιδευτικού ή του μέλους του Ε.Ε.Π. λαμβάνεται υπόψη στις διαδικασίες επιλογής για θέσεις στελεχών της εκπαίδευσης. Το αποτέλεσμα της αξιολόγησης του εκπαιδευτικού ή του μέλους του Ε.Ε.Π. ή του Ε.Β.Π. δύναται να λαμβάνεται υπόψη σε διαδικασίες επιλογής για την ανάθεση επιμορφωτικού ή άλλου επιστημονικού-εκπαιδευτικού έργου.
Άρθρο 79
Ενστάσεις
1. Ο αξιολογούμενος έχει δικαίωμα να ασκήσει ένσταση κατά των εκθέσεων αξιολόγησης ενώπιον τριμελούς Ειδικής Επιτροπής Αξιολόγησης, η οποία συνιστάται στην έδρα κάθε μίας από τις Διευθύνσεις Πρωτοβάθμιας ή Δευτεροβάθμιας Εκπαίδευσης. 
2. Οι Ειδικές Επιτροπές Αξιολόγησης συγκροτούνται με απόφαση του Περιφερειακού Διευθυντή Εκπαίδευσης και αποτελούνται από τα εξής μέλη:
α) τον Διευθυντή Πρωτοβάθμιας ή Δευτεροβάθμιας Εκπαίδευσης, ο οποίος αναπληρώνεται από τον νόμιμο αναπληρωτή του, ως Πρόεδρο,
β) τον Επόπτη Ποιότητας της Εκπαίδευσης, ο οποίος αναπληρώνεται από τον νόμιμο αναπληρωτή του, ως αντιπρόεδρο και
γ) έναν (1) Σύμβουλο Εκπαίδευσης Πρωτοβάθμιας ή Δευτεροβάθμιας εκπαίδευσης, ο οποίος ορίζεται, με τον αναπληρωτή του, με κλήρωση από τους Συμβούλους Εκπαίδευσης της Διεύθυνσης Πρωτοβάθμιας ή Δευτεροβάθμιας Εκπαίδευσης. Όταν η Ειδική Επιτροπή Αξιολόγησης καλείται να εξετάσει ένσταση εκπαιδευτικών που υπηρετούν σε σχολικές μονάδες ειδικής αγωγής και εκπαίδευσης, Πρωτοβάθμιας και Δευτεροβάθμιας εκπαίδευσης, καθώς και σε τμήματα ένταξης και παράλληλης στήριξης της γενικής εκπαίδευσης, στα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) ή μελών Ειδικού Εκπαιδευτικού Προσωπικού (Ε.Ε.Π.) ή Ειδικού Βοηθητικού Προσωπικού (Ε.Β.Π.) ως μέλος της περ. γ’ ορίζεται, με τον αναπληρωτή του, ένας (1) Σύμβουλος Εκπαίδευσης Ειδικής Αγωγής και Ενταξιακής Εκπαίδευσης που καταλαμβάνει θέση Συμβούλου στην οικεία Διεύθυνση Πρωτοβάθμιας ή Δευτεροβάθμιας Εκπαίδευσης ή του οποίου η αρμοδιότητα εκτείνεται σε αυτήν. Όταν η Ειδική Επιτροπή Αξιολόγησης καλείται να εξετάσει ένσταση εκπαιδευτικών της μειονοτικής Πρωτοβάθμιας ή Δευτεροβάθμιας εκπαίδευσης ως μέλος της περ. γ’ ορίζεται ο Προϊστάμενος του Γραφείου Μειονοτικής Εκπαίδευσης, που τον αναπληρώνει ο κατά νόμον αναπληρωτής του.
3. Αν η Ειδική Επιτροπή Αξιολόγησης κληθεί να εξετάσει ένσταση εκπαιδευτικού ή μέλους του Ε.Ε.Π. ή Ε.Β.Π. που έχει αξιολογηθεί από μέλος της επιτροπής, το συγκεκριμένο μέλος κωλύεται να συμμετάσχει στην εξέταση του εν λόγω θέματος από την επιτροπή και τη θέση του λαμβάνει ο αναπληρωτής του.
4. Με την απόφαση συγκρότησης κάθε Ειδικής Επιτροπής Αξιολόγησης ορίζεται υπάλληλος του Τμήματος Προσωπικού της Διεύθυνσης Πρωτοβάθμιας ή Δευτεροβάθμιας Εκπαίδευσης, με τον αναπληρωτή του, ως γραμματέας της επιτροπής. 
5. Η θητεία των μελών των Ειδικών Επιτροπών Αξιολόγησης είναι τετραετής. Τα στελέχη της εκπαίδευσης διατηρούν την ιδιότητα του μέλους των επιτροπών για όσο χρόνο διατηρούν την ιδιότητα στελέχους εκπαίδευσης, με την οποία έχουν οριστεί ως μέλη αυτών.
6. Οι ενστάσεις των εκπαιδευτικών που υπηρετούν με απόσπαση στα Κέντρα Εκπαίδευσης για το Περιβάλλον και την Αειφορία (Κ.Ε.ΠΕ.Α.) κρίνονται από την αρμόδια Περιφερειακή Ειδική Επιτροπή Αξιολόγησης.
7. Για τους εκπαιδευτικούς των Πρότυπων και Πειραματικών σχολείων ισχύει η παρ. 5 του άρθρου 20 του 
ν. 4692/2020 (Α’ 111).
8. Η ένσταση περιλαμβάνει αναλυτικά τα συγκεκριμένα πραγματικά περιστατικά και στοιχεία, στα οποία ο αξιολογούμενος θεμελιώνει τους ισχυρισμούς του και συνοδεύεται από τα στοιχεία τα οποία τους αποδεικνύουν.
9. Η ένσταση ασκείται μέσα σε αποκλειστική προθεσμία δώδεκα (12) ημερών από την επομένη της γνωστοποίησης με απόδειξη της αξιολογικής έκθεσης στον αξιολογούμενο. Οι ενστάσεις ασκούνται μέσω της ειδικής ψηφιακής εφαρμογής του άρθρου 81. 
10. Η Ειδική Επιτροπή Αξιολόγησης εξετάζει το παραδεκτό και το βάσιμο της ένστασης και μπορεί είτε να οριστικοποιήσει είτε να διορθώσει την έκθεση αξιολόγησης με παράθεση πλήρους αιτιολογίας. Δύναται να ζητήσει οποιεσδήποτε πρόσθετες διευκρινίσεις κρίνει απαραίτητες από τους αξιολογητές ή τον αξιολογούμενο και γενικώς να ενεργήσει για τη διακρίβωση των προβαλλόμενων ισχυρισμών, αποφαίνεται δε για τις ενστάσεις μέσα σε προθεσμία τριάντα (30) ημερών από την αποδεδειγμένη περιέλευση της ένστασης σε πλήρη γνώση της. 
Άρθρο 80
Εξουσιοδοτικές διατάξεις
Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Γενικού Διευθυντή Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων και γνώμη της Αρχής Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.) δύναται να καθορίζεται κάθε ειδικότερο θέμα σχετικά με τα πεδία και τα κριτήρια αξιολόγησης των εκπαιδευτικών και των μελών του Ειδικού Εκπαιδευτικού Προσωπικού (Ε.Ε.Π.) και του Ειδικού Βοηθητικού Προσωπικού (Ε.Β.Π.), καθώς και κάθε άλλη λεπτομέρεια σχετική με την αξιολόγηση των εκπαιδευτικών και των μελών του Ε.Ε.Π. και του Ε.Β.Π. ή τη διαδικασία διενέργειάς της. Η απόφαση του Υπουργού Παιδείας και Θρησκευμάτων του πρώτου εδαφίου, εφόσον αφορά σε ειδικά ζητήματα αξιολόγησης των εκπαιδευτικών και των μελών του Ε.Ε.Π. και του Ε.Β.Π. της μειονοτικής Πρωτοβάθμιας ή Δευτεροβάθμιας εκπαίδευσης ή της διαδικασίας διενέργειάς της, εκδίδεται ύστερα από εισήγηση και του Γενικού Γραμματέα Θρησκευμάτων.
ΚΕΦΑΛΑΙΟ Δ’
ΛΟΙΠΕΣ ΔΙΑΤΑΞΕΙΣ ΜΕΡΟΥΣ Γ’
Άρθρο 81
Ειδική ψηφιακή εφαρμογή για την 
αξιολόγηση των στελεχών εκπαίδευσης, 
των εκπαιδευτικών, του Ειδικού Εκπαιδευτικού και του Ειδικού Βοηθητικού Προσωπικού
Με ευθύνη της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων και σε συνεργασία με το Υπουργείο Ψηφιακής Διακυβέρνησης, σχεδιάζεται, προγραμματίζεται, αναπτύσσεται, επικαιροποιείται και λειτουργεί, λαμβάνοντας υπόψη τις ανάγκες των ατόμων με αναπηρία, ειδική ψηφιακή εφαρμογή, προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr - EΨΠ) στην οποία: 
α) τηρούνται οι ηλεκτρονικοί φάκελοι των στελεχών της εκπαίδευσης, των εκπαιδευτικών και των μελών του Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), β) καταχωρίζονται οι έγγραφες εκθέσεις αυτοαξιολόγησης των αξιολογούμενων, οι αξιολογικές εκθέσεις των αξιολογητών και οποιοδήποτε άλλο έγγραφο ή τεκμήριο σχετίζεται με διενεργούμενη αξιολόγηση και ο αξιολογητής ή 
ο αξιολογούμενος επιθυμεί να καταχωρίσει ηλεκτρονικά, καθώς αφορά σε εκκρεμή αξιολογική διαδικασία και 
γ) υποβάλλονται αντιρρήσεις ή ενστάσεις ή και τα στοιχεία στα οποία ερείδονται, στις περιπτώσεις που προβλέπεται η υποβολή τους ηλεκτρονικά. 
Άρθρο 82
Μεταξιολόγηση του συστήματος αξιολόγησης
1. Το σύστημα της αξιολόγησης των στελεχών εκπαίδευσης, των εκπαιδευτικών και των μελών του Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.) προβλέπει και εμπεριέχει μηχανισμό και διαδικασίες μεταξιολόγησης για την παρακολούθηση και τον έλεγχο της λειτουργίας του, με σκοπό τη διαρκή βελτίωση των διαδικασιών και τη διασφάλιση της αξιοπιστίας του. Η μεταξιολόγηση, στοχεύει στη διασφάλιση της ποιότητας του συστήματος αξιολόγησης, στην αντικειμενική και αμερόληπτη εφαρμογή των κριτηρίων στις επιμέρους διαδικασίες, στην εγκυρότητα και την αξιοπιστία των σχετικών κρίσεων και μετρήσεων, καθώς και στην ανατροφοδότηση και ενημέρωση όλων των συμμετεχόντων, σε όλα τα επίπεδα διοίκησης και ηγεσίας.
2. H μεταξιολόγηση καταλήγει στη σύνταξη ετήσιας έκθεσης σχετικά με:
α) Την αποτελεσματικότητα των διαδικασιών του συστήματος.
β) Τον βαθμό επίτευξης των επιμέρους στόχων του συστήματος αξιολόγησης.
γ) Την εκτίμηση του βαθμού επίδρασης του συστήματος αξιολόγησης στην ποιότητα του εκπαιδευτικού συστήματος. 
3. Η Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.) και το Ινστιτούτο Εκπαιδευτικής Πολιτικής (Ι.Ε.Π.) συντάσσουν κάθε έτος τη δική τους έκθεση μεταξιολόγησης, την οποία υποβάλλουν στον Υπουργό Παιδείας και Θρησκευμάτων. Οι εκθέσεις λειτουργούν απολογιστικά και διαμορφωτικά και συνοδεύονται από προτάσεις αναφορικά με την ανάγκη διορθώσεων στο σύστημα αξιολόγησης για την περαιτέρω βελτίωση της αποτελεσματικότητάς του. 
Άρθρο 83
Εξουσιοδοτικές διατάξεις
1. Με κοινή απόφαση του Υπουργού Παιδείας και Θρησκευμάτων και του Υπουργού Ψηφιακής Διακυβέρνησης, δύναται να ρυθμίζονται ειδικότερα θέματα και αναγκαίες τεχνικές λεπτομέρειες σχετικά με τον σχεδιασμό, προγραμματισμό, την ανάπτυξη, επικαιροποίηση και λειτουργία της ειδικής ψηφιακής εφαρμογής του άρθρου 81 με εξειδίκευση όσων υποχρεώσεων ή όρων πρέπει να τηρούνται, σύμφωνα με τον ν. 4624/2019 (Α’ 137) και τον Κανονισμό (ΕΕ) 2016/679 του Ευρωπαϊκού Κοινοβουλίου και του Συμβουλίου, της 27ης Απριλίου 2016, για την προστασία των φυσικών προσώπων έναντι της επεξεργασίας των δεδομένων προσωπικού χαρακτήρα και για την ελεύθερη κυκλοφορία των δεδομένων αυτών (Γενικός Κανονισμός για την Προστασία Δεδομένων Προσωπικού Χαρακτήρα, ΕΕ L 119).
2. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Γενικού Διευθυντή Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων και γνώμη της Αρχής Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.) και του Ινστιτούτου Εκπαιδευτικής Πολιτικής (Ι.Ε.Π.), δύναται να καθορίζεται κάθε ειδικότερο θέμα, σχετικά με τη μορφή και το περιεχόμενο των καταχωριζόμενων στην ειδική ψηφιακή εφαρμογή του άρθρου 81 φακέλων, εκθέσεων αυτοαξιολόγησης των αξιολογούμενων και αξιολογικών εκθέσεων των αξιολογητών, αντιρρήσεων, ενστάσεων και λοιπών εγγράφων, που σχετίζονται με την αξιολόγηση των στελεχών, των εκπαιδευτικών και των μελών του Ειδικού Εκπαιδευτικού Προσωπικού (Ε.Ε.Π.) και του Ειδικού Βοηθητικού Προσωπικού (Ε.Β.Π.), τον τρόπο καταχώρισης, διαχείρισής τους και γνωστοποίησής τους σε κάθε ενδιαφερόμενο, καθώς και κάθε άλλη λεπτομέρεια εφαρμογής της διαδικασίας αξιολόγησης των στελεχών, των εκπαιδευτικών και των μελών του Ε.Ε.Π. και Ε.Β.Π.. 
3. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Γενικού Διευθυντή Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων και γνώμη της Α.ΔΙ.Π.Π.Δ.Ε. και του Ι.Ε.Π., καθορίζονται η διαδικασία μεταξιολόγησης του συστήματος αξιολόγησης των στελεχών της εκπαίδευσης, των εκπαιδευτικών και των μελών του Ε.Ε.Π και του Ε.Β.Π. και, ιδίως, η διαδικασία δειγματοληπτικού ελέγχου των αξιολογικών εκθέσεων σε όλη την κλίμακα της διοικητικής ιεραρχίας, καθώς και κάθε άλλο λεπτομερειακό ζήτημα σχετικά με την αξιολόγηση των στελεχών, των εκπαιδευτικών και των μελών Ε.Ε.Π. και Ε.Β.Π. ή με τη διαδικασία διενέργειάς της, συμπεριλαμβανομένων των θεμάτων της παρ. 3 του άρθρου 28 του Κανονισμού (ΕΕ) 2016/679 που αφορούν στην επεξεργασία δεδομένων προσωπικού χαρακτήρα από την Α.ΔΙ.Π.Π.Δ.Ε., με την ιδιότητα της εκτελούσας, από κοινού με τη Γενική Διεύθυνση Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, την επεξεργασία, για λογαριασμό του Υπουργείου Παιδείας και Θρησκευμάτων, ως υπεύθυνου επεξεργασίας, κατά την έννοια των περ. 8) και 7), αντίστοιχα, του άρθρου 4 του ανωτέρω Κανονισμού. 
4. Με κοινή απόφαση του Υπουργού Παιδείας και Θρησκευμάτων και του Υπουργού Ψηφιακής Διακυβέρνησης, δύναται να ορίζονται οι λεπτομέρειες του συστήματος, σε ό,τι αφορά στους δείκτες και στη μεθοδολογία άντλησης, επεξεργασίας και ανάλυσης των δεδομένων που συλλέγονται, στη διασφάλιση της διαλειτουργικότητας των επιμέρους συστημάτων, σύμφωνα με τα οριζόμενα στο άρθρο 47 του νόμου 4623/2019 (Α’ 134) και στο άρθρο 84 του ν. 4727/2020 (Α’ 184), στην πρόσβαση των χρηστών, καθώς και στο πλαίσιο εντός του οποίου κινούνται το Ι.Ε.Π. και η Α.ΔΙ.Π.Π.Δ.Ε. για τη σύνταξη των εκθέσεων μεταξιολόγησης.
ΜΕΡΟΣ Δ’
ΔΙΑΤΑΞΕΙΣ ΓΙΑ ΤΗΝ ΑΥΤΟΝΟΜΙΑ 
ΤΗΣ ΣΧΟΛΙΚΗΣ ΜΟΝΑΔΑΣ
ΚΕΦΑΛΑΙΟ Α’
ΜΕΓΑΛΥΤΕΡΗ ΕΛΕΥΘΕΡΙΑ ΣΤΗΝ 
ΟΡΓΑΝΩΣΗ ΤΗΣ ΔΙΔΑΣΚΑΛΙΑΣ
Άρθρο 84
Μητρώο Διδακτικών Βιβλίων και 
Ψηφιακή Βιβλιοθήκη Διδακτικών Βιβλίων
1. Διδακτικά βιβλία είναι όλα τα βιβλία, που χρησιμοποιούνται από τους μαθητές και τις μαθήτριες όλων των τύπων των σχολείων της Πρωτοβάθμιας και Δευτεροβάθμιας Εκπαίδευσης, κατά τη διδασκαλία των μαθημάτων που προβλέπονται από τα αντίστοιχα προγράμματα σπουδών. Στα διδακτικά βιβλία περιλαμβάνονται όλα τα βιβλία, έντυπα ή ψηφιακά, όπως και κάθε άλλο συμπληρωματικό έντυπο ή ψηφιακό υλικό, το οποίο συνδέεται με αυτά και είναι αναγκαίο για την υποστήριξη της διδακτικής - μαθησιακής διαδικασίας.
2. Συστήνονται και λειτουργούν Μητρώο Διδακτικών Βιβλίων (Μ.Δ.Β.) και Ψηφιακή Βιβλιοθήκη Διδακτικών Βιβλίων (Ψ.Β.Δ.Β) στα οποία εντάσσεται το σύνολο των εγκεκριμένων από το Υπουργείο Παιδείας και Θρησκευμάτων διδακτικών βιβλίων. Το Μ.Δ.Β. οργανώνεται σε Υπομητρώα, στα οποία αντιστοιχούν τα μαθήματα που διδάσκονται σε όλους τους τύπους σχολικών μονάδων της Πρωτοβάθμιας και της Δευτεροβάθμιας Εκπαίδευσης.
3. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Ινστιτούτου Εκπαιδευτικής Πολιτικής (Ι.Ε.Π.), είναι δυνατή η ένταξη διδακτικών βιβλίων στο Μ.Δ.Β., τα οποία ήδη διατίθενται σε όλους τους τύπους σχολείων, κατά τον χρόνο θέσεως σε ισχύ του παρόντος. Σε κάθε περίπτωση, τα υπό ένταξη διδακτικά βιβλία πρέπει να είναι σύμφωνα με τα εκάστοτε σε ισχύ Προγράμματα Σπουδών.
4. Η επιστημονική και παιδαγωγική ευθύνη της ανάπτυξης του υλικού της Ψ.Β.Δ.Β. αποτελεί αρμοδιότητα του Ι.Ε.Π.
5. Με απόφαση του Υπουργού Παιδείας και Θρησκευμάτων, που εκδίδεται ύστερα από εισηγήσεις του Ι.Ε.Π. και του Ινστιτούτου Τεχνολογίας Υπολογιστών και Εκδόσεων «Διόφαντος» (Ι.Τ.Υ.Ε. ΔΙΟΦΑΝΤΟΣ), καθορίζονται η διαδικασία δημιουργίας, συγκρότησης, λειτουργίας και τεχνικής υποστήριξης του Μ.Δ.Β. και της Ψ.Β.Δ.Β., οι προϋποθέσεις και η διαδικασία ένταξης και απένταξης διδακτικών βιβλίων στο Μ.Δ.Β. και στην Ψ.Β.Δ.Β., ο αριθμός των διδακτικών βιβλίων που δύνανται να εντάσσονται στο Μ.Δ.Β. και στην Ψ.Β.Δ.Β., καθώς και άλλο ειδικότερο θέμα που αφορά την εφαρμογή του παρόντος.
Άρθρο 85
Επιλογή διδακτικών βιβλίων
1. Καθιερώνεται η δυνατότητα επιλογής διδακτικού βιβλίου σε κάθε μάθημα που διδάσκεται στις σχολικές μονάδες της δημόσιας ή ιδιωτικής Πρωτοβάθμιας και Δευτεροβάθμιας Εκπαίδευσης.
2. Η επιλογή των διδακτικών βιβλίων, που χρησιμοποιούνται από την κάθε σχολική μονάδα πραγματοποιείται από τους εκπαιδευτικούς που διδάσκουν τα αντίστοιχα μαθήματα σε αυτή. Η επιλογή των διδακτικών βιβλίων πραγματοποιείται μεταξύ των εγκεκριμένων διδακτικών βιβλίων που εντάσσονται στο Μητρώο Διδακτικών Βιβλίων του άρθρου 84, εφόσον αυτά είναι περισσότερα του ενός για το συγκεκριμένο μάθημα. Σε περίπτωση που υπάρχει αδυναμία επιλογής από τους εκπαιδευτικούς που διδάσκουν το αντίστοιχο μάθημα, η επιλογή γίνεται από τον Σύλλογο Διδασκόντων ή σε περίπτωση αδυναμίας λήψης απόφασης ή μη επιλογής, η επιλογή πραγματοποιείται από τον Διευθυντή ή τον Προϊστάμενο της σχολικής μονάδας. Ο Διευθυντής ή ο Προϊστάμενος της σχολικής μονάδας καταχωρίζει άμεσα τις αποφάσεις επιλογής διδακτικού βιβλίου σε πληροφοριακό σύστημα, το οποίο δημιουργείται και λειτουργεί με ευθύνη του Ινστιτούτου Τεχνολογίας Υπολογιστών και Εκδόσεων «Διόφαντος» (Ι.Τ.Υ.Ε. ΔΙΟΦΑΝΤΟΣ). Τα διδακτικά βιβλία που επιλέγονται από το σύνολο των σχολικών μονάδων της Πρωτοβάθμιας και της Δευτεροβάθμιας Εκπαίδευσης τυπώνονται και διανέμονται σε αυτές από το Ι.Τ.Υ.Ε. ΔΙΟΦΑΝΤΟΣ, σύμφωνα με το άρθρο 23 του 
ν. 3966/2011 (Α’ 118).
3. Κατά τη διάρκεια της διδασκαλίας, οι εκπαιδευτικοί όλων των τύπων σχολικών μονάδων της Πρωτοβάθμιας και της Δευτεροβάθμιας Εκπαίδευσης δύνανται να χρησιμοποιούν, παράλληλα με το διδακτικό βιβλίο που έχει διανεμηθεί στην οικεία σχολική μονάδα, το σύνολο των διδακτικών βιβλίων του αντίστοιχου μαθήματος σε ψηφιακή μορφή και των ψηφιακών αντικειμένων τα οποία είναι αναρτημένα και διαθέσιμα στην Ψηφιακή Βιβλιοθήκη Διδακτικών Βιβλίων του άρθρου 84. 
4. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισηγήσεις του Ινστιτούτου Εκπαιδευτικής Πολιτικής (Ι.Ε.Π.) και του Ι.Τ.Υ.Ε. ΔΙΟΦΑΝΤΟΣ, καθορίζονται η διαδικασία επιλογής διδακτικού βιβλίου, η προθεσμία εντός της οποίας πραγματοποιείται η επιλογή του, τα δεδομένα που καταχωρίζονται στο πληροφοριακό σύστημα της παρ. 2, καθώς και κάθε άλλο ειδικότερο θέμα σχετικά με τη διαδικασία επιλογής του διδακτικού βιβλίου.
5. Μέχρι την ολοκλήρωση της δημιουργίας και τη θέση σε πλήρη λειτουργία του Μητρώου Διδακτικών Βιβλίων (Μ.Δ.Β.) και της Ψηφιακής Βιβλιοθήκης Διδακτικών Βιβλίων (Ψ.Β.Δ.Β) του άρθρου 84, οι σχολικές μονάδες όλων των βαθμίδων της δημόσιας και ιδιωτικής Πρωτοβάθμιας και Δευτεροβάθμιας εκπαίδευσης συνεχίζουν να χρησιμοποιούν τα ήδη εγκεκριμένα προς χρήση από αυτές διδακτικά βιβλία.
Άρθρο 86
Αξιολόγηση μαθητών
1. Το άρθρο 3 του π.δ. 126/2016 (Α΄ 211), περί της αξιολόγησης της επίδοσης των μαθητών του Γυμνασίου, αντικαθίσταται ως εξής:
«Άρθρο 3
Διαδικασία αξιολόγησης
Η διαδικασία αξιολόγησης της επίδοσης του μαθητή ορίζεται ως εξής:
1. Για την αξιολόγηση της επίδοσης του μαθητή κατά τη διάρκεια των τετραμήνων συνεκτιμώνται τα παρακάτω κριτήρια:
α) η συνολική συμμετοχή του μαθητή στη μαθησιακή διδασκαλία (τα ερωτήματα που θέτει, οι απαντήσεις που δίνει, η συμβολή του στη μελέτη ενός θέματος μέσα στην τάξη, η συνεργασία του με συμμαθητές, η επιμέλεια στην εκτέλεση των εργασιών που του ανατίθενται), από την οποία ο εκπαιδευτικός σχηματίζει εικόνα για τις γνώσεις, την κατανόηση εννοιών και φαινομένων, τις δεξιότητες επίλυσης προβλήματος, τις επικοινωνιακές δεξιότητες, την κριτική σκέψη, τη δημιουργικότητα κ.λπ.,
β) οι εργασίες που εκτελεί ο μαθητής στο πλαίσιο της καθημερινής μαθησιακής διαδικασίας στο σχολείο ή στο σπίτι, ατομικά ή ομαδικά,
γ) οι συνθετικές δημιουργικές εργασίες, ατομικές ή ομαδικές, και οι διαθεματικές εργασίες, ατομικές ή ομαδικές, 
δ) οι τετραμηνιαίες δοκιμασίες αξιολόγησης (ωριαίες γραπτές δοκιμασίες ή ανάθεση και υποβολή/παρουσίαση ατομικής ή ομαδικής συνθετικής ή διαθεματικής δημιουργικής εργασίας ή αξιοποίηση των χαρακτηριστικών και των σταδίων εφαρμογής του μοντέλου της ανεστραμμένης τάξης),
ε) οι ολιγόλεπτες γραπτές δοκιμασίες (τεστ).
2. Όσον αφορά τις ωριαίες γραπτές δοκιμασίες αυτές είναι: α) προειδοποιημένες, αν έπονται μιας ανακεφαλαίωσης ή β) μη προειδοποιημένες, αν καλύπτουν την ύλη που διδάχθηκε στο αμέσως προηγούμενο μάθημα. Δεν επιτρέπεται να πραγματοποιούνται περισσότερες από μία ωριαία γραπτή δοκιμασία κατά τη διάρκεια του ημερησίου διδακτικού προγράμματος και περισσότερες από τρεις (3) κατά τη διάρκεια του εβδομαδιαίου διδακτικού προγράμματος.
3. Στα μαθήματα της Ομάδας Α΄ και της Ομάδας Β΄ των περ. α’ και β’, αντίστοιχα, της παρ. 1 του άρθρου 2 διενεργείται υποχρεωτικά μία (1) τετραμηνιαία δοκιμασία αξιολόγησης. Οι διδάσκοντες μαθήματα της Ομάδας Α’ και της Ομάδας Β’ δύνανται να επιλέξουν στο πρώτο και στο δεύτερο τετράμηνο, τον τρόπο διεξαγωγής της αξιολόγησης αυτής επιλέγοντας μεταξύ των εναλλακτικών που προβλέπονται στην περ. δ’ της παρ. 1. Στα μαθήματα της Ομάδας Γ΄ του τρίτου εδαφίου της παρ. 1 του άρθρου 2 δεν διενεργείται καμία τετραμηνιαία δοκιμασία αξιολόγησης.
4. Οι ολιγόλεπτες δοκιμασίες πραγματοποιούνται με ή χωρίς προειδοποίηση των μαθητών με τη μορφή σύντομων, ποικίλων και κατάλληλων γραπτών ερωτήσεων. Ο αριθμός και η συχνότητα των ολιγόλεπτων δοκιμασιών που πραγματοποιούνται σε κάθε τετράμηνο επαφίενται στην κρίση του διδάσκοντος.».
2. Οι παρ. 1 και 2 του άρθρου 103 του ν. 4610/2019 
(Α΄ 70), περί της αξιολόγησης της επίδοσης των μαθητών του Γενικού Λυκείου, τροποποιούνται και το άρθρο 103 διαμορφώνεται ως εξής:
«Άρθρο 103
Προφορική βαθμολογία τετραμήνων
1. Για την αξιολόγηση του μαθητή κατά τετράμηνο ο διδάσκων συνεκτιμά:
α) τη συμμετοχή του στη διδακτική μαθησιακή διαδικασία,
β) την επιμέλεια και το ενδιαφέρον του για το συγκεκριμένο μάθημα,
γ) την επίδοσή του στις τετραμηνιαίες δοκιμασίες αξιολόγησης (ωριαίες γραπτές δοκιμασίες ή ανάθεση και υποβολή/παρουσίαση ατομικής ή ομαδικής συνθετικής ή διαθεματικής δημιουργικής εργασίας ή αξιοποίηση των χαρακτηριστικών και των σταδίων εφαρμογής του μοντέλου της ανεστραμμένης τάξης), 
δ) την επίδοσή του στις γραπτές δοκιμασίες,
ε) τις εργασίες που εκτελεί στο σχολείο ή στο σπίτι.
Οι γραπτές δοκιμασίες διακρίνονται στις ολιγόλεπτες και στις ωριαίες.
Οι ολιγόλεπτες δοκιμασίες πραγματοποιούνται με ή χωρίς προειδοποίηση των μαθητών με τη μορφή σύντομων, ποικίλων και κατάλληλων γραπτών ερωτήσεων. 
Ο αριθμός και η συχνότητα των ολιγόλεπτων δοκιμασιών που πραγματοποιούνται σε κάθε τετράμηνο επαφίενται στην κρίση του διδάσκοντος.
Οι ωριαίες γραπτές δοκιμασίες διαρκούν μία (1) διδακτική ώρα και είναι: α) προειδοποιημένες, αν έπονται μιας ανακεφαλαίωσης ή β) μη προειδοποιημένες, αν καλύπτουν την ύλη που διδάχθηκε στο αμέσως προηγούμενο μάθημα. Δεν επιτρέπεται να πραγματοποιούνται περισσότερες από μία ωριαία γραπτή δοκιμασία κατά τη διάρκεια του ημερησίου διδακτικού προγράμματος και περισσότερες από τρεις (3) κατά τη διάρκεια του εβδομαδιαίου διδακτικού προγράμματος.
Σε όλες τις τάξεις του Γενικού Λυκείου διενεργούνται στα μαθήματα όλων των Ομάδων δύο (2) τετραμηνιαίες δοκιμασίες αξιολόγησης, μία (1) κατά τη διάρκεια του πρώτου τετραμήνου και μία (1) κατά τη διάρκεια του δεύτερου τετραμήνου, με εξαίρεση το μάθημα της Φυσικής Αγωγής, στο οποίο δεν διενεργείται τετραμηνιαία δοκιμασία αξιολόγησης. Αν για λόγους αντικειμενικούς δεν πραγματοποιηθεί η τετραμηνιαία δοκιμασία αξιολόγησης του πρώτου τετραμήνου, στο δεύτερο τετράμηνο διενεργούνται δύο (2) τετραμηνιαίες δοκιμασίες αξιολόγησης. Οι διδάσκοντες δύνανται σε κάθε τετράμηνο να επιλέξουν τον τρόπο διεξαγωγής της τετραμηνιαίας διαδικασίας αξιολόγησης επιλέγοντας μεταξύ των εναλλακτικών που προβλέπονται στην περ. γ’ του πρώτου εδαφίου.
2. Αν λείπουν στοιχεία της παρ. 1, ο προφορικός βαθμός του τετραμήνου διαμορφώνεται ύστερα από τη συνεκτίμηση των υπαρχόντων στοιχείων.
3. Για μάθημα, το οποίο, για οποιονδήποτε λόγο, διδάχθηκε λιγότερο από δέκα (10) ώρες, δεν κατατίθεται βαθμολογία, αν αποδεδειγμένα και δικαιολογημένα ο διδάσκων δεν διαθέτει επαρκή στοιχεία για την αξιολόγηση των μαθητών.
4. Δεν κατατίθεται βαθμολογία για τα μαθήματα των Θρησκευτικών και της Φυσικής Αγωγής για όσους μαθητές έχουν νομίμως απαλλαγεί από την παρακολούθησή τους.
5. Με τη λήξη του Α’ και του Β’ τετραμήνου κάθε διδάσκων καταθέτει στον Διευθυντή του Σχολείου ονομαστική κατάσταση για κάθε τάξη ή τμήμα χωριστά με τους βαθμούς επίδοσης του τετραμήνου.
6. Αν από την ονομαστική κατάσταση της προφορικής βαθμολογίας λείπει βαθμός μαθητή, η έλλειψη αυτή πρέπει να αιτιολογείται από τον διδάσκοντα με ενυπόγραφη σημείωσή του πάνω στην κατάσταση βαθμολογίας.
7. Με ευθύνη του Διευθυντή του Σχολείου και του διδάσκοντος, η προφορική βαθμολογία των μαθητών καταχωρίζεται χωρίς καθυστέρηση στο Ατομικό Δελτίο (Α.Δ.) των μαθητών. Για το Β’ τετράμηνο η καταχώριση γίνεται πριν από την έναρξη των γραπτών προαγωγικών ή απολυτηρίων εξετάσεων. Μετά την καταχώριση δεν επιτρέπεται καμία μεταβολή, εκτός από την περίπτωση λανθασμένης καταχώρισης που διαπιστώνεται με ειδική πράξη του Συλλόγου Διδασκόντων και οπωσδήποτε πριν από την έκδοση των αποτελεσμάτων.»
3. Το άρθρο 120 του ν. 4610/2019, περί του ελέγχου της προόδου των μαθητών του Επαγγελματικού Λυκείου και των μαθητευόμενων του «Μεταλυκειακού Έτους - Τάξης Μαθητείας» με ενδιάμεσες προφορικές, πρακτικές και γραπτές εξετάσεις, αντικαθίσταται ως εξής:
«Άρθρο 120
Ενδιάμεσες προφορικές, πρακτικές 
και γραπτές εξετάσεις
1. Κατά τη διάρκεια της διδασκαλίας των μαθημάτων, η πρόοδος των μαθητών ελέγχεται με ενδιάμεσες γραπτές, προφορικές ή πρακτικές δοκιμασίες αξιολόγησης, κατά την κρίση του διδάσκοντος. Οι γραπτά, προφορικά ή πρακτικά εξεταζόμενοι μαθητές βαθμολογούνται για τις επιδόσεις τους σε κάθε δοκιμασία αξιολόγησης και η επίδοσή τους συνεκτιμάται στον προφορικό βαθμό του τετραμήνου. Ειδικότερες προδιαγραφές για τις ενδιάμεσες προφορικές ή πρακτικές εξετάσεις μπορούν να δίνονται κατά μάθημα, σύμφωνα με τις οδηγίες του Ινστιτούτου Εκπαιδευτικής Πολιτικής (Ι.Ε.Π.).
2. Οι ενδιάμεσες γραπτές εξετάσεις περιλαμβάνουν τις εξής κατηγορίες:
α) Γραπτές δοκιμασίες σύντομης διάρκειας, που αποτελούν εναλλακτικό τρόπο εξέτασης των μαθητών στο μάθημα της ημέρας και πραγματοποιούνται χωρίς προειδοποίηση αυτών στην ύλη του μαθήματος της ημέρας. Τα θέματα των γραπτών δοκιμασιών σύντομης διάρκειας πρέπει να είναι κατάλληλης έκτασης, μορφής και περιεχομένου, ώστε να απαντηθούν στον προβλεπόμενο χρόνο. Τα θέματα των γραπτών δοκιμασιών σύντομης διάρκειας μπορεί να βασίζονται σε παραδείγματα που εμπεριέχονται στα σχολικά βιβλία και στις οδηγίες του Ι.Ε.Π.. Ο αριθμός των γραπτών δοκιμασιών σύντομης διάρκειας εντός κάθε τετραμήνου εναπόκειται στην κρίση του εκπαιδευτικού.
β) Γραπτές ωριαίες δοκιμασίες επαναληπτικού χαρακτήρα, οι οποίες καλύπτουν μία σειρά διδαγμένων κεφαλαίων/ενοτήτων και διεξάγονται, ύστερα από προειδοποίηση των μαθητών. Ειδικά για το μάθημα «Νέα Ελληνικά» και τα μαθήματα που στο ωρολόγιο πρόγραμμα έχουν χαρακτηριστεί ως σχεδιαστικά «Σ», η διάρκεια της γραπτής δοκιμασίας είναι δίωρη. Ως προς τη μορφή τους, οι εν λόγω γραπτές δοκιμασίες μπορεί να συνδυάζουν ταυτόχρονα διαφορετικούς τύπους ερωτήσεων (ανάπτυξης, σύντομης απάντησης, κλειστές ή αντικειμενικού τύπου, πολλαπλών επιλογών κ.λπ.) και διαφορετικών επιπέδων δυσκολίας. Με τις γραπτές δοκιμασίες ελέγχονται κατά κύριο λόγο η αφομοίωση της διδαχθείσας ύλης, η ικανότητα συνθετικής και κριτικής ανάλυσης και εφαρμογής της στην καθημερινή πράξη και γενικότερα η πρόοδος των μαθητών.
3. Για τον έλεγχο της κατά μάθημα επίδοσης και επιμέλειας των μαθητών κατά τη διάρκεια των τετραμήνων, εκτός των ενδιάμεσων προφορικών και πρακτικών δοκιμασιών και των γραπτών δοκιμασιών σύντομης διάρκειας, διενεργούνται και τετραμηνιαίες δοκιμασίες αξιολόγησης, τα αποτελέσματα των οποίων αξιοποιούνται για την πληρέστερη και αντικειμενικότερη αξιολόγηση της επίδοσης των μαθητών και για τη διαρκή ανατροφοδότηση της εκπαιδευτικής διαδικασίας. Οι τετραμηνιαίες δοκιμασίες αξιολόγησης μπορούν να λαμβάνουν τη μορφή γραπτών ωριαίων δοκιμασιών επαναληπτικού χαρακτήρα, ατομικών ή ομαδικών συνθετικών ή διαθεματικών δημιουργικών εργασιών ή αξιοποίηση των χαρακτηριστικών και των σταδίων εφαρμογής του μοντέλου της ανεστραμμένης τάξης. Κατά τη διάρκεια του ημερησίου διδακτικού προγράμματος δεν επιτρέπεται να διεξάγονται περισσότερες από μία (1) τετραμηνιαίες δοκιμασίες αξιολόγησης για το ίδιο Τμήμα και κατά τη διάρκεια του εβδομαδιαίου διδακτικού προγράμματος δεν επιτρέπεται να διεξάγονται περισσότερες από τρεις (3) αντίστοιχες δοκιμασίες.
4. Για τα «γραπτώς εξεταζόμενα» μαθήματα, όπως ορίζονται σύμφωνα με την παρ. 6 του άρθρου 117, κατά τη διάρκεια του Α’ τετραμήνου πραγματοποιείται υποχρεωτικά μία τετραμηνιαία δοκιμασία αξιολόγησης. Αν υφίσταται αντικειμενικό πρόβλημα, η εν λόγω υποχρεωτική τετραμηνιαία δοκιμασία αξιολόγησης που αφορά στα γραπτώς εξεταζόμενα μαθήματα μπορεί να πραγματοποιηθεί στο Β’ τετράμηνο.
5. Για τα «μη εξεταζόμενα μαθήματα», όπως ορίζονται σύμφωνα με την παρ. 6 του άρθρου 117, εκτός των μαθημάτων Προσανατολισμού, «Αγωγή Υγείας» και «Φυσική Αγωγή», διενεργείται υποχρεωτικά σε κάθε τετράμηνο, από μία γραπτή ή προφορική ή πρακτική δοκιμασία επαναληπτικού χαρακτήρα ή συνδυασμός αυτών, όπως αναλυτικά και ανά μάθημα καθορίζεται με την απόφαση της παρ. 3 του άρθρου 121.
6. Τα θέματα των τετραμηνιαίων δοκιμασιών αξιολόγησης κατατίθενται στον Διευθυντή της σχολικής μονάδας και τα γραπτά δοκίμια ή εργασίες, αν υπάρχουν, φυλάσσονται από τον εκπαιδευτικό του μαθήματος, μέχρι τη λήξη του σχολικού έτους.»
4. Η περ. δ’ της παρ. 1 του άρθρου 121 του ν. 4610/2019, περί της αξιολόγησης της επίδοσης των μαθητών του Επαγγελματικού Λυκείου και των μαθητευόμενων του «Μεταλυκειακού Έτους - Τάξης Μαθητείας», τροποποιείται, ώστε κατά την αξιολόγηση της επίδοσης των μαθητών οι εκπαιδευτικοί να συνεκτιμούν και τις τετραμηνιαίες δοκιμασίες αξιολόγησης, και το άρθρο 121 διαμορφώνεται ως εξής: 
«Άρθρο 121
Τρόπος αξιολόγησης και εξέτασης των μαθημάτων κατά τη διάρκεια των τετραμήνων
1. Για την αξιολόγηση της επίδοσης του μαθητή κατά τη διάρκεια των τετραμήνων στα μαθήματα ή κλάδους μαθημάτων που, σύμφωνα με τις παρ. 5 και 6 του άρθρου 117 έχουν χαρακτηριστεί ως γραπτώς εξεταζόμενα ή μη εξεταζόμενα κατά τις προαγωγικές, απολυτήριες και πτυχιακές εξετάσεις, ο εκπαιδευτικός συνεκτιμά:
α) τη συμμετοχή στην εκπαιδευτική διαδικασία,
β) την επιμέλεια και το ενδιαφέρον για το συγκεκριμένο μάθημα,
γ) τις εργασίες που εκπονούνται στο σπίτι ή στο σχολείο,
δ) την επίδοση στις ενδιάμεσες γραπτές, πρακτικές και προφορικές δοκιμασίες και τις τετραμηνιαίες δοκιμασίες αξιολόγησης του άρθρου 120,
ε) τις προαιρετικές δημιουργικές εργασίες των μαθητών και
στ) τον φάκελο εκπαιδευτικών επιδόσεων και δραστηριοτήτων κάθε μαθητή όπου αυτός τηρείται.
Αν λείπουν κάποια από τα προαναφερόμενα στοιχεία, ο Π.Β.Τ. διαμορφώνεται από τη συνεκτίμηση των υπαρχόντων στοιχείων.
2. Ειδικότερα, για την αξιολόγηση της επίδοσης του μαθητή στις ενδιάμεσες γραπτές, πρακτικές και προφορικές δοκιμασίες, κατά τη διάρκεια των τετραμήνων, τα θέματα διατυπώνονται με τρόπο, ώστε να μπορούν να απαντηθούν στον χρόνο που οι μαθητές έχουν στη διάθεσή τους και να μπορούν να ελεγχθούν παράμετροι, όπως:
α) η αποκτηθείσα γνώση των μαθητών,
β) η κατοχή και κατανόηση των γνωστικών στοιχείων,
γ) η ικανότητα κριτικής ανάλυσης και σύνθεσης,
δ) η επεξεργασία, η αξιοποίηση και η εφαρμογή των θεωρητικών γνώσεων,
ε) η αξιολόγηση δεδομένων,
στ) η συνδυαστική σκέψη και
ζ) η ικανότητα των μαθητών να χρησιμοποιούν, σε συνδυασμό τις γνώσεις και τις δεξιότητες που απέκτησαν, κατά την επίλυση ασκήσεων και προβλημάτων, για τη διεξαγωγή ή την παραγωγή συμπερασμάτων.
3. Με απόφαση του Υπουργού Παιδείας και Θρησκευμάτων, που εκδίδεται ύστερα από εισήγηση του Ι.Ε.Π., καθορίζεται ο τρόπος εξέτασης και αξιολόγησης των μαθημάτων κάθε τάξης κατά τη διάρκεια των τετραμήνων.»
Άρθρο 87
Συνεργασίες με τρίτους φορείς
1. Ο Διευθυντής ή ο Προϊστάμενος της σχολικής μονάδας, μετά από εισήγηση του Συλλόγου Διδασκόντων ή με δική του πρωτοβουλία, δύναται να αποφασίζει τη σύναψη συμφωνιών συνεργασίας με κάθε φορέα που κρίνει σκόπιμο, με σκοπό τη συμμετοχή της σχολικής μονάδας σε προγράμματα και δράσεις πολιτιστικού, αθλητικού, κοινωνικού ή εκπαιδευτικού ενδιαφέροντος.
2. Τα προγράμματα και οι δράσεις της παρ. 1, τα οποία οφείλουν να πληρούν τα κριτήρια και τις προδιαγραφές που ορίζονται από το Ινστιτούτο Εκπαιδευτικής Πολιτικής (Ι.Ε.Π.), δύνανται να οργανώνονται και να υλοποιούνται είτε εξ ολοκλήρου από τον συνεργαζόμενο φορέα είτε από κοινού από τον συνεργαζόμενο φορέα και τη σχολική μονάδα. 
3. Η υλοποίηση των δράσεων και των προγραμμάτων, που αφορούν σε μία σχολική μονάδα εγκρίνεται από τον Διευθυντή ή τον Προϊστάμενό της και κοινοποιείται στον Επόπτη Ποιότητας της Εκπαίδευσης της οικείας Διεύθυνσης Εκπαίδευσης. Στις περιπτώσεις, που οι δράσεις και τα προγράμματα υλοποιούνται σε περισσότερες από μία σχολικές μονάδες, απαιτείται η έγκριση του Επόπτη Ποιότητας της Εκπαίδευσης, αν τα προγράμματα αφορούν σε περισσότερες από μία σχολικές μονάδες που υπάγονται στην ίδια Διεύθυνση, του Περιφερειακού Επόπτη Ποιότητας της Εκπαίδευσης, αν τα προγράμματα αφορούν σε σχολικές μονάδες που υπάγονται σε περισσότερες από μία Διευθύνσεις Εκπαίδευσης εντός της αυτής Περιφερειακής Διεύθυνσης, ή του Ινστιτούτου Εκπαιδευτικής Πολιτικής (Ι.Ε.Π.), αν τα προγράμματα αφορούν σχολικές μονάδες που υπάγονται σε περισσότερες από μία Περιφερειακές Διευθύνσεις. 
Άρθρο 88
Διεξαγωγή έρευνας και πρακτική άσκηση 
στη σχολική μονάδα
1. Με απόφαση του Διευθυντή ή του Προϊστάμενου της σχολικής μονάδας χορηγείται άδεια για τη διεξαγωγή έρευνας στη σχολική μονάδα από μέλη του προσωπικού ή φοιτητές Ανώτατων Εκπαιδευτικών Ιδρυμάτων (Α.Ε.Ι.) ή άλλων, δημόσιων ή ιδιωτικών, ερευνητικών ή παιδαγωγικών/εκπαιδευτικών φορέων. Με την απόφαση του πρώτου εδαφίου καθορίζονται οι όροι, η διαδικασία, καθώς και κάθε άλλο ζήτημα σχετικό με τη διεξαγωγή της έρευνας στη σχολική μονάδα. Αν οι έρευνες υλοποιούνται σε περισσότερες από μία σχολικές μονάδες, η άδεια χορηγείται από τον Επόπτη Ποιότητας της Εκπαίδευσης, αν οι έρευνες αφορούν σε περισσότερες από μία σχολικές μονάδες που υπάγονται στην ίδια Διεύθυνση, από τον Περιφερειακό Επόπτη Ποιότητας της Εκπαίδευσης, αν οι έρευνες αφορούν σε σχολικές μονάδες που υπάγονται σε περισσότερες από μία Διευθύνσεις Εκπαίδευσης εντός της αυτής Περιφερειακής Διεύθυνσης, ή από το Ινστιτούτο Εκπαιδευτικής Πολιτικής (Ι.Ε.Π.), αν οι έρευνες αφορούν σε σχολικές μονάδες που υπάγονται σε περισσότερες από μία Περιφερειακές Διευθύνσεις. 
2. Με απόφαση του Διευθυντή ή του Προϊστάμενου της σχολικής μονάδας αποφασίζεται η πραγματοποίηση στη σχολική μονάδα πρακτικής άσκησης από προπτυχιακούς ή μεταπτυχιακούς φοιτητές Α.Ε.Ι., καθώς και από καταρτιζόμενους και σπουδαστές δημόσιων και ιδιωτικών φορέων.
Άρθρο 89
Λειτουργία Eκπαιδευτικών Oμίλων - 
Υπεύθυνοι Εκπαιδευτικών Ομίλων
1. Ο Διευθυντής ή ο Προϊστάμενος της σχολικής μονάδας των δημοτικών σχολείων, γυμνασίων και λυκείων, μετά από εισήγηση του Συλλόγου Διδασκόντων ή εκπαιδευτικού/εκπαιδευτικών που έχουν τοποθετηθεί στη σχολική μονάδα ή με δική του πρωτοβουλία, δύναται να αποφασίζει τη συγκρότηση και λειτουργία εκπαιδευτικών ομίλων μετά τη λήξη του ημερήσιου ωρολογίου προγράμματος διδασκαλίας, κατόπιν σχετικής ενημέρωσης του Σχολικού Συμβουλίου και της οικείας δημοτικής αρχής. Οι εκπαιδευτικοί όμιλοι των δημοτικών σχολείων δύναται να συγκροτούνται και να λειτουργούν και κατά τις διδακτικές ώρες του ολοήμερου προγράμματος της σχολικής μονάδας. 
2. Για κάθε εκπαιδευτικό όμιλο που συγκροτείται ορίζεται με απόφαση του Διευθυντή ή Προϊσταμένου της σχολικής μονάδας ένας εκπαιδευτικός ως Υπεύθυνος του Εκπαιδευτικού Ομίλου. Η επιλογή των Υπευθύνων των Εκπαιδευτικών Ομίλων πραγματοποιείται μεταξύ των εκπαιδευτικών που εκδηλώνουν ενδιαφέρον για την ανάληψη των σχετικών καθηκόντων. Ο χρόνος που οι Υπεύθυνοι Εκπαιδευτικών Ομίλων αφιερώνουν στην οργάνωση και λειτουργία των εκπαιδευτικών ομίλων δεν προσμετράται στο εργασιακό τους ωράριο, αλλά συνεκτιμάται κατά την ατομική αξιολόγησή τους, καθώς και κατά την επιλογή τους ως στελεχών εκπαίδευσης σύμφωνα με την υποπερ. εε’ της περ. ε’ της παρ. 3 του άρθρου 33.
3. Οι Διευθυντές ή οι Προϊστάμενοι περισσότερων σχολικών μονάδων δύνανται να αποφασίζουν για τη συγκρότηση και τη λειτουργία κοινού εκπαιδευτικού ομίλου ή ομίλων. Στην περίπτωση αυτήν ορίζεται ένας Υπεύθυνος Εκπαιδευτικού Ομίλου από τον Διευθυντή ή τον Προϊστάμενο της κάθε σχολικής μονάδας, η οποία συμμετέχει στον κοινό εκπαιδευτικό όμιλο.
4. Με απόφαση του Υπουργού Παιδείας και Θρησκευμάτων καθορίζονται τα προσόντα και τα κριτήρια ορισμού, η διάρκεια της θητείας των Υπευθύνων Εκπαιδευτικών Ομίλων και κάθε ειδικότερο θέμα σχετικά με την εφαρμογή του παρόντος.
Άρθρο 90
Παιδαγωγικές συναντήσεις
1. Οι εκπαιδευτικοί πραγματοποιούν παιδαγωγικές συναντήσεις σχετικά με θέματα αγωγής και προόδου των μαθητών/τριών, οργάνωσης της διδασκαλίας των μαθημάτων, υλοποίησης και αξιολόγησης των Προγραμμάτων Σπουδών με πρωτοβουλία του Διευθυντή ή του Προϊσταμένου της σχολικής μονάδας, οι οποίες σκοπεύουν στην ανταλλαγή πληροφοριών, την καταγραφή προβλημάτων, τη λήψη συλλογικών αποφάσεων και την υιοθέτηση κοινών πρακτικών που εκτιμώνται ως πλέον αποτελεσματικές για τη βελτίωση της διδασκαλίας και της μάθησης, την καλύτερη οργάνωση της σχολικής ζωής, την ανάπτυξη κλίματος συνεργασίας ανάμεσα στα μέλη της εκπαιδευτικής κοινότητας και εν γένει την εύρυθμη λειτουργία της σχολικής μονάδας.
2. Ο Διευθυντής ή ο Προϊστάμενος της σχολικής μονάδας συγκαλεί τις παιδαγωγικές συναντήσεις άπαξ μηνιαίως, καθώς και όποτε κρίνεται αναγκαίο από τον Διευθυντή ή τον Προϊστάμενο της σχολικής μονάδας ή τον Σύλλογο των Διδασκόντων είτε δια ζώσης είτε εξ αποστάσεως. Στις συναντήσεις αυτές μπορεί να συμμετέχει και ο Σύμβουλος Εκπαίδευσης που έχει την παιδαγωγική ευθύνη της σχολικής μονάδας και, στην περίπτωση μειονοτικού σχολείου του ν. 694/1977 (Α/ 264), και ο Σύμβουλος Εκπαίδευσης Μειονοτικού Προγράμματος, ύστερα από πρόσκληση του Συλλόγου Διδασκόντων ή του Διευθυντή ή του Προϊσταμένου της σχολικής μονάδας. Με απόφαση του Διευθυντή της σχολικής μονάδας, καθορίζονται ο τρόπος και ο χρόνος διεξαγωγής των παιδαγωγικών συνεδριών χωρίς να διαταράσσονται η εύρυθμη λειτουργία των σχολικών μονάδων και η εφαρμογή του εβδομαδιαίου ωρολογίου προγράμματος. 
Άρθρο 91
Εξουσιοδοτικές διατάξεις
1. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Ινστιτούτου Εκπαιδευτικής Πολιτικής (Ι.Ε.Π.), είναι δυνατή η ένταξη διδακτικών βιβλίων στο Μητρώο Διδακτικών Βιβλίων (Μ.Δ.Β.) τα οποία διατίθενται σε όλους τους τύπους των σχολείων, κατά τον χρόνο θέσεως σε ισχύ του παρόντος, σύμφωνα με την παρ. 3 του άρθρου 84.
2. Με απόφαση του Υπουργού Παιδείας και Θρησκευμάτων, που εκδίδεται ύστερα από εισηγήσεις του Ι.Ε.Π. και του Ινστιτούτου Τεχνολογίας Υπολογιστών και Εκδόσεων «Διόφαντος», καθορίζονται:
α) η διαδικασία δημιουργίας, συγκρότησης, λειτουργίας και τεχνικής υποστήριξης του Μ.Δ.Β. και της Ψηφιακής Βιβλιοθήκης Διδακτικών Βιβλίων (Ψ.Β.Δ.Β.), οι προϋποθέσεις και η διαδικασία ένταξης και απένταξης διδακτικών βιβλίων στο Μ.Δ.Β. και στην Ψ.Β.Δ.Β., ο αριθμός των διδακτικών βιβλίων που δύνανται να εντάσσονται στο Μ.Δ.Β. και στην Ψ.Β.Δ.Β., καθώς και άλλο ειδικότερο θέμα που αφορά την εφαρμογή του άρθρου 84, σύμφωνα με την παρ. 5 του ίδιου άρθρου,
β) η διαδικασία επιλογής διδακτικού βιβλίου, η προθεσμία εντός της οποίας πραγματοποιείται η επιλογή του, τα δεδομένα που καταχωρίζονται στο πληροφοριακό σύστημα της παρ. 2 του άρθρου 85, καθώς και κάθε άλλο ειδικότερο θέμα σχετικά με τη διαδικασία επιλογής του διδακτικού βιβλίου, σύμφωνα με την παρ. 4 του ίδιου άρθρου.
3. Με απόφαση του Υπουργού Παιδείας και Θρησκευμάτων καθορίζονται τα προσόντα και τα κριτήρια ορισμού, η διάρκεια της θητείας των Υπευθύνων Εκπαιδευτικών Ομίλων και κάθε ειδικότερο θέμα σχετικά με την εφαρμογή του άρθρου 89, σύμφωνα με την παρ. 4 του ίδιου άρθρου.
ΚΕΦΑΛΑΙΟ Β’
ΕΝΙΣΧΥΣΗ ΤΟΥ ΡΟΛΟΥ ΤΟΥ ΔΙΕΥΘΥΝΤΗ/ΠΡΟΪΣΤΑΜΕΝΟΥ ΤΗΣ ΣΧΟΛΙΚΗΣ ΜΟΝΑΔΑΣ 
ΚΑΙ ΤΩΝ ΕΚΠΑΙΔΕΥΤΙΚΩΝ ΣΕ ΘΕΣΕΙΣ ΕΥΘΥΝΗΣ
Άρθρο 92
Ενδοσχολικοί Συντονιστές 
1. Όργανα συντονισμού του εκπαιδευτικού έργου σε επίπεδο σχολικής μονάδας Πρωτοβάθμιας και Δευτεροβάθμιας εκπαίδευσης είναι οι Ενδοσχολικοί Συντονιστές (Συντονιστές Τάξεων ή Συντονιστές Γνωστικών Πεδίων), οι οποίοι επικουρούν τον Διευθυντή και τον Υποδιευθυντή στο έργο τους ασκώντας καθήκοντα σε θέματα που αφορούν: α) την υποστήριξη και τον συντονισμό των εκπαιδευτικών ανά ομάδες ειδικοτήτων ή ανά ομάδες τάξεων διδασκαλίας, β) τον προγραμματισμό της διδακτέας ύλης, γ) την οργάνωση δειγματικών διδασκαλιών και την ανταλλαγή καλών επαγγελματικών πρακτικών, δ) την εισαγωγή καινοτόμων εκπαιδευτικών εργαλείων διδασκαλίας και την αξιολόγησή τους και ε) τον προγραμματισμό των διαδικασιών αξιολόγησης των μαθητών. Στο πλαίσιο των ως άνω καθηκόντων, ο Ενδοσχολικός Συντονιστής συγκαλεί συναντήσεις εργασίας με εκπαιδευτικούς ομάδων ειδικοτήτων ή ομάδων τάξεων διδασκαλίας καθ’ όλη τη διάρκεια του σχολικού έτους.
2. Οι Ενδοσχολικοί Συντονιστές ορίζονται με απόφαση του Διευθυντή ή του Προϊσταμένου της σχολικής μονάδας, ο οποίος δύναται να αναθέτει στον ίδιο εκπαιδευτικό καθήκοντα Συντονιστή Τάξης ή Συντονιστή Γνωστικού Πεδίου, εφόσον τούτο εξυπηρετεί τις ανάγκες της συγκεκριμένης σχολικής μονάδας.
3. Με απόφαση του Διευθυντή ή του Προϊστάμενου της σχολικής μονάδας δύναται να αποφασίζεται ότι οι παιδαγωγικοί σύμβουλοι - μέντορες του άρθρου 93 μπορούν να αναλαμβάνουν, παράλληλα, καθήκοντα Ενδοσχολικών Συντονιστών.
4. Μετά την πρώτη εφαρμογή του συστήματος αξιολόγησης των εκπαιδευτικών, ως συντονιστές τάξεων ή γνωστικών πεδίων μπορούν να επιλεγούν μόνο εκπαιδευτικοί με αξιολόγηση «εξαιρετική» ή «πολύ καλή» σε όλα τα πεδία, σύμφωνα με τους χαρακτηρισμούς της παρ. 1 του άρθρου 67.
5. Η θητεία ενός εκπαιδευτικού ως Ενδοσχολικού Συντονιστή (Συντονιστή Τάξης ή Γνωστικού Πεδίου) συνεκτιμάται κατά την ατομική αξιολόγησή του, καθώς και για την επιλογή του ως στελέχους εκπαίδευσης, σύμφωνα με την υποπερ. εε’ της περ. ε’ της παρ. 3 του άρθρου 33. 
6. Με απόφαση του Υπουργού Παιδείας και Θρησκευμάτων, καθορίζονται τα προσόντα και τα κριτήρια ορισμού, η διάρκεια της θητείας, ο αριθμός των Ενδοσχολικών Συντονιστών (Συντονιστών Τάξης ή Γνωστικού Πεδίου) ανάλογα με το μέγεθος και τη δυναμικότητα της κάθε σχολικής μονάδας, καθώς και κάθε άλλο ειδικότερο θέμα σχετικά με την εφαρμογή του παρόντος.
Άρθρο 93
Παιδαγωγικός σύμβουλος - μέντορας 
στη σχολική μονάδα
1. Για την καθοδήγηση και την υποστήριξη της ένταξης στη σχολική μονάδα νεοδιοριζόμενου ή πρόσφατα τοποθετημένου στη σχολική μονάδα μόνιμου ή αναπληρωτή ή ωρομίσθιου εκπαιδευτικού με προϋπηρεσία έως πέντε (5) έτη ορίζεται από τον Διευθυντή ή τον Προϊστάμενο του σχολείου ο παιδαγωγικός σύμβουλός - μέντοράς του.
2. Με απόφαση του Διευθυντή ή του Προϊστάμενου της σχολικής μονάδας δύναται να αποφασίζεται ότι, οι Συντονιστές Γνωστικών Πεδίων ή Τάξεων του άρθρου 92 μπορούν να αναλαμβάνουν, παράλληλα, καθήκοντα παιδαγωγικού συμβούλου - μέντορα. 
3. Μετά από την πρώτη εφαρμογή του συστήματος αξιολόγησης των εκπαιδευτικών, ως παιδαγωγικοί σύμβουλοι - μέντορες μπορούν να επιλεγούν μόνο εκπαιδευτικοί με αξιολόγηση «εξαιρετική» ή «πολύ καλή» σε όλα τα πεδία, σύμφωνα με τους χαρακτηρισμούς της παρ. 1 του άρθρου 67. 
4. Η θητεία ενός εκπαιδευτικού ως παιδαγωγικού συμβούλου - μέντορα συνεκτιμάται κατά την ατομική αξιολόγησή του, καθώς και κατά την επιλογή του ως στελέχους εκπαίδευσης σύμφωνα με την υποπερ. εε’ της περ. ε’ της παρ. 3 του άρθρου 33.
5. Με απόφαση του Υπουργού Παιδείας και Θρησκευμάτων καθορίζονται τα προσόντα και τα κριτήρια ορισμού, οι αρμοδιότητες, η διάρκεια της θητείας, ο αριθμός των παιδαγωγικών συμβούλων - μεντόρων, ανάλογα με το μέγεθος της κάθε σχολικής μονάδας και κάθε ειδικότερο θέμα σχετικά με την εφαρμογή του παρόντος.
Άρθρο 94
Υπεύθυνος Διασύνδεσης με τη Μαθητεία στα Ενιαία Ειδικά Επαγγελματικά Γυμνάσια - Λύκεια
1. Οι Υπεύθυνοι Διασύνδεσης με τη Μαθητεία στα Ενιαία Ειδικά Επαγγελματικά Γυμνάσια -Λύκεια (ΕΝ.Ε.Ε.ΓΥ.Λ.) ορίζονται από τον Διευθυντή της σχολικής μονάδας ανά τομέα σπουδών, με σκοπό να συμβάλουν στην ένταξη των αποφοίτων των ως άνω σχολείων στην αγορά εργασίας και την απασχόληση λειτουργώντας ενισχυτικά προς τους μαθητές της Δ’ τάξης του ΕΝ.Ε.Ε.ΓΥ.Λ., ώστε οι τελευταίοι να ενταχθούν σε θέσεις του Μεταλυκειακού Έτους - Τάξης Μαθητείας και να αποκτήσουν εργασιακή εμπειρία. Για αυτόν τον σκοπό, ο Υπεύθυνος Διασύνδεσης με τη Μαθητεία συνεργάζεται με τον οικείο Συντονιστή της Περιφερειακής Διεύθυνσης Εκπαίδευσης για τη Μαθητεία, καθώς και με τον οικείο Υπεύθυνο Διεύθυνσης Δευτεροβάθμιας Εκπαίδευσης για τη Μαθητεία του άρθρου 39 του ν. 4763/2020 (Α’ 254).
2. Σε κάθε περίπτωση, μετά από την πρώτη εφαρμογή του συστήματος αξιολόγησης των εκπαιδευτικών, ως Υπεύθυνοι Διασύνδεσης με τη Μαθητεία μπορούν να επιλεγούν μόνο εκπαιδευτικοί με αξιολόγηση «εξαιρετική» ή «πολύ καλή», σύμφωνα με τους χαρακτηρισμούς της παρ. 1 του άρθρου 67. 
3. Η θητεία ενός εκπαιδευτικού ως Υπεύθυνου Διασύνδεσης με τη Μαθητεία συνεκτιμάται κατά την ατομική αξιολόγησή του, καθώς και κατά την επιλογή του ως στελέχους εκπαίδευσης σύμφωνα με την υποπερ. εε’ της περ. ε’ της παρ. 3 του άρθρου 33. 
4. Με απόφαση του Υπουργού Παιδείας και Θρησκευμάτων, καθορίζονται τα προσόντα ορισμού, η διάρκεια της θητείας και οι αρμοδιότητες των Υπευθύνων Διασύνδεσης με τη Μαθητεία, καθώς και κάθε ειδικότερο θέμα σχετικά με την εφαρμογή του παρόντος.
Άρθρο 95
Ενδοσχολική επιμόρφωση
1. Με απόφαση του Διευθυντή ή Προϊσταμένου της σχολικής μονάδας πραγματοποιούνται, σε επίπεδο σχολικής μονάδας, επιμορφωτικά σεμινάρια, συνολικής διάρκειας τουλάχιστον δεκαπέντε (15) ωρών ανά σχολικό έτος. 
2. Με απόφαση του Διευθυντή ή Προϊσταμένου της σχολικής μονάδας καθορίζεται η θεματολογία των επιμορφωτικών σεμιναρίων με βάση ιδίως: α) τις ανάγκες της σχολικής μονάδας, β) τον φορέα υλοποίησης της επιμόρφωσης. 
3. Τα επιμορφωτικά σεμινάρια διενεργούνται εκτός του διδακτικού ωραρίου. 
Άρθρο 96
Συμμετοχή εκπαιδευτικών στην 
ενδοσχολική επιμόρφωση
1. Η συμμετοχή των εκπαιδευτικών στα επιμορφωτικά σεμινάρια της παρ. 1 του άρθρου 95 είναι προαιρετική και συνεκτιμάται κατά την ατομική αξιολόγησή τους. 
2. Μετά την ολοκλήρωση κάθε επιμορφωτικού σεμιναρίου, ο Διευθυντής ή ο Προϊστάμενος της σχολικής μονάδας αναλαμβάνουν να χορηγήσουν στους εκπαιδευτικούς έντυπη ή ηλεκτρονική βεβαίωση παρακολούθησης του επιμορφωτικού σεμιναρίου και καταχωρίζουν την τελευταία στον ατομικό ηλεκτρονικό υπηρεσιακό φάκελο του εκπαιδευτικού του άρθρου 72.
Άρθρο 97
Υπαλλακτικός τρόπος άσκησης των αρμοδιοτήτων των άρθρων 47 και 47Α 
του ν. 4547/2018 από τον Διευθυντή ή 
τον Προϊστάμενο της σχολικής μονάδας
1. Εφόσον, κατά τη διάρκεια συγκεκριμένου σχολικού έτους ο σύλλογος διδασκόντων δεν συγκληθεί ή δεν συνεδριάσει ή για οποιονδήποτε λόγο δεν προβεί εν γένει στις ενέργειες της αρμοδιότητάς του, όπως αυτές καθορίζονται στα άρθρα 47 και 47Α του ν. 4547/2018 (Α’ 102), αμέσως μετά την παρέλευση δεκαημέρου από τη λήξη των προθεσμιών που ορίζονται στα άρθρα αυτά και χωρίς υπαίτια βραδύτητα, στην περίπτωση που δεν προβλέπονται προθεσμίες, ο Διευθυντής της σχολικής μονάδας προβαίνει, όσον αφορά στο σχολικό αυτό έτος, σε όσες από τις ενέργειες της αρμοδιότητας του συλλόγου διδασκόντων εξακολουθούν να παραλείπονται από τον σύλλογο, με τη συνεργασία του Συμβούλου Εκπαίδευσης που έχει την παιδαγωγική ευθύνη της σχολικής μονάδας, εφαρμόζοντας κατά τα λοιπά αναλόγως τα ως άνω άρθρα. 
2. Εφόσον οι ομάδες δράσεων επαγγελματικής ανάπτυξης δεν καθορίσουν τις παραμέτρους της παρ. 4 του άρθρου 47 του ν. 4547/2018 ή δεν θέσουν συγκεκριμένους στόχους ή δεν προγραμματίσουν αντίστοιχες δράσεις και εν γένει δεν λάβουν όλες τις αποφάσεις της παρ. 5 του άρθρου 47, στις ενέργειες αυτές προβαίνει αμελλητί ο Διευθυντής της σχολικής μονάδας, με τη συνεργασία του Συμβούλου Εκπαίδευσης που έχει την παιδαγωγική ευθύνη της σχολικής μονάδας, εφαρμόζοντας κατά τα λοιπά τις σχετικές διατάξεις. Οι αποφάσεις του είναι υποχρεωτικές για τους εκπαιδευτικούς που ορίζει να συμμετέχουν στις εν λόγω ομάδες.
Άρθρο 98
Χρήση - Αξιοποίηση των σχολικών κτιρίων, υποδομών και λοιπών εγκαταστάσεων
Το άρθρο 41 του ν. 1566/1985 (Α’ 167) αντικαθίσταται ως εξής:
«Άρθρο 41
Χρήση - Αξιοποίηση των σχολικών κτιρίων, υποδομών και λοιπών εγκαταστάσεων
1. Τα σχολικά κτίρια, υποδομές και εγκαταστάσεις χρησιμοποιούνται για τη στέγαση δημόσιων σχολείων της Πρωτοβάθμιας και Δευτεροβάθμιας εκπαίδευσης που λειτουργούν στην περιοχή του Δήμου.
2. Η συστέγαση δημόσιων σχολείων στο ίδιο διδακτήριο, η αποκλειστική χρήση ορισμένων χώρων του διδακτηρίου από κάθε σχολείο, η κοινή χρήση των υπόλοιπων χώρων και οι ώρες λειτουργίας του κάθε συστεγαζόμενου σχολείου καθορίζονται με απόφαση του Δημάρχου κατά την έναρξη κάθε διδακτικού έτους, ύστερα από γνώμη της οικείας Δημοτικής Επιτροπής 
Παιδείας.
3. Σχολικά κτίρια, οι υποδομές και οι εγκαταστάσεις τους που δεν χρησιμοποιούνται για στέγαση δημόσιων σχολείων είναι δυνατόν να διατεθούν με απόφαση του Δημοτικού Συμβουλίου, ύστερα από πρόταση της οικείας Δημοτικής Επιτροπής Παιδείας, για άλλες χρήσεις κοινής ωφέλειας, εφόσον δεν υπάρχει κίνδυνος σοβαρών φθορών και ζημιών και υπό τον όρο της διατήρησης του διδακτηρίου για τον σκοπό που προορίζεται. Σε κάθε περίπτωση, κατά τη διάρκεια της χρήσης αποκαθίστανται από τον χρήστη οι τυχόν φθορές και ζημίες και καταβάλλονται οι επιπλέον δαπάνες φωτισμού, θέρμανσης και ύδρευσης, ώστε το διδακτήριο να παραδίδεται καθόλα έτοιμο για τη λειτουργία της σχολικής μονάδας.
4.α) Κατά τη διάρκεια του σχολικού έτους είναι δυνατόν με απόφαση του Σχολικού Συμβουλίου, η οποία γνωστοποιείται στον οικείο Δήμο, να διοργανώνονται και να υλοποιούνται από τη σχολική μονάδα, μετά το πέρας του ωρολογίου διδακτικού προγράμματος και τη λήξη του ολοήμερου σχολείου, με ή χωρίς συνεργασία με τρίτους φορείς, εκδηλώσεις, προγράμματα και συνέδρια που απευθύνονται στην εκπαιδευτική κοινότητα. Οι εκδηλώσεις, τα προγράμματα και τα συνέδρια του πρώτου εδαφίου διοργανώνονται, ύστερα από εισήγηση του Διευθυντή της σχολικής μονάδας. Τυχόν έσοδα από τις εκδηλώσεις αυτές εισπράττονται από την αρμόδια σχολική επιτροπή και αποδίδονται στη σχολική μονάδα μέσω αυτής. 
β) Με απόφαση του Δημάρχου, η οποία γνωστοποιείται στο οικείο Σχολικό Συμβούλιο, είναι δυνατόν να διατεθεί διδακτήριο για την οργάνωση και πραγματοποίηση εκδηλώσεων κοινού ενδιαφέροντος μετά το πέρας του ωρολογίου διδακτικού προγράμματος και μετά τη λήξη του ολοήμερου σχολείου. Σε κάθε περίπτωση, κατά τη διάρκεια της χρήσης αποκαθίστανται από τον χρήστη οι τυχόν φθορές και ζημιές και καταβάλλονται οι επιπλέον δαπάνες φωτισμού, θέρμανσης και ύδρευσης, ώστε το διδακτήριο να παραδίδεται καθ’ όλα έτοιμο για τη λειτουργία της σχολικής μονάδας. 
Οι περ. α’ και β’ δεν θίγουν τη λειτουργία των Κέντρων Δημιουργικής Απασχόλησης Παιδιών (ΚΔΑΠ) που στεγάζονται σε δημόσια σχολικά κτίρια και λειτουργούν μετά το πέρας του ωρολόγιου διδακτικού προγράμματος και μετά τη λήξη του ολοήμερου σχολείου ούτε την εφαρμογή των άρθρων 10 και 23 του ν. 4763/2020 (Α’ 254) και κάθε άλλης ειδικότερης διάταξης.
5. Με κοινή απόφαση των Υπουργών Παιδείας και Θρησκευμάτων και Εσωτερικών, καθορίζονται οι όροι και οι προϋποθέσεις παραχώρησης σχολικών κτιρίων, υποδομών και εγκαταστάσεων, για χρονικά διαστήματα εκτός του ωρολογίου διδακτικού προγράμματος, ο χαρακτήρας των εκδηλώσεων, προγραμμάτων και συνεδρίων που μπορεί να διοργανώνει η σχολική μονάδα εκτός του ωρολογίου διδακτικού προγράμματος, ο χαρακτήρας των τρίτων φορέων με τους οποίους δύναται να συνεργάζεται η σχολική μονάδα για τη διοργάνωση εκδηλώσεων, προγραμμάτων και συνεδρίων εκτός του ωρολογίου διδακτικού προγράμματος, ο τρόπος απόδοσης τυχόν εσόδων από την πραγματοποίηση των εκδηλώσεων αυτών στη σχολική μονάδα, και ρυθμίζεται κάθε άλλο θέμα σχετικό με την εφαρμογή του παρόντος.» 
Άρθρο 99
Χρηματοδότηση σχολικών μονάδων 
και διαχείριση δωρεών
1. Οι σχολικές μονάδες της δημόσιας Πρωτοβάθμιας και Δευτεροβάθμιας εκπαίδευσης, εκτός από την τακτική κρατική επιχορήγηση, είναι δυνατόν να χρηματοδοτούνται και από δωρεές, κληρονομίες, κληροδοσίες και άλλες παροχές τρίτων, καθώς και επιχορηγήσεις από άλλες πηγές, όπως από την πραγματοποίηση εκδηλώσεων σύμφωνα με την παρ. 4 του άρθρου 41 του ν. 1566/1985 (Α’ 167). 
2. Η χρηματοδότηση της παρ. 1 αποδίδεται μέσω της αρμόδιας Σχολικής Επιτροπής άμεσα στη σχολική μονάδα, χωρίς να συμψηφίζεται με την τακτική επιχορήγηση για την κάλυψη των αναγκών της σχολικής μονάδας.
Άρθρο 100
Ανάθεση διδασκαλίας από τον Διευθυντή 
ή τον Προϊστάμενο της σχολικής μονάδας
1. Στην αρχή του διδακτικού έτους και το αργότερο εντός τριών (3) εργάσιμων ημερών από την έναρξή του, οι εκπαιδευτικοί υποβάλλουν στον Διευθυντή ή τον Προϊ-
στάμενο της σχολικής μονάδας τις προτιμήσεις τους ως προς τις αναθέσεις διδασκαλίας των μαθημάτων στις τάξεις και στα τμήματα. 
2. Ο Σύλλογος Διδασκόντων, ύστερα από εισήγηση του Διευθυντή ή του Προϊστάμενου της σχολικής μονάδας, αποφασίζει την ανάθεση στο διδακτικό προσωπικό της διδασκαλίας των μαθημάτων στις τάξεις και στα τμήματα. Στην περίπτωση μη λήψης της απόφασης του πρώτου εδαφίου από τον Σύλλογο Διδασκόντων, κατά την πρώτη συνεδρίασή του στην αρχή του διδακτικού έτους, την απόφαση λαμβάνει ο Διευθυντής ή Προϊστάμενος της σχολικής μονάδας, χωρίς να δεσμεύεται από τις δηλώσεις προτίμησης των εκπαιδευτικών. Στα ιδιωτικά σχολεία και στα ξένα σχολεία του ν. 4862/1931 (Α’ 2) η απόφαση του πρώτου εδαφίου λαμβάνεται από τον Διευθυντή ή τον Προϊστάμενο της σχολικής μονάδας.
3. Ο Διευθυντής ή ο Προϊστάμενος της σχολικής μονάδας δύναται να αναθέτει σε εκπαιδευτικό που έχει τοποθετηθεί στη σχολική του μονάδα υπερωριακή διδασκαλία, υποχρεωτική ή προαιρετική, έως πέντε (5) ώρες την εβδομάδα, για την κάλυψη διδακτικών αναγκών. 
Η ανάθεση υπερωριακής διδασκαλίας, κατά το προηγούμενο εδάφιο, επιτρέπεται μόνο εφόσον, οι εκπαιδευτικοί της ίδιας ειδικότητας που υπηρετούν στη συγκεκριμένη σχολική μονάδα καλύπτουν πλήρως το υποχρεωτικό τους διδακτικό ωράριο και δεν υπάρχουν πλεονάσματα ωρών της ίδια ειδικότητας σε σχολικές μονάδες της ίδιας ή όμορης ομάδας σχολείων.
Άρθρο 101
Ανάθεση εξωδιδακτικών εργασιών από τον Διευθυντή ή τον Προϊστάμενο της σχολικής μονάδας - Τροποποίηση της παρ. 8 
του άρθρου 13 του ν. 1566/1985
1. Ο Διευθυντής ή ο Προϊστάμενος της σχολικής μονάδας αναθέτει στο διδακτικό προσωπικό την εκτέλεση εξωδιδακτικών εργασιών, εκτός του διδακτικού και εντός του εργασιακού ωραρίου, σύμφωνα με τα οριζόμενα στην παρ. 8 του άρθρου 13 του ν. 1566/1985 (Α’ 167). 
2. Το πρώτο εδάφιο της παρ. 8 του άρθρου 13 του 
ν. 1566/1985 τροποποιείται και η παρ. 8 διαμορφώνεται ως εξής: 
«8. Οι εκπαιδευτικοί των σχολείων της Πρωτοβάθμιας και Δευτεροβάθμιας εκπαίδευσης παραμένουν υποχρεωτικά στο σχολείο τους τις εργάσιμες ημέρες, πέρα από τις ώρες διδασκαλίας, όχι όμως πέρα από έξι (6) ώρες την ημέρα ή τριάντα (30) ώρες την εβδομάδα και με την επιφύλαξη της παρ. 2 του Κεφαλαίου ΣΤ’ του άρθρου 11, για την προσφορά και άλλων υπηρεσιών που ανατίθενται από τον Διευθυντή ή τον Προϊστάμενο της σχολικής μονάδας και συνδέονται με το γενικότερο εκπαιδευτικό έργο, όπως η προετοιμασία του εποπτικού εκπαιδευτικού υλικού και των εργαστηριακών ασκήσεων, η διόρθωση εργασιών και διαγωνισμάτων, η καταχώριση - ενημέρωση της αξιολόγησης των μαθητών, η συμμετοχή στην προετοιμασία και την πραγματοποίηση εορταστικών, αθλητικών και πολιτιστικών εκδηλώσεων, ο προγραμματισμός και η αποτίμηση του εκπαιδευτικού έργου, η συνεργασία με εκπαιδευτικούς που διδάσκουν στο ίδιο τμήμα ή που διδάσκουν τα ίδια γνωστικά αντικείμενα, οι παιδαγωγικές συναντήσεις για την κατάρτιση ομαδικών ή εξατομικευμένων προγραμμάτων υποστήριξης συγκεκριμένων μαθητικών ομάδων ή μαθητών, η επίβλεψη σχολικών γευμάτων, η ενημέρωση των γονέων και κηδεμόνων, η τήρηση βιβλίων του σχολείου και η εκτέλεση διοικητικών εργασιών. Με την επιφύλαξη της περ. α’ της παρ. 2 του άρθρου 53 του ν. 2721/1999 (Α’ 112), από τις πρόσθετες αυτές υπηρεσίες απαλλάσσεται ο γονέας παιδιού μέχρι δύο ετών.»
Άρθρο 102
Ορισμός υπεύθυνων τμημάτων 
και μαθητικών κοινοτήτων
1. Στην αρχή του διδακτικού έτους, με απόφαση του Συλλόγου Διδασκόντων, μετά από εισήγηση του Διευθυντή ή του Προϊσταμένου της σχολικής μονάδας, ορίζονται ένας (1) εκπαιδευτικός ως υπεύθυνος για κάθε τμήμα, καθώς και οι εκπαιδευτικοί που αναλαμβάνουν τα καθήκοντα συμβούλων των αντίστοιχων μαθητικών κοινοτήτων της σχολικής μονάδας. Στα ιδιωτικά σχολεία και στα ξένα σχολεία του ν. 4862/1931 (Α’ 2) η απόφαση του προηγούμενου εδαφίου λαμβάνεται από τον Διευθυντή ή τον Προϊστάμενο της σχολικής μονάδας.
2. Στην περίπτωση μη λήψης της απόφασης της παρ. 1 από τον Σύλλογο Διδασκόντων, κατά την πρώτη συνεδρίασή του στην αρχή του διδακτικού έτους, την απόφαση λαμβάνει ο Διευθυντής ή ο Προϊστάμενος της σχολικής μονάδας.
Άρθρο 103
Εξουσιοδοτικές διατάξεις
Με απόφαση του Υπουργού Παιδείας και Θρησκευμάτων καθορίζονται:
α) τα προσόντα και τα κριτήρια ορισμού, η διάρκεια της θητείας, ο αριθμός των Ενδοσχολικών Συντονιστών (Συντονιστών Τάξης ή Γνωστικού Πεδίου) ανάλογα με το μέγεθος και τη δυναμικότητα της κάθε σχολικής μονάδας, καθώς και κάθε άλλο ειδικότερο θέμα σχετικά με την εφαρμογή του άρθρου 92, σύμφωνα με την παρ. 6 του ίδιου άρθρου,
β) τα προσόντα και τα κριτήρια ορισμού, η διάρκεια της θητείας, ο αριθμός των παιδαγωγικών συμβούλων - μεντόρων ανάλογα με το μέγεθος της κάθε σχολικής μονάδας και κάθε ειδικότερο θέμα σχετικά με την εφαρμογή του άρθρου 93, σύμφωνα με την παρ. 5 του ίδιου άρθρου,
γ) τα προσόντα ορισμού, η διάρκεια της θητείας και οι αρμοδιότητες των Υπευθύνων Διασύνδεσης με τη Μαθητεία, καθώς και κάθε ειδικότερο θέμα σχετικά με την εφαρμογή του άρθρου 94, σύμφωνα με την παρ. 4 του ίδιου άρθρου.
ΚΕΦΑΛΑΙΟ Γ’
ΘΕΣΠΙΣΗ ΠΛΑΙΣΙΟΥ ΑΥΞΗΜΕΝΗΣ ΔΙΑΦΑΝΕΙΑΣ ΚΑΙ ΛΟΓΟΔΟΣΙΑΣ
Άρθρο 104
Αξιολόγηση του εκπαιδευτικού 
συστήματος
1. Κάθε σχολικό έτος διενεργούνται σε εθνικό επίπεδο εξετάσεις διαγνωστικού χαρακτήρα για τους μαθητές/τριες της ΣΤ’ Τάξης των δημοτικών σχολείων και τους μαθητές/τριες της Γ’ Τάξης των γυμνασίων σε θέματα ευρύτερων/γενικών γνώσεων των γνωστικών αντικειμένων της Νεοελληνικής Γλώσσας και των Μαθηματικών. Σκοπός των ως άνω εξετάσεων είναι η εξαγωγή πορισμάτων, σχετικά με την πορεία υλοποίησης των προγραμμάτων σπουδών και τον βαθμό επίτευξης των προσδοκώμενων μαθησιακών αποτελεσμάτων σε εθνικό επίπεδο, περιφερειακό επίπεδο και σε επίπεδο σχολικής μονάδας. Τα αποτελέσματα των εξετάσεων του πρώτου εδαφίου είναι ανώνυμα και δεν συνεκτιμώνται από τους διδάσκοντες κατά την αξιολόγηση της επίδοσης των μαθητών/τριών στα συγκεκριμένα μαθήματα.
2. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισηγήσεις της Αρχής Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.) και του Ινστιτούτου Εκπαιδευτικής Πολιτικής (Ι.Ε.Π.), καθορίζονται ο τρόπος και ο χρόνος διεξαγωγής των εξετάσεων, o τρόπος επεξεργασίας και αξιολόγησης των αποτελεσμάτων, καθώς και κάθε άλλο ειδικότερο θέμα.
3. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισηγήσεις της Α.ΔΙ.Π.Π.Δ.Ε. και του Ι.Ε.Π, είναι δυνατόν να διενεργούνται σε εθνικό επίπεδο εξετάσεις διαγνωστικού χαρακτήρα για τους μαθητές/τριες της ΣΤ’ Τάξης των δημοτικών σχολείων και τους μαθητές/τριες της Γ’ Τάξης των γυμνασίων σε θέματα ευρύτερων/γενικών γνώσεων και άλλων γνωστικών αντικειμένων που περιλαμβάνονται στα αναλυτικά προγράμματα σπουδών πλέον εκείνων που προβλέπονται στην παρ. 1.
4. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισηγήσεις της Α.ΔΙ.Π.Π.Δ.Ε. και του Ι.Ε.Π., είναι δυνατόν οι παρ. 1 έως 3 να εφαρμόζονται και για τους μαθητές/τριες οποιασδήποτε άλλης τάξης πλέον εκείνων που προβλέπονται στην παρ. 1.
Άρθρο 105
Δημιουργία και λειτουργία ιστοσελίδας 
σε επίπεδο σχολικής μονάδας
Κάθε σχολική μονάδα οφείλει να δημιουργεί και να λειτουργεί, με ευθύνη του Διευθυντή ή του Προϊσταμένου της, ιστοσελίδα στο διαδίκτυο, η οποία ως προς το περιεχόμενο περιλαμβάνει, κατ’ ελάχιστο, τα εξής: (α) πληροφορίες για το διδακτικό προσωπικό, τις υποδομές και τον εξοπλισμό της σχολικής μονάδας, (β) το εβδομαδιαίο ωρολόγιο πρόγραμμα διδασκαλίας που ισχύει ανά σχολικό έτος, καθώς και πιθανές τροποποιήσεις του, (γ) τα εκπαιδευτικά προγράμματα, τους εκπαιδευτικούς ομίλους και κάθε είδους δράσεις, αθλητικές, πολιτιστικές, κοινωνικές που υλοποιούνται από τη σχολική μονάδα, 
(δ) το σχέδιο δράσης που εκπονεί η σχολική μονάδα κατά τα οριζόμενα στο άρθρο 33 του ν. 4692/2020 (Α’ 111) και (ε) τα αποτελέσματα της εσωτερικής αξιολόγησης που εξάγονται κατά τα οριζόμενα στο άρθρο 34 του 
ν. 4692/2020. 
Άρθρο 106
Προσβασιμότητα ιστοσελίδων σχολικών μονάδων
1. Οι ιστοσελίδες όλων των δημόσιων σχολικών μονάδων, των κεντρικών, περιφερειακών υπηρεσιών, καθώς και των εποπτευομένων φορέων αρμοδιότητας του Υπουργείου Παιδείας και Θρησκευμάτων συμμορφώνονται με τις απαιτήσεις προσβασιμότητας των άρθρων 35 έως 47 και 104 του ν. 4727/2020 (Α’ 184). Συγκεκριμένα, το περιεχόμενο των ιστοσελίδων αυτών, συμπεριλαμβανόμενων των ενσωματωμένων σε αυτές κειμενικών και πολυμεσικών αρχείων, οφείλει να πληροί τις απαιτήσεις του ευρωπαϊκού προτύπου ΕΝ 301 549 V2.1.2 (2018-08) ή μέρη αυτών ή του ευρωπαϊκού πρότυπου που το αντικαθιστά, οπότε και εφαρμόζεται η πιο πρόσφατη έκδοση του προτύπου αυτού ή το πρότυπο που το 
αντικαθιστά.
Πρακτικές οδηγίες και εργαλεία ελεύθερου λογισμικού για τη δημιουργία προσβάσιμων ιστοσελίδων αναφορικά με το γενικό περιεχόμενό τους, καθορίζονται με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης. Πρακτικές οδηγίες και προδιαγραφές για τη δημιουργία προσβάσιμου εκπαιδευτικού υλικού που περιέχεται στις ιστοσελίδες καθορίζονται με απόφαση του Υπουργού Παιδείας και Θρησκευμάτων, ύστερα από εισήγηση της συμβουλευτικής - γνωμοδοτικής επιτροπής για την παρακολούθηση της ηλεκτρονικής προσβασιμότητας του εκπαιδευτικού υλικού και των διαδικτυακών τόπων της παρ. 7 του άρθρου 2 του ν. 3699/2008 (Α’ 199). 
2. Ως προς τον τρόπο πιστοποίησης της προσβασιμότητας των ιστοσελίδων των δημόσιων σχολικών μονάδων, καθώς και το περιεχόμενο των προγραμμάτων κατάρτισης/επιμόρφωσης των εκπαιδευτικών και του προσωπικού των υπηρεσιών του Υπουργείου Παιδείας και Θρησκευμάτων σε θέματα προσβασιμότητας των δικτυακών τόπων και των εφαρμογών για φορητές συσκευές, εφαρμόζονται οι παρ. 28 και 30 του άρθρου 107 του ν. 4727/2020.
Άρθρο 107
Αναμόρφωση του θεσμού του Σχολικού Συμβουλίου
Το άρθρο 51 του ν. 1566/1985 (Α’ 167) αντικαθίσταται ως εξής:
«Άρθρο 51
Σχολικά συμβούλια
1. Σε κάθε σχολική μονάδα της δημόσιας Πρωτοβάθμιας και Δευτεροβάθμιας εκπαίδευσης λειτουργεί επταμελές Σχολικό Συμβούλιο, το οποίο συγκροτείται με απόφαση του Διευθυντή ή του Προϊσταμένου της σχολικής μονάδας και αποτελείται από:
α) Τον Διευθυντή ή Προϊστάμενο της σχολικής μονάδας, ο οποίος είναι ο Πρόεδρος του Σχολικού Συμβουλίου. Ο Διευθυντής αναπληρώνεται από τον Υποδιευθυντή της σχολικής μονάδας και, σε περίπτωση που δεν υπάρχει Υποδιευθυντής, από εκπαιδευτικό της σχολικής μονάδας που διαθέτει, κατά προτίμηση, δώδεκα (12) τουλάχιστον έτη προϋπηρεσίας. Ο εκπαιδευτικός που αναπληρώνει τον Διευθυντή ή τον Προϊστάμενο, καθορίζεται με απόφαση του Διευθυντή ή Προϊσταμένου της σχολικής μονάδας. 
β) Δύο (2) εκπρόσωπους του οικείου Δήμου, οι οποίοι ορίζονται από το Δημοτικό Συμβούλιο. Ο ένας εκ των δύο αυτών εκπροσώπων είναι αιρετός εκπρόσωπος του οικείου Δήμου, ο οποίος είναι ο Αντιπρόεδρος του Σχολικού Συμβουλίου. Ο έτερος εκπρόσωπος είναι υπάλληλος της Διεύθυνσης ή του Τμήματος Παιδείας του οικείου Δήμου. 
γ) Τρεις (3) εκπαιδευτικούς της σχολικής μονάδας με τους νόμιμους αναπληρωτές τους. Οι ως άνω εκπαιδευτικοί και οι αναπληρωτές τους ορίζονται κατά πλειοψηφία από τον Σύλλογο Διδασκόντων της σχολικής μονάδας. 
δ) Έναν (1) εκπρόσωπο του Συλλόγου Γονέων, με τον νόμιμο αναπληρωτή του, οι οποίοι προτείνονται κατά πλειοψηφία από το Διοικητικό Συμβούλιο του Συλλόγου Γονέων. 
2. Στα Σχολικά Συμβούλια των σχολικών μονάδων της Δευτεροβάθμιας εκπαίδευσης μετέχει, χωρίς δικαίωμα ψήφου, και ένας εκπρόσωπος της μαθητικής κοινότητας, που ορίζεται κατά πλειοψηφία με απόφαση του δεκαπενταμελούς μαθητικού συμβουλίου της σχολικής μονάδας.
3. Το Σχολικό Συμβούλιο συνεδριάζει νόμιμα με όσα μέλη του είναι παρόντα.
4. Το Σχολικό Συμβούλιο συνεδριάζει υποχρεωτικά τουλάχιστον μία φορά ανά δύο (2) μήνες και εκτάκτως, όποτε κρίνεται απαραίτητο, από τον Διευθυντή της σχολικής μονάδας και έχει τις ακόλουθες αρμοδιότητες:
α) εισηγείται στον Διευθυντή ή στον Προϊστάμενο και στον Σύλλογο Διδασκόντων σχέδια δράσης της σχολικής μονάδας που αφορούν ενδεικτικώς στην οργάνωση και λειτουργία της, στην υποστήριξη του εκπαιδευτικού έργου, στις συνθήκες υγιεινής, στην επικοινωνία μεταξύ των εκπαιδευτικών, των μαθητών και των γονέων/κηδεμόνων τους, καθώς και κάθε άλλο θέμα αναφορικά με την ταυτότητα και τον προσανατολισμό της σχολικής μονάδας, 
β) εισηγείται στον Διευθυντή ή στον Προϊστάμενο και στον Σύλλογο Διδασκόντων συγκεκριμένο σχέδιο αντιμετώπισης των κρίσεων που εμφανίζονται εντός της σχολικής μονάδας και τους υποστηρίζουν κατά την υλοποίησή του,
γ) συμβάλλει στη διοργάνωση εκπαιδευτικών επισκέψεων, εκδρομών και εκδηλώσεων κάθε είδους και συνεργάζεται με φορείς της τοπικής κοινωνίας για την υλοποίησή τους, 
δ) συνεργάζεται με τον Σύλλογο Γονέων της σχολικής μονάδας και με τους εκπροσώπους του Δήμου στη σχολική επιτροπή ιδίως στα θέματα που σχετίζονται με την υλικοτεχνική υποδομή της σχολικής μονάδας, τη χρηματοδότηση αυτής από άλλες πηγές, πλην της τακτικής κρατικής επιχορήγησης, καθώς και τη διοργάνωση και τον συντονισμό δραστηριοτήτων κάθε είδους στην τοπική κοινωνία, 
ε) συνεργάζεται με τον Σύλλογο Γονέων, τον Δήμο, τους εκπροσώπους των μαθητικών κοινοτήτων, καθώς και τους εκπροσώπους αποφοίτων της σχολικής μονάδας, εφόσον υπάρχει σύλλογος αποφοίτων, όσον αφορά στα θέματα που σχετίζονται με την προσφορά της σχολικής μονάδας στην τοπική κοινωνία.»
Άρθρο 108
Εξουσιοδοτικές διατάξεις
1. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισηγήσεις του Ινστιτούτου Εκπαιδευτικής Πολιτικής (Ι.Ε.Π.) και της Αρχής Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.):
α) καθορίζονται ο τρόπος και ο χρόνος διεξαγωγής των εξετάσεων, o τρόπος επεξεργασίας και αξιολόγησης των αποτελεσμάτων, καθώς και κάθε άλλο ειδικότερο θέμα, σύμφωνα με την παρ. 2 του άρθρου 104,
β) είναι δυνατόν να διενεργούνται σε εθνικό επίπεδο εξετάσεις διαγνωστικού χαρακτήρα για τους μαθητές/τριες της ΣΤ’ Τάξης των δημοτικών σχολείων και τους μαθητές/τριες της Γ’ Τάξης των γυμνασίων σε θέματα ευρύτερων/γενικών γνώσεων και άλλων γνωστικών αντικειμένων που περιλαμβάνονται στα αναλυτικά προγράμματα σπουδών πλην εκείνων που προβλέπονται στην παρ. 1 του άρθρου 104, σύμφωνα με την παρ. 3 του ίδιου άρθρου,
γ) είναι δυνατόν οι παρ. 1 έως 3 του άρθρου 104 να εφαρμόζονται και για τους μαθητές/τριες οποιασδήποτε άλλης τάξης πλέον εκείνων που προβλέπονται στην παρ. 1 του άρθρου 104, σύμφωνα με την παρ. 4 του ίδιου άρθρου.
2. Με απόφαση του Υπουργού Παιδείας και Θρησκευμάτων, ύστερα από εισήγηση της συμβουλευτικής - γνωμοδοτικής επιτροπής στο Υπουργείο Παιδείας και Θρησκευμάτων για την παρακολούθηση της ηλεκτρονικής προσβασιμότητας του εκπαιδευτικού υλικού και των διαδικτυακών τόπων, της παρ. 7 του άρθρου 2 του ν. 3699/2008 (Α’ 199), καθορίζονται οι πρακτικές οδηγίες και τα εργαλεία ελεύθερου λογισμικού για τη δημιουργία προσβάσιμων ιστοσελίδων, σύμφωνα με την παρ. 2 του άρθρου 106.
ΜΕΡΟΣ Ε’
ΔΙΑΤΑΞΕΙΣ ΓΙΑ ΤΗΝ ΕΚΚΛΗΣΙΑΣΤΙΚΗ ΕΚΠΑΙΔΕΥΣΗ
ΚΕΦΑΛΑΙΟ Α’
ΔΕΥΤΕΡΟΒΑΘΜΙΑ ΕΚΚΛΗΣΙΑΣΤΙΚΗ ΕΚΠΑΙΔΕΥΣΗ
Άρθρο 109
Δευτεροβάθμια εκκλησιαστική εκπαίδευση
Η Δευτεροβάθμια εκκλησιαστική εκπαίδευση παρέχεται στα Εκκλησιαστικά Σχολεία (Ε.Σ.), Εκκλησιαστικά Γυμνάσια και Γενικά Εκκλησιαστικά Λύκεια, τα οποία υπάγονται στη Γενική Γραμματεία Θρησκευμάτων (Γ.Γ.Θ.) του Υπουργείου Παιδείας και Θρησκευμάτων.
Άρθρο 110
Σκοπός των Εκκλησιαστικών Σχολείων
1. Τα Εκκλησιαστικά Σχολεία (Ε.Σ.) υπηρετούν τους σκοπούς της Γενικής Δευτεροβάθμιας Εκπαίδευσης. 
2. Τα Ε.Σ. ιδρύονται και λειτουργούν με ειδικό σκοπό οι μαθητές/μαθήτριες που φοιτούν σε αυτά να εμβαθύνουν στην εκκλησιαστική, πνευματική και πολιτισμική παράδοσή της, κατά το άρθρο 3 του Συντάγματος, Ανατολικής Ορθόδοξης Εκκλησίας του Χριστού. Οι επιμέρους στόχοι των Ε.Σ. είναι οι μαθητές/μαθήτριες να: α) οικοδομούν ένα ολοκληρωμένο μορφωτικό πλαίσιο, πεδίο γνώσης και κατανόησης της Ορθοδοξίας, ως εκκλησιαστικής, πνευματικής και πολιτισμικής παράδοσης, καθώς επίσης της θέσης και της αποστολής της στον σύγχρονο κόσμο, β) διερευνούν τις κύριες πτυχές της εκκλησιαστικής διδασκαλίας, λατρείας, πνευματικότητας, τέχνης, παράδοσης και ζωής και να ευαισθητοποιούνται ως προς τη σύγχρονη δυναμική τους, γ) κατανοούν την ανάγκη για αλληλοσεβασμό και διάλογο μεταξύ διαφορετικών θρησκευτικών κοινοτήτων και παραδόσεων προς όφελος της κοινωνικής και θρησκευτικής ειρήνης και δ) εμπεδώνουν την ανάγκη για την προστασία του φυσικού και πολιτιστικού περιβάλλοντος.
3. Στους ειδικότερους εκπαιδευτικούς στόχους των Ε.Σ. συμπεριλαμβάνονται: α) η ανάπτυξη ειδικών δράσεων που προσανατολίζονται στον εκκλησιαστικό χαρακτήρα των σχολείων, με στόχο την ανάδειξη των ιδιαίτερων ικανοτήτων των μαθητών, β) η συμμετοχή σε ερευνητικά προγράμματα και η προαγωγή της έρευνας στη διδασκαλία των επιμέρους γνωστικών αντικειμένων, καθώς και στον ψυχοπαιδαγωγικό τομέα, σε συνεργασία με τμήματα και σχολές των Ανώτατων Εκπαιδευτικών Ιδρυμάτων (Α.Ε.Ι.), γ) η πρακτική άσκηση προπτυχιακών και μεταπτυχιακών φοιτητών και η εξοικείωσή τους με ένα περιβάλλον υψηλών διδακτικών απαιτήσεων, σε συνεργασία με τμήματα και σχολές Α.Ε.Ι. των επιστημών της εκπαίδευσης, δ) η συνεργασία και η σύνδεση με Α.Ε.Ι. της ημεδαπής ή της αλλοδαπής, ερευνητικούς φορείς και κοινωφελή ιδρύματα.
Άρθρο 111
Εποπτικό Συμβούλιο Εκκλησιαστικής Εκπαίδευσης
1. Συστήνεται Εποπτικό Συμβούλιο Εκκλησιαστικής Εκπαίδευσης (Ε.Σ.Ε.Ε.), το οποίο είναι αρμόδιο να προτείνει, να γνωμοδοτεί και να εισηγείται για θέματα του εκπαιδευτικού και διδακτικού προσωπικού και θέματα των εκπαιδευτικών μονάδων της Δευτεροβάθμιας εκκλησιαστικής εκπαίδευσης και των Σχολών Μαθητείας Υποψήφιων Κληρικών (Σ.Μ.Υ.Κ.) του άρθρου 138 σχετικά με: α) την ίδρυση, κατάργηση, αναστολή λειτουργίας και μεταφορά της έδρας των εκπαιδευτικών μονάδων, β) τον καθορισμό των ειδικοτήτων των εκπαιδευτικών για τα μαθήματα εκκλησιαστικής ειδίκευσης, γ) την κατάρτιση ή αναθεώρηση των προγραμμάτων σπουδών, δ) την προκήρυξη και συγγραφή βιβλίων για τους μαθητές/μαθήτριες, τους ιεροσπουδαστές και τους εκπαιδευτικούς για τα μαθήματα εκκλησιαστικής ειδίκευσης, ε) τις εγγραφές, τις μετεγγραφές από Εκκλησιαστικό Σχολείο (Ε.Σ.) σε Ε.Σ., τη φοίτηση, τις εξετάσεις, τη διαδικασία αξιολόγησης των μαθητών/μαθητριών και των ιεροσπουδαστών και την οργάνωση της μαθητικής και ιεροσπουδαστικής ζωής εν γένει και στ) τη μελέτη κάθε άλλου σχετικού θέματος, το οποίο παραπέμπει σε αυτό ο Υπουργός Παιδείας και Θρησκευμάτων. 
2. Για τα θέματα που αφορούν στο εκπαιδευτικό προσωπικό και τις εκπαιδευτικές μονάδες της Δευτεροβάθμιας εκκλησιαστικής εκπαίδευσης, το Ε.Σ.Ε.Ε. αποτελείται από τα εξής επτά (7) μέλη:
α) έναν (1) καθηγητή πρώτης βαθμίδας ή αναπληρωτή καθηγητή ή ομότιμο καθηγητή ελληνικού Ανώτατου Εκπαιδευτικού Ιδρύματος (Α.Ε.Ι.), με γνωστικό αντικείμενο συναφές με τις επιστήμες της εκπαίδευσης και τους σκοπούς του άρθρου 110, ως Πρόεδρο, με τον αναπληρωτή του, οι οποίοι ορίζονται έπειτα από ανοικτή πρόσκληση εκδήλωσης ενδιαφέροντος που εκδίδει ο Υπουργός Παιδείας και Θρησκευμάτων,
β) ένα (1) μέλος του Διοικητικού Συμβουλίου (Δ.Σ.) του Ινστιτούτου Εκπαιδευτικής Πολιτικής (Ι.Ε.Π.), ως Αντιπρόεδρο, με τον αναπληρωτή του, οι οποίοι προτείνονται από το Δ.Σ. του Ι.Ε.Π.,
γ) έναν (1) Σύμβουλο Εκπαίδευσης, κλάδου ΠΕ 01 Θεολόγων, με τον αναπληρωτή του, οι οποίοι ορίζονται έπειτα από ανοικτή πρόσκληση εκδήλωσης ενδιαφέροντος που εκδίδει ο Υπουργός Παιδείας και Θρησκευμάτων,
δ) δύο (2) κληρικούς ή άλλα πρόσωπα κύρους με γνώση και εμπειρία στα θέματα της εκκλησιαστικής εκπαίδευσης, τα οποία προτείνονται από τη Διαρκή Ιερά Σύνοδο της Εκκλησίας της Ελλάδος μαζί με τους αναπληρωτές τους,
ε) έναν (1) κληρικό ή άλλο πρόσωπο κύρους με γνώση και εμπειρία στα θέματα της εκκλησιαστικής εκπαίδευσης, το οποίο προτείνεται από την Ιερά Επαρχιακή Σύνοδο της Εκκλησίας της Κρήτης μαζί με τον αναπληρωτή του,
στ) έναν (1) Διευθυντή ή εκπαιδευτικό, ο οποίος έχει υπηρετήσει σε Γενικό Εκκλησιαστικό Λύκειο ή Γενικό Εκκλησιαστικό Λύκειο - Γυμνάσιο του ν. 3432/2006 (Α’ 14) ή υπηρετεί ή έχει υπηρετήσει σε Ε.Σ. του παρόντος, με τον αναπληρωτή του, οι οποίοι επιλέγονται με απόφαση του Υπουργού Παιδείας και Θρησκευμάτων, έπειτα από ανοικτή πρόσκληση εκδήλωσης ενδιαφέροντος που εκδίδει ο Υπουργός, με βάση ιδίως τα ακαδημαϊκά τους προσόντα, την εμπειρία και την εν γένει προσφορά τους στην εκκλησιαστική εκπαίδευση.
3. Για τα θέματα που αφορούν στις Σ.Μ.Υ.Κ. και στο διδακτικό προσωπικό τους, η σύνθεση του Ε.Σ.Ε.Ε. διευρύνεται σε εννέα (9) μέλη, ως εξής: α) τα επτά (7) μέλη της παρ. 2 και β) δύο (2) μέλη, που προτείνονται, αντίστοιχα, από τη Διαρκή Ιερά Σύνοδο της Εκκλησίας της Ελλάδος και από την Ιερά Επαρχιακή Σύνοδο της Εκκλησίας της Κρήτης, με τους αναπληρωτές τους. Τα μέλη της περ. β) είναι κληρικοί με αυξημένα τυπικά προσόντα ή πρόσωπα κύρους με γνώση και εμπειρία στα θέματα της εκκλησιαστικής εκπαίδευσης και της εκπαίδευσης του ιερού κλήρου, τα οποία έχουν επιπροσθέτως τουλάχιστον μία (1) από τις ακόλουθες ιδιότητες: α) καθηγητές πρώτης βαθμίδας, αναπληρωτές καθηγητές ή επίκουροι καθηγητές πανεπιστημίων, β) σύμβουλοι ή πάρεδροι του Ι.Ε.Π., γ) Σύμβουλοι Εκπαίδευσης, κλάδου ΠΕ01 Θεολόγων, δ) καθηγητές δημόσιας Δευτεροβάθμιας εκπαίδευσης κλάδου ΠΕ 01, κάτοχοι μεταπτυχιακού ή διδακτορικού τίτλου σπουδών.
4. Η θητεία των μελών του Ε.Σ.Ε.Ε. είναι τετραετής. 
Η συμμετοχή στο Ε.Σ.Ε.Ε. είναι άμισθη. Τα έξοδα των μετακινήσεων του Προέδρου, του Αντιπροέδρου και των μελών για τη συμμετοχή τους στις συνεδριάσεις του Ε.Σ.Ε.Ε. επιβαρύνουν τον προϋπολογισμό του Υπουργείου Παιδείας και Θρησκευμάτων.
5. Το Ε.Σ.Ε.Ε. συγκροτείται με απόφαση του Υπουργού Παιδείας και Θρησκευμάτων. Με την ίδια απόφαση ορίζεται ο γραμματέας του, ο οποίος είναι υπάλληλος της Γενικής Γραμματείας Θρησκευμάτων (Γ.Γ.Θ.) του Υπουργείου Παιδείας και Θρησκευμάτων ή αποσπασμένος σε αυτήν εκπαιδευτικός, και διατίθεται λοιπό προσωπικό για τη διοικητική υποστήριξη και λειτουργία του. Στο Ε.Σ.Ε.Ε. μετέχει, ως εισηγητής, χωρίς δικαίωμα ψήφου, ο Προϊστάμενος της Διεύθυνσης Θρησκευτικής Εκπαίδευσης και Διαθρησκευτικών Σχέσεων της Γενικής Γραμματείας Θρησκευμάτων ή ο νόμιμος αναπληρωτής του.
6. To Ε.Σ.Ε.Ε. συνεδριάζει στην έδρα της κεντρικής υπηρεσίας του Υπουργείου Παιδείας και Θρησκευμάτων, ύστερα από πρόσκληση του Προέδρου του, η οποία αποστέλλεται ηλεκτρονικά σε όλα τα μέλη τουλάχιστον πέντε (5) ημέρες πριν από τη συνεδρίαση, εκτός αν αυτή είναι έκτακτη, οπότε η πρόσκληση μπορεί να αποσταλεί και μία (1) ημέρα πριν από τη συνεδρίαση. Οι συνεδριάσεις διενεργούνται τακτικά μία (1) φορά τον μήνα και εκτάκτως κατά την κρίση του Προέδρου, όταν προκύπτουν έκτακτα θέματα προς συζήτηση. Το Ε.Σ.Ε.Ε. μπορεί να συνεδριάζει και με τηλεδιάσκεψη, σύμφωνα με την παρ. 13 του άρθρου 14 του Κώδικα Διοικητικής Διαδικασίας (ν. 2690/1999, Α’ 45). Για τις συνεδριάσεις του συντάσσονται πρακτικά, τα οποία τηρούνται σε έντυπη και ηλεκτρονική μορφή. Το Ε.Σ.Ε.Ε. υποστηρίζεται διοικητικά από τη Διεύθυνση Θρησκευτικής Εκπαίδευσης και Διαθρησκευτικών Σχέσεων της Γ.Γ.Θ. του Υπουργείου Παιδείας και Θρησκευμάτων. 
7. Ο Πρόεδρος φροντίζει για την εύρυθμη λειτουργία του Ε.Σ.Ε.Ε. και ασκεί κάθε αρμοδιότητα που του ανατίθεται με απόφαση του Ε.Σ.Ε.Ε.. Ο Πρόεδρος μπορεί να αναθέτει σε μέλος του Ε.Σ.Ε.Ε. την ειδικότερη μελέτη και εισήγηση επί συγκεκριμένου θέματος.
8. Κατά τα λοιπά, για τη λειτουργία του Ε.Σ.Ε.Ε. εφαρμόζονται οι διατάξεις περί συλλογικών οργάνων του Κώδικα Διοικητικής Διαδικασίας.
Άρθρο 112
Ίδρυση, κατάργηση και αναστολή λειτουργίας Εκκλησιαστικών Σχολείων
1. Τα Εκκλησιαστικά Γυμνάσια στεγάζονται μαζί με τα Γενικά Εκκλησιαστικά Λύκεια στο ίδιο κτιριακό συγκρότημα, εξυπηρετούνται από το ίδιο εκπαιδευτικό και διοικητικό προσωπικό, διευθύνονται από τον ίδιο Διευθυντή και Υποδιευθυντή και λειτουργούν ως «Εκκλησιαστικό Σχολείο» (Ε.Σ.). Με απόφαση του Υπουργού Παιδείας και Θρησκευμάτων ρυθμίζονται τα ζητήματα που ανακύπτουν από τη συστέγαση των Εκκλησιαστικών Γυμνασίων και των Γενικών Εκκλησιαστικών Λυκείων, καθώς και τη λειτουργία τους υπό ενιαία διεύθυνση.
2. Με κοινή απόφαση των Υπουργών Παιδείας και Θρησκευμάτων και Οικονομικών, κατόπιν πρότασης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), ιδρύονται, καταργούνται, αναστέλλεται η λειτουργία ή μεταφέρεται η έδρα των Εκκλησιαστικών Γυμνασίων και Γενικών Εκκλησιαστικών Λυκείων.
3. Αν Ε.Σ. δεν συγκεντρώνει ανά έτος τον ελάχιστο αριθμό των εκατόν είκοσι (120) μαθητών/μαθητριών που φοιτούν σε αυτό, επί τρία (3) συνεχόμενα σχολικά έτη, αναστέλλεται η λειτουργία του. Αν λειτουργεί μόνο Γενικό Εκκλησιαστικό Λύκειο, για την εφαρμογή του πρώτου εδαφίου ο ελάχιστος αριθμός μαθητών είναι εξήντα (60). 
4. Τα Ε.Σ. της Αθωνιάδας Εκκλησιαστικής Ακαδημίας και της Πατμιάδας Εκκλησιαστικής Σχολής εξαιρούνται από τα όρια του ελάχιστου αριθμού μαθητών της παρ. 3.
5. Με απόφαση του Υπουργού Παιδείας και Θρησκευμάτων καθορίζονται όλα τα ειδικότερα και λεπτομερειακά θέματα που συνδέονται με την κατάργηση, αναστολή λειτουργίας, μεταφορά έδρας ενός Ε.Σ. και ιδίως αυτά που αφορούν στη φύλαξη του αρχείου των μαθητικών θεμάτων, την αρμοδιότητα έκδοσης και χορήγησης σε κάθε ενδιαφερόμενο οποιουδήποτε αποδεικτικού ή αντιγράφου τίτλου σπουδών ή άλλου στοιχείου από αυτά που περιλαμβάνονται στο αρχείο, τη διάθεση του εξοπλισμού του σχολείου και της σχολικής βιβλιοθήκης και τη διαχείριση χρηματικού υπολοίπου της σχολικής εφορείας.
6. Με απόφαση του Γενικού Γραμματέα Θρησκευμάτων του Υπουργείου Παιδείας και Θρησκευμάτων, που εκδίδεται ύστερα από εισήγηση του Ε.Σ.Ε.Ε., ορίζεται η ονομασία κάθε Ε.Σ..
Άρθρο 113
Αθωνιάδα Εκκλησιαστική Ακαδημία
1. Η Αθωνιάδα Εκκλησιαστική Ακαδημία ανήκει στη Δευτεροβάθμια εκκλησιαστική εκπαίδευση, υπηρετεί τους σκοπούς του άρθρου 110 και λειτουργεί ως Εκκλησιαστικό Γυμνάσιο και Γενικό Εκκλησιαστικό Λύκειο.
2. Με κοινή απόφαση των Υπουργών Παιδείας και Θρησκευμάτων και Εξωτερικών, κατόπιν ψήφισης από την Δισενιαύσια Ιερά Σύναξη κατά τα άρθρα 6 και 41 του από 10/9/1926 νομοθετικού διατάγματος «Περί κυρώσεως του Καταστατικού Χάρτου του Αγίου Όρους (Κ.Χ.Α.Ο.)» (Α’ 309) επικυρούται η Κανονιστική Διάταξη μέσω της οποίας εξειδικεύονται όλα τα θέματα που συνδέονται με την εκπαιδευτική, διοικητική και διαχειριστική λειτουργία της Αθωνιάδας, λαμβάνοντας υπόψη ιδίως: α) το καθεστώς του Αγίου Όρους, β) τις διατάξεις του παρόντος, γ) τις ανάγκες των Ιερών Μονών του Αγίου Όρους, και δ) την ιδιαίτερη σημασία του Αγίου Όρους για τον παγκόσμιο πολιτισμό και την Ορθοδοξία ειδικότερα.
Άρθρο 114
Γενικό Εκκλησιαστικό Λύκειο Ριζαρείου Εκκλησιαστικής Σχολής
1. Το Γενικό Εκκλησιαστικό Λύκειο του ιδρύματος με την επωνυμία «Ριζάρειος Εκκλησιαστική Σχολή» (Ρ.Ε.Σ.) ανήκει στη Δευτεροβάθμια εκκλησιαστική εκπαίδευση, υπηρετεί τους σκοπούς του άρθρου 110 και εκπληρώνει, σε συνδυασμό με το άρθρο 142, τον σκοπό της διαθήκης των ιδρυτών της Ρ.Ε.Σ. Υπάγεται στις διατάξεις του παρόντος και εποπτεύεται από τη Γενική Γραμματεία Θρησκευμάτων του Υπουργείου Παιδείας και Θρησκευμάτων για τα εκπαιδευτικά θέματα και από το Υπουργείο Οικονομικών για τα θέματα διοίκησης και διαχείρισης.
2. Με Προεδρικό Διάταγμα, που εκδίδεται με πρόταση του Υπουργού Παιδείας και Θρησκευμάτων και μετά από σύμφωνη γνώμη του Πολυμελούς Συμβουλίου της Ρ.Ε.Σ. του άρθρου 3 του β.δ. της 8ης/17ης Μαίου 1958 (Α’ 81), καθορίζονται τα ειδικά θέματα του εκπαιδευτικού προσωπικού, των μαθητών και των μαθητικών θεμάτων. 
Η σύμφωνη γνώμη του Πολυμελούς Συμβουλίου της Ρ.Ε.Σ. θεωρείται ότι δόθηκε μετά την άπρακτη παρέλευση τριών (3) μηνών από την ημερομηνία που αυτή ζητείται από τον Υπουργό Παιδείας και Θρησκευμάτων. Στην περίπτωση αυτή, το Προεδρικό Διάταγμα εκδίδεται κατόπιν γνώμης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). 
Άρθρο 115
Στέγαση Εκκλησιαστικών Σχολείων
1. Οι Ιερές Μητροπόλεις, οι Ιερές Ενορίες, οι Ιερές Μονές, τα εκκλησιαστικά ιδρύματα, τα ιδρύματα κοινωφελούς ή εκπαιδευτικού χαρακτήρα, οι Οργανισμοί Τοπικής Αυτοδιοίκησης (Ο.Τ.Α.) πρώτου ή δευτέρου βαθμού και τα νομικά πρόσωπα δημοσίου ή ιδιωτικού δικαίου μπορούν να παραχωρούν δωρεάν κατά χρήση κτίρια που ανήκουν στην κυριότητά τους, προκειμένου να στεγάζονται Ε.Σ.. Για την παραχώρηση χρήσης του κτιρίου στο Υπουργείο Παιδείας και Θρησκευμάτων για τη στέγασή των Εκκλησιαστικών Σχολείων (Ε.Σ.) συνάπτεται σύμβαση του Υπουργείου με τα πρόσωπα του πρώτου εδαφίου, διάρκειας τουλάχιστον δεκαπέντε (15) ετών, με δυνατότητα ανανέωσης.
2. Τα πρόσωπα της παρ. 1 μπορούν να μεταβιβάζουν με δωρεά στο Υπουργείο Παιδείας και Θρησκευμάτων χώρους, που ανήκουν στην κυριότητά τους για την ανέγερση σχολικού κτιρίου από την εταιρεία «ΚΤΙΡΙΑΚΕΣ ΥΠΟΔΟΜΕΣ Α.Ε.» με αποκλειστικό σκοπό τη στέγαση Ε.Σ.. Για τη δωρεά συνάπτεται σύμβαση. Η αποπεράτωση της ανέγερσης του κτιρίου και η έναρξη λειτουργίας του Ε.Σ. ολοκληρώνονται εντός επτά (7) ετών από τη σύναψη της σύμβασης δωρεάς, εκτός εάν με τη σύμβαση ορίζεται μεγαλύτερο χρονικό διάστημα. Εάν εντός τεσσάρων (4) ετών από τη σύναψη της σύμβασης δωρεάς δεν έχουν εκκινήσει οι εργασίες ανέγερσης του κτιρίου, η δωρεά δύναται να ανακληθεί. 
3. Για την καταλληλόλητα των κτιρίων της παρ. 1 και των χώρων της παρ. 2 εφαρμόζονται οι διατάξεις για τα σχολεία της δημόσιας Δευτεροβάθμιας εκπαίδευσης ως προς τα κριτήρια, τη διαδικασία και το όργανο που αποφαίνεται σχετικά.
4. Κάθε ειδικότερο θέμα σχετικό με τη σύναψη και τους όρους των συμβάσεων που προβλέπονται στις παρ. 1 και 2 ρυθμίζεται με κοινή απόφαση των Υπουργών Παιδείας και Θρησκευμάτων και Οικονομικών.
5. Το εκκλησιαστικό λύκειο της Ρ.Ε.Σ. στεγάζεται σε κτίριο του κτιριακού συγκροτήματος του ιδρύματος, σύμφωνα με απόφαση του Πολυμελούς Συμβουλίου της Ρ.Ε.Σ., η οποία καθορίζει και τον αύλειο χώρο του.
Άρθρο 116
Όργανα διοίκησης των Εκκλησιαστικών Σχολείων
1. Τα όργανα διοίκησης των Εκκλησιαστικών Σχολείων (Ε.Σ.), τα οποία έχουν την ευθύνη για την καθημερινή λειτουργία τους, είναι: α) ο Διευθυντής, β) ο Υποδιευθυντής και γ) ο Σύλλογος Διδασκόντων. Όταν ο Διευθυντής προσωρινά απουσιάζει ή κωλύεται, αναπληρώνεται από τον Υποδιευθυντή ή, εφόσον δεν έχει οριστεί Υποδιευθυντής, από τον αρχαιότερο καθηγητή. Για τις αρμοδιότητες και τα καθήκοντα των Διευθυντών και Υποδιευθυντών των Ε.Σ. ισχύουν οι διατάξεις για τα σχολεία της γενικής Δευτεροβάθμιας εκπαίδευσης. Ο Διευθυντής του Εκκλησιαστικού Λυκείου της Ριζαρείου Εκκλησιαστικής Σχολής (Ρ.Ε.Σ.) υποβάλλει ανά εξάμηνο στο Πολυμελές Συμβούλιο του ιδρύματος έκθεση πεπραγμένων για τη λειτουργία του σχολείου, την οποία κοινοποιεί στη Διεύθυνση Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. 
2. Ο σύλλογος διδασκόντων, πέραν των γενικών αρμοδιοτήτων που ασκούν οι σύλλογοι διδασκόντων στις σχολικές μονάδες της δημόσιας γενικής Δευτεροβάθμιας εκπαίδευσης, διαθέτει επιπλέον ειδικές αρμοδιότητες ως εξής: α) μπορεί να ορίζει, ύστερα από εισήγηση του Διευθυντή, δύο (2) καθηγητές ειδικότητας ως συντονιστές για τα μαθήματα συγγενών ειδικοτήτων της δημόσιας γενικής Δευτεροβάθμιας εκπαίδευσης και έναν καθηγητή κλάδου ΠΕ 01 Θεολόγων για τα μαθήματα εκκλησιαστικής ειδίκευσης, β) αποφασίζει για τη δημιουργία των ομίλων της παρ. 1 του άρθρου 125, γ) προτείνει τη λειτουργία των θερινών προγραμμάτων της παρ. 4 του άρθρου 125.
3. Ο σύλλογος διδασκόντων του Εκκλησιαστικού Λυκείου της Ρ.Ε.Σ. απευθύνεται στη Γενική Γραμματεία Θρησκευμάτων για κάθε πράξη ή παράλειψη του Πολυμελούς Συμβουλίου της Ρ.Ε.Σ. ή μέλους αυτού που παρακωλύει, δυσχεραίνει, ματαιώνει τη λειτουργία του σχολείου ή αντιβαίνει στους σκοπούς των Ε.Σ. του άρθρου 110. 
4. Ο Διευθυντής του Εκκλησιαστικού Λυκείου της Ρ.Ε.Σ. κοινοποιεί στο Πολυμελές Συμβούλιο του Ιδρύματος τις άδειες του εκπαιδευτικού και διοικητικού προσωπικού που ο ίδιος χορηγεί.
Άρθρο 117
Διευθυντές Εκκλησιαστικών Σχολείων
1. Ως Διευθυντές των Εκκλησιαστικών Σχολείων (Ε.Σ.) επιλέγονται εκπαιδευτικοί της δημόσιας Δευτεροβάθμιας εκπαίδευσης, με τουλάχιστον δώδεκα (12) έτη εκπαιδευτικής υπηρεσίας, οκτώ (8) έτη διδακτικής υπηρεσίας στη δημόσια, γενική ή εκκλησιαστική εκπαίδευση και πιστοποιημένη γνώση Τεχνολογιών Πληροφορίας και Επικοινωνιών (Τ.Π.Ε.) Α’ επιπέδου, οι οποίοι απέχουν τουλάχιστον τρία (3) έτη από τη συμπλήρωση του ορίου ηλικίας και του χρόνου υπηρεσίας για την αυτοδίκαιη απόλυση από την υπηρεσία. 
2. Τον Ιανουάριο που προηγείται της λήξης της θητείας του Διευθυντή, σύμφωνα με την παρ. 1 του άρθρου 119, η Γενική Γραμματεία Θρησκευμάτων (Γ.Γ.Θ.) προκηρύσσει διαδικασία πλήρωσης θέσης Διευθυντών για τα Ε.Σ. 
Η προκήρυξη αναρτάται στην ιστοσελίδα του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. 
3. Με την προκήρυξη της παρ. 2, καλούνται οι εκπαιδευτικοί που έχουν τα νόμιμα προσόντα, σύμφωνα με τις διατάξεις του παρόντος και επιθυμούν να επιλεγούν σε θέσεις Διευθυντών Ε.Σ., να υποβάλουν ηλεκτρονική αίτηση, η οποία συνοδεύεται από τα αναγκαία δικαιολογητικά, στη Διεύθυνση Θρησκευτικής Εκπαίδευσης και Διαθρησκευτικών Σχέσεων της Γ.Γ.Θ. του Υπουργείου Παιδείας και Θρησκευμάτων εντός της προθεσμίας που προβλέπεται στην προκήρυξη. Οι υποψήφιοι μπορούν να υποβάλουν αίτηση για τρία (3) συνολικά Ε.Σ. κατ’ ανώτατο όριο, με σειρά προτίμησης. 
4. Τα κωλύματα επιλογής που ισχύουν για τους υποψηφίους για τις θέσεις Διευθυντών σχολικών μονάδων της δημόσιας Δευτεροβάθμιας εκπαίδευσης, ισχύουν και για τους υποψηφίους για τις θέσεις Διευθυντών Ε.Σ.. Οι προϋποθέσεις και τα κριτήρια επιλογής πρέπει να συντρέχουν κατά τη λήξη της προθεσμίας υποβολής των αιτήσεων υποψηφιοτήτων. Τα κωλύματα επιλογής του πρώτου εδαφίου δεν πρέπει να συντρέχουν τόσο κατά τον χρόνο λήξης της προθεσμίας υποβολής της αίτησης υποψηφιότητας όσο και κατά τον χρόνο τοποθέτησης από το αρμόδιο όργανο.
5. Τα κριτήρια επιλογής των διευθυντών των Ε.Σ. διακρίνονται σε έξι (6) κατηγορίες, ως εξής:
α) η επιστημονική - παιδαγωγική συγκρότηση και κατάρτιση, όπως προκύπτει ιδίως από τους τίτλους σπουδών και τις επιμορφώσεις, τη γνώση ξένων γλωσσών και την πιστοποιημένη επιμόρφωση στις νέες τεχνολογίες,
β) το επιστημονικό - συγγραφικό έργο, όπως προκύπτει ιδίως από τη συμμετοχή σε ερευνητικά προγράμματα Α.Ε.Ι. ή επιστημονικών φορέων με την ιδιότητα του ερευνητή, τις διακρίσεις, τα επιστημονικά συγγράμματα με Διεθνή Μοναδικό Αριθμό Βιβλίου (International Standard Book Number, ISBN), τα άρθρα που έχουν δημοσιευθεί σε έγκυρα επιστημονικά περιοδικά με κριτές της ημεδαπής και της αλλοδαπής, τις εισηγήσεις σε επιστημονικά συνέδρια που έχουν δημοσιευθεί σε τόμους πρακτικών, τον σχεδιασμό και την εκπόνηση εκπαιδευτικού υλικού, έπειτα από ανάθεση από το Υπουργείο Παιδείας και Θρησκευμάτων ή από εποπτευόμενους από αυτό φορείς,
γ) το καινοτόμο εκπαιδευτικό έργο και η συμβολή στην ανάπτυξη του σχολείου, όπως προκύπτει ιδίως από την οργάνωση ή συμμετοχή σε προγράμματα αξιολόγησης του σχολείου, την οργάνωση ή συμμετοχή σε έρευνα δράσης, τη συμμετοχή σε εκπαιδευτικά προγράμματα με συνέργειες ή δίκτυα σχολείων που έχουν εγκριθεί από το Υπουργείο Παιδείας και Θρησκευμάτων και τη συμμετοχή ή οργάνωση της λειτουργίας ομίλων ή εξωδιδακτικών δραστηριοτήτων,
δ) η υπηρεσιακή κατάσταση, η διδακτική εμπειρία και το καθοδηγητικό έργο, όπως προκύπτει ιδίως από την εμπειρία στην εφαρμογή καινοτομιών και τον εκπαιδευτικό πειραματισμό, τη διδακτική εμπειρία στη Δευτεροβάθμια εκπαίδευση, πέραν αυτής που αποτελεί προϋπόθεση διεκδίκησης της θέσης, τη διδασκαλία στην τριτοβάθμια εκπαίδευση, το επιμορφωτικό έργο σε προγράμματα παιδαγωγικής καθοδήγησης ή σε άλλα επίσημα θεσμοθετημένα προγράμματα ή έργα του Υπουργείου Παιδείας και Θρησκευμάτων,
ε) η διοικητική εμπειρία, όπως προκύπτει ιδίως από προϋπηρεσία σε θέσεις Υποδιευθυντή ή Διευθυντή στις σχολικές μονάδες που έχει υπηρετήσει ή σε άλλες θέσεις ευθύνης, 
στ) η γενική συγκρότηση και προσωπικότητα του υποψηφίου, και, πρωτίστως, η αποδοχή των γενικών και ειδικών σκοπών της εκκλησιαστικής εκπαίδευσης από τους υποψηφίους οι οποίες αξιολογούνται με προφορική δομημένη συνέντευξη ενώπιον του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). Στο στάδιο αυτό συνεκτιμώνται αναγνωρισμένο έργο ή δράσεις ή ιδιότητες, όπως η ιδιότητα του κληρικού, που συνδέονται με τους γενικούς και ειδικούς σκοπούς της εκκλησιαστικής εκπαίδευσης.
6. Το σύνολο των αξιολογικών μονάδων για τις κατηγορίες των κριτηρίων της παρ. 5 ανέρχεται στις εκατό (100). Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση του Ε.Σ.Ε.Ε. και γνώμη του Ινστιτούτου Εκπαιδευτικής Πολιτικής (Ι.Ε.Π.), καθορίζονται τα υποκριτήρια ανά κατηγορία κριτηρίων, η αποτίμησή τους σε αξιολογικές μονάδες, τα δικαιολογητικά που συνοδεύουν τις αιτήσεις των υποψηφίων, το περιεχόμενο και η διαδικασία της συνέντευξης των υποψηφίων ενώπιον του Ε.Σ.Ε.Ε. και κάθε ειδικότερο ζήτημα σχετικά με τη διαδικασία κατάταξης και επιλογής των υποψηφίων. Με την ίδια απόφαση μπορεί να αποδίδεται αυξημένος αριθμός αξιολογικών μονάδων στο κριτήριο της περ. ε) και στα υποκριτήρια της εμπειρίας στην εφαρμογή καινοτομιών και της εμπειρίας στον εκπαιδευτικό πειραματισμό του κριτηρίου της περ. δ) της παρ. 5 για τους διευθυντές των Ε.Σ..
7. Το Ε.Σ.Ε.Ε., σε συνεδρίασή του, που πραγματοποιείται μέσα σε πέντε (5) ημέρες από τη λήξη της προθεσμίας υποβολής των υποψηφιοτήτων, καταρτίζει ενιαίο πίνακα κατ’ αλφαβητική σειρά με τους υποψήφιους που πληρούν την προϋπόθεση της παρ. 1, ο οποίος αναρτάται στις ιστοσελίδες του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. Οι υποψήφιοι μπορούν να υποβάλουν ένσταση κατά των πινάκων μέσα σε αποκλειστική προθεσμία τριών (3) εργάσιμων ημερών από την επομένη της ανάρτησής τους. Μέσα σε πέντε (5) εργάσιμες ημέρες από την παραλαβή τους, το Ε.Σ.Ε.Ε. αποφαίνεται αιτιολογημένα για τις ενστάσεις, αναπροσαρμόζει τους πίνακες και ενημερώνει σχετικά τους ενδιαφερομένους.
8. Στη συνέχεια, το Ε.Σ.Ε.Ε. καταρτίζει, κατά τα ειδικότερα οριζόμενα στην προκήρυξη, προσωρινό αξιολογικό πίνακα κατάταξης των εκπαιδευτικών, σύμφωνα με τα κριτήρια των περ. α) έως ε) της παρ. 5, ο οποίος αναρτάται στις ιστοσελίδες του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. 
9. Οι υποψήφιοι μπορούν να υποβάλουν ένσταση κατά του πίνακα της παρ. 8 σε αποκλειστική προθεσμία τριών (3) εργάσιμων ημερών από την επομένη της ανάρτησής του στις ιστοσελίδες του Υπουργείου Παιδείας και Θρησκευμάτων και της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης. Μέσα σε πέντε (5) εργάσιμες ημέρες από την παραλαβή τους, το Ε.Σ.Ε.Ε. αποφαίνεται αιτιολογημένα για τις ενστάσεις, αναπροσαρμόζει τον πίνακα και ενημερώνει σχετικά τους ενδιαφερομένους.
10. Ακολούθως, το Ε.Σ.Ε.Ε. ορίζει τις ημερομηνίες πρόσκλησης των υποψηφίων σε συνέντευξη, η οποία μπορεί να διενεργείται και ηλεκτρονικά εξ αποστάσεως. Μετά το τέλος της συνέντευξης, κάθε μέλος του Ε.Σ.Ε.Ε. καταγράφει αιτιολογημένα και συνοπτικά τις μονάδες με τις οποίες βαθμολόγησε τον υποψήφιο κατά τη διαδικασία της συνέντευξης. Τελικές αξιολογικές μονάδες κάθε υποψηφίου στο κριτήριο της περ. στ) της παρ. 5 είναι ο μέσος όρος των μονάδων με τις οποίες τον έχουν βαθμολογήσει τα μέλη του Ε.Σ.Ε.Ε.. Στο πρακτικό της συνεδρίασης του Ε.Σ.Ε.Ε. αναφέρεται το περιεχόμενο της συνέντευξης, με μνεία των ερωτήσεων που υποβλήθηκαν από τα μέλη του Ε.Σ.Ε.Ε. και των απαντήσεων που δόθηκαν από τον υποψήφιο. Περαιτέρω, στο πρακτικό καταγράφονται η βαθμολογία κάθε μέλους του Ε.Σ.Ε.Ε. και η συνοπτική αιτιολόγησή της, καθώς και η εξατομικευμένη κρίση του Ε.Σ.Ε.Ε. για την αξιολόγηση της προσωπικότητας και της γενικής συγκρότησης κάθε υποψηφίου. Υποψήφιοι που δεν προσέρχονται στη συνέντευξη, αποκλείονται από την επιλογή. Ειδικά οι υποψήφιοι για τη θέση Διευθυντή στο Γενικό Εκκλησιαστικό Λύκειο της Ρ.Ε.Σ. πραγματοποιούν συνέντευξη με το Πολυμελές Συμβούλιο της Ρ.Ε.Σ., η οποία μπορεί να διενεργείται και ηλεκτρονικά εξ αποστάσεως, πριν τη συνέντευξη ενώπιον του Ε.Σ.Ε.Ε.. Το Πολυμελές Συμβούλιο αποστέλλει αμελλητί στο Ε.Σ.Ε.Ε. τη γνώμη του για κάθε υποψήφιο χωρίς αξιολογική κατάταξη. 
11. Μετά τη μοριοδότηση του κριτηρίου της περ. στ) της παρ. 5, καταρτίζεται από το Ε.Σ.Ε.Ε. ο τελικός αξιολογικός πίνακας κατάταξης των εκπαιδευτικών. Το σύνολο των μονάδων κάθε υποψηφίου προκύπτει από το άθροισμα των μονάδων που συγκεντρώνει στα επιμέρους κριτήρια. Μετά την κατάρτισή του, ο τελικός αξιολογικός πίνακας κατάταξης, που έχει συνταχθεί από το Ε.Σ.Ε.Ε., υποβάλλεται αμελλητί από τον Πρόεδρό του στον Προϊστάμενο της Διεύθυνσης Θρησκευτικής Εκπαίδευσης και Διαθρησκευτικών Σχέσεων προς κύρωση, κατόπιν άσκησης ελέγχου νομιμότητας. Μετά την κύρωσή του, ο τελικός αξιολογικός πίνακας κατάταξης αναρτάται στις ιστοσελίδες του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. Ειδικά για τη θέση Διευθυντή στο Γενικό Εκκλησιαστικό Λύκειο της Ρ.Ε.Σ., το Πολυμελές Συμβούλιο μπορεί να διατυπώσει ειδική και πλήρως αιτιολογημένη αντίρρηση κατά της επιλογής του Ε.Σ.Ε.Ε. μέσα σε αποκλειστική προθεσμία τριών (3) εργάσιμων ημερών από την επομένη της υποβολής του τελικού αξιολογικού πίνακα σύμφωνα με το δεύτερο εδάφιο. Στην περίπτωση αυτή αποφασίζει ο Προϊστάμενος της Διεύθυνσης Θρησκευτικής Εκπαίδευσης και Διαθρησκευτικών Σχέσεων. 
12. Η τοποθέτηση των Διευθυντών σε Ε.Σ. γίνεται με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων, με βάση τη σειρά κατάταξής τους στον τελικό αξιολογικό πίνακα κατάταξης και τις προτιμήσεις τους που έχουν δηλωθεί. Σε κάθε περίπτωση, προϋπόθεση τοποθέτησης σε θέση Διευθυντή είναι ο υποψήφιος να συμπληρώνει το υποχρεωτικό ωράριο της θέσης του Διευθυντή στα Ε.Σ. που δηλώνει.
13. Η θητεία των Διευθυντών σε Ε.Σ. είναι τετραετής. Οι Διευθυντές, που τοποθετούνται σε Ε.Σ., διατηρούν την οργανική τους θέση. Στη διάρκεια του τελευταίου έτους της θητείας τους υποβάλλονται σε αξιολόγηση σύμφωνα με το άρθρο 130. Σε περίπτωση θετικής αξιολόγησης και κατόπιν αίτησής τους, η θητεία των Διευθυντών ανανεώνεται με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. Αν δεν συντρέχουν σωρευτικά οι προϋποθέσεις του προηγούμενου εδαφίου, οι Διευθυντές επιστρέφουν στην οργανική τους θέση.
14. Αν σε Ε.Σ. δεν υποβληθούν υποψηφιότητες ή οι υποψηφιότητες που υποβλήθηκαν δεν πληρούν τα κριτήρια των περ. α) έως και στ) της παρ. 5, ως Διευθυντής ορίζεται ένας από τους εκπαιδευτικούς του Ε.Σ. με απόφαση του Γενικού Γραμματέα Θρησκευμάτων, ύστερα από εισήγηση του Ε.Σ.Ε.Ε. και γνώμη του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων, κατά παρέκκλιση κάθε γενικής ή ειδικής διάταξης. Το Πολυμελές Συμβούλιο της Ρ.Ε.Σ. μπορεί να διατυπώσει ειδική και πλήρως αιτιολογημένη αντίρρηση κατά της εισήγησης του Ε.Σ.Ε.Ε. μέσα σε αποκλειστική προθεσμία τριών (3) εργάσιμων ημερών από την επομένη της γνωστοποίησής της στο Συμβούλιο του ιδρύματος. Στην περίπτωση αυτή αποφασίζει ο Προϊστάμενος της Διεύθυνσης Θρησκευτικής Εκπαίδευσης και Διαθρησκευτικών Σχέσεων και στη συνέχεια διατυπώνει τη γνώμη του σύμφωνα με το προηγούμενο εδάφιο. Η τοποθέτηση γίνεται με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. 
15. Ειδικά στην Αθωνιάδα Εκκλησιαστική Ακαδημία για την τοποθέτηση του Διευθυντή σύμφωνα με τις παρ. 12 και 14 απαιτείται επιπροσθέτως η προηγούμενη έγκριση της Ιεράς Επιστασίας του Αγίου Όρους, σύμφωνα με την υπό στοιχεία Φ.7626/6/ΑΣ1785/9.12.1987 απόφαση του Υπουργού Εξωτερικών (Β’ 765), χωρίς να απαιτείται αιτιολογημένη γνώμη για την άρνηση παροχής έγκρισης για τους υποψηφίους που προηγούνται.
Άρθρο 118
Υποδιευθυντές Εκκλησιαστικών Σχολείων
1. Μετά την τοποθέτηση των Διευθυντών, εφόσον ο συνολικός αριθμός των μαθητών και τμημάτων του Εκκλησιαστικού Σχολείου (Ε.Σ.) δικαιολογεί, σύμφωνα με τις διατάξεις για τη γενική Δευτεροβάθμια εκπαίδευση, θέση Υποδιευθυντή, η Διεύθυνση Θρησκευτικής Εκπαίδευσης και Διαθρησκευτικών Σχέσεων της Γενικής Γραμματείας Θρησκευμάτων (Γ.Γ.Θ.) του Υπουργείου Παιδείας και Θρησκευμάτων προσκαλεί τους μόνιμους εκπαιδευτικούς του οικείου σχολείου, που επιθυμούν να ασκήσουν καθήκοντα Υποδιευθυντή, να υποβάλουν αίτηση στον Διευθυντή.
2. Οι αιτήσεις διαβιβάζονται στο Εποπτικό Συμβούλιο Εκκλησιαστικής Εκπαίδευσης (Ε.Σ.Ε.Ε.), το οποίο επιλέγει τον Υποδιευθυντή. Η τοποθέτηση γίνεται με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων. Αν δεν υποβληθεί αίτηση από ενδιαφερόμενο, τότε για την επιλογή του Υποδιευθυντή αποφασίζει το Ε.Σ.Ε.Ε.. Ειδικά στην Αθωνιάδα Εκκλησιαστική Ακαδημία για την τοποθέτηση του Υποδιευθυντή απαιτείται επιπροσθέτως η προηγούμενη έγκριση της Ιεράς Επιστασίας του Αγίου Όρους, σύμφωνα με την υπό στοιχεία Φ.7626/6/ΑΣ1785/9.12.1987 απόφαση του Υπουργού Εξωτερικών (Β’ 765), χωρίς να απαιτείται αιτιολογημένη γνώμη για την άρνηση παροχής έγκρισης.
3. Η παρ. 4 του άρθρου 117 ισχύει και για την επιλογή Υποδιευθυντή. 
Άρθρο 119
Θητεία Διευθυντών και Υποδιευθυντών
1. Η τοποθέτηση των Διευθυντών και Υποδιευθυντών των Εκκλησιαστικών Σχολείων (Ε.Σ.) στις κενές θέσεις γίνεται για θητεία τεσσάρων (4) ετών, η οποία λήγει την 31η Ιουλίου του τετάρτου έτους που ακολουθεί την επιλογή τους.
2. Οι Διευθυντές και Υποδιευθυντές των Ε.Σ., μετά τη λήξη της θητείας τους, εξακολουθούν να ασκούν τα καθήκοντά τους μέχρι να αναλάβουν υπηρεσία οι νέοι Διευθυντές και Υποδιευθυντές.
3. Αν για οποιονδήποτε λόγο κενωθεί θέση Διευθυντή, ορίζεται νέος, σύμφωνα με τις παρ. 14 και 15 του άρθρου 117. Αν για οποιονδήποτε λόγο κενωθεί θέση Υποδιευθυντή, το Εποπτικό Συμβούλιο Εκκλησιαστικής Εκπαίδευσης (Ε.Σ.Ε.Ε.) ορίζει νέο Υποδιευθυντή, ο οποίος τοποθετείται με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων.
Άρθρο 120
Απαλλαγή των Διευθυντών και Υποδιευθυντών από την άσκηση των καθηκόντων τους
1. Με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων, ύστερα από σύμφωνη γνώμη του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), οι διευθυντές και οι υποδιευθυντές των Εκκλησιαστικών Σχολείων (Ε.Σ.), μπορεί να απαλλάσσονται από την άσκηση των καθηκόντων τους για σοβαρούς προσωπικούς ή οικογενειακούς λόγους ή λόγους υγείας, ύστερα από αίτησή τους.
2. Για οποιονδήποτε άλλον λόγο απαλλαγής εφαρμόζονται οι διατάξεις που ισχύουν για τη δημόσια Δευτεροβάθμια εκπαίδευση.
3. Οι Διευθυντές και οι Υποδιευθυντές δεν επιτρέπεται να λάβουν εκπαιδευτική άδεια για μεταπτυχιακές σπουδές ή για την απόκτηση διδακτορικού διπλώματος, αν προηγουμένως δεν απαλλαγούν από τα καθήκοντά τους σύμφωνα με τη διαδικασία της παρ. 1. 
Άρθρο 121
Μετάθεση - τοποθέτηση Διευθυντών και Υποδιευθυντών μετά τη λήξη της θητείας τους
1. Οι Διευθυντές και Υποδιευθυντές των Εκκλησιαστικών Σχολείων (Ε.Σ.) μπορούν, κατά τη διάρκεια της θητείας τους, να υποβάλουν αίτηση μετάθεσης ως εκπαιδευτικοί, σύμφωνα με τις διατάξεις που διέπουν τις μεταθέσεις των εκπαιδευτικών της δημόσιας Δευτεροβάθμιας εκπαίδευσης. Σε περίπτωση μετάθεσης αναλαμβάνουν υπηρεσία στη νέα τους θέση μετά τη λήξη της θητείας τους ως Διευθυντών ή Υποδιευθυντών κατά περίπτωση. 
2. Μετά τη λήξη της θητείας τους, οι Διευθυντές και Υποδιευθυντές των Ε.Σ. επανέρχονται στις θέσεις που ανήκουν οργανικά ή που μετατέθηκαν σύμφωνα με την παρ. 1.
3. Διευθυντής Ε.Σ., του οποίου η λειτουργία αναστέλλεται ή καταργείται, τοποθετείται με αίτησή του για το υπόλοιπο της θητείας του σε κενή θέση Διευθυντή άλλου Ε.Σ., με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων, που εκδίδεται ύστερα από πρόταση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). Αν δεν υπάρχει κενή θέση διευθυντή, επιστρέφει στην οργανική του θέση.
Άρθρο 122
Δικαίωμα φοίτησης στα Εκκλησιαστικά Σχολεία
1. Τα Εκκλησιαστικά Σχολεία (Ε.Σ.) είναι μεικτά. Δικαίωμα φοίτησης σε αυτά έχουν ημεδαποί και αλλοδαποί απόφοιτοι δημόσιων ή ιδιωτικών δημοτικών σχολείων ή γυμνασίων της ημεδαπής ή αντιστοίχων της αλλοδαπής, κατά τα ειδικότερα οριζόμενα στο άρθρο 123. Δεν είναι δυνατή η φοίτηση μαθητριών στην Αθωνιάδα Εκκλησιαστική Ακαδημία.
2. Η διάρκεια της φοίτησης στα Εκκλησιαστικά Γυμνάσια και Γενικά Εκκλησιαστικά Λύκεια είναι ίδια με τη διάρκεια φοίτησης στα Γυμνάσια και τα Γενικά Λύκεια της Δευτεροβάθμιας εκπαίδευσης. Στους αποφοίτους των Εκκλησιαστικών Γυμνασίων και Γενικών Εκκλησιαστικών Λυκείων χορηγείται, αντιστοίχως, απολυτήριο ισότιμο με αυτό των Γυμνασίων και των Γενικών Λυκείων της δημόσιας Δευτεροβάθμιας εκπαίδευσης. Οι κάτοχοι απολυτηρίου Γενικού Εκκλησιαστικού Λυκείου έχουν δικαίωμα συμμετοχής στο σύστημα εισαγωγής στην ανώτατη εκπαίδευση με τους ίδιους όρους και προϋποθέσεις που ισχύουν για τους μαθητές των ημερήσιων Γενικών Λυκείων της δημόσιας Δευτεροβάθμιας εκπαίδευσης.
3. Για τη συγκρότηση των μαθητικών κοινοτήτων των Ε.Σ. εφαρμόζονται οι διατάξεις που ισχύουν για τη δημόσια Δευτεροβάθμια εκπαίδευση.
Άρθρο 123
Εισαγωγή μαθητών και μαθητριών σε Εκκλησιαστικά Σχολεία
1. Ο αριθμός των εισακτέων μαθητών/μαθητριών στην Α’ τάξη κάθε Εκκλησιαστικού Γυμνασίου και στην Α’ Τάξη κάθε Γενικού Εκκλησιαστικού Λυκείου για κάθε σχολικό έτος καθορίζεται με απόφαση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), αφού ληφθούν υπόψη οι συνθήκες λειτουργίας του. Ο αριθμός των εισακτέων μαθητών/μαθητριών στην Α’ τάξη του Εκκλησιαστικού Λυκείου της Ριζαρείου Εκκλησιαστικής Σχολής (Ρ.Ε.Σ.) για κάθε σχολικό έτος καθορίζεται με απόφαση του Ε.Σ.Ε.Ε. μετά από εισήγηση του Πολυμελούς Συμβουλίου της Ρ.Ε.Σ.. Ο αριθμός των εισακτέων μαθητών στην Α’ τάξη του Εκκλησιαστικού Γυμνασίου και στην Α’ τάξη του Εκκλησιαστικού Λυκείου της Αθωνιάδας Εκκλησιαστικής Ακαδημίας για κάθε σχολικό έτος καθορίζεται με απόφαση του Ε.Σ.Ε.Ε. μετά από εισήγηση της Ιεράς Κοινότητας του Αγίου Όρους. Η απόφαση ανακοινώνεται με κάθε πρόσφορο τρόπο το αργότερο έως τις 30 Απριλίου εκάστου έτους σε όλες τις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης, Διευθύνσεις Πρωτοβάθμιας Εκπαίδευσης, Διευθύνσεις Δευτεροβάθμιας Εκπαίδευσης, την Εκκλησία της Ελλάδος, την Εκκλησία της Κρήτης και τις Ιερές Μητροπόλεις Δωδεκανήσου και αναρτάται στην ιστοσελίδα του Υπουργείου Παιδείας και Θρησκευμάτων. Οι γονείς ή οι κηδεμόνες των μαθητών/μαθητριών που επιθυμούν να συμμετάσχουν στη διαδικασία επιλογής, οφείλουν να υποβάλουν αίτηση στο Εκκλησιαστικό Σχολείο (Ε.Σ.) της επιλογής τους κατά το χρονικό διάστημα που ορίζεται στην απόφαση του Ε.Σ.Ε.Ε. του πρώτου εδαφίου. Κάθε ενδιαφερόμενος μπορεί να καταθέσει αίτηση και να συμμετάσχει στις εξετάσεις για εισαγωγή σε ένα Ε.Σ. της επιλογής του, ανεξάρτητα από τον τόπο διαμονής του. Η κατάθεση της αίτησης δεν αποκλείει τη συμμετοχή στις εξετάσεις για την εισαγωγή σε Πρότυπο Σχολείο της δημόσιας Δευτεροβάθμιας εκπαίδευσης ή τη συμμετοχή στην κλήρωση για την εισαγωγή σε Πειραματικό Σχολείο της δημόσιας Δευτεροβάθμιας εκπαίδευσης.
2. Η εισαγωγή των μαθητών στην Α’ τάξη του Εκκλησιαστικού Γυμνασίου ή των αποφοίτων της Γ’ τάξης γυμνασίου γενικής εκπαίδευσης ή Εκκλησιαστικού Γυμνασίου του ν. 3432/2006 (Α’ 14) στην Α’ Τάξη του Γενικού Εκκλησιαστικού Λυκείου γίνεται έπειτα από εξετάσεις ή δοκιμασία (τεστ) δεξιοτήτων, στα μαθήματα των: α) Μαθηματικών, β) Γλώσσας και γ) Θρησκευτικών, οι οποίες διενεργούνται κάθε σχολικό έτος και ολοκληρώνονται με τη σύνταξη αξιολογικού πίνακα με φθίνουσα βαθμολογική σειρά. Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση του Ε.Σ.Ε.Ε. και γνώμη του Ινστιτούτου Εκπαιδευτικής Πολιτικής (Ι.Ε.Π.), καθορίζεται κάθε ειδικότερο ζήτημα σχετικά με τον τύπο των εξετάσεων ή της δοκιμασίας (τεστ) δεξιοτήτων, τη διαδικασία υποβολής των αιτήσεων συμμετοχής στις εξετάσεις, την επιλογή θεμάτων, τη διαδικασία, τις ημερομηνίες διεξαγωγής των εξετάσεων, τα αρμόδια όργανα για τη διενέργεια των εξετάσεων, την εξαγωγή αποτελεσμάτων και την αξιολόγηση των υποψηφίων. Το Ε.Σ.Ε.Ε. συντονίζει την εφαρμογή των σχετικών διαδικασιών και διασφαλίζει τον αδιάβλητο χαρακτήρα τους. 
3. Εάν υπάρξουν κενές θέσεις μέχρι τις 31 Οκτωβρίου στην Α’ Τάξη του Εκκλησιαστικού Γυμνασίου από μετεγγραφή, απομάκρυνση μαθητών/μαθητριών ή οποιονδήποτε άλλον λόγο, αυτές συμπληρώνονται από τον αξιολογικό πίνακα της παρ. 2. 
4. Με τη διαδικασία της παρ. 2 μπορούν να καλύπτονται κενές θέσεις που προκύπτουν στη Β’ και Γ’ τάξη του Εκκλησιαστικού Γυμνασίου και στη Β’ τάξη του Γενικού Εκκλησιαστικού Λυκείου. Την ευθύνη για την ανωτέρω συμπληρωματική διαδικασία εξετάσεων ή δοκιμασίας (τεστ) δεξιοτήτων έχουν τα όργανα διοίκησης του σχολείου και τριμελής επιτροπή του Ε.Σ.Ε.Ε., η οποία αποτελείται από τον Αντιπρόεδρο του, τον Σύμβουλο Εκπαίδευσης και τον Διευθυντή ή εκπαιδευτικό της περ. στ) της παρ. 2 του άρθρου 111. Κάθε ειδικότερο ζήτημα που αφορά στη διεξαγωγή της συμπληρωματικής διαδικασίας εξετάσεων ή δοκιμασίας (τεστ) δεξιοτήτων καθορίζεται με απόφαση του Ε.Σ.Ε.Ε., η οποία αναρτάται στην ιστοσελίδα του Υπουργείου Παιδείας και Θρησκευμάτων και ανακοινώνεται με κάθε πρόσφορο τρόπο σε όλες τις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης, τις Διευθύνσεις Πρωτοβάθμιας Εκπαίδευσης, Διευθύνσεις Δευτεροβάθμιας Εκπαίδευσης, την Εκκλησία της Ελλάδος, την Εκκλησία της Κρήτης και τις Ιερές Μητροπόλεις Δωδεκανήσου.
5. Κατ’ εξαίρεση των παρ. 1 έως 4, σε ποσοστά θέσεων ανά κατηγορία επιπλέον του αριθμού εισακτέων, μπορούν να εισάγονται χωρίς εξετάσεις στην Α’ τάξη του Εκκλησιαστικού Γυμνασίου ή Γενικού Εκκλησιαστικού Λυκείου μαθητές που: α) είναι τέκνα ομογενών ή αλλοδαπών - αλλογενών, β) είναι κάτοχοι τίτλου ξένου σχολείου που λειτουργεί στο εξωτερικό και παρέχει δικαίωμα εισαγωγής ή εγγραφής στο κράτος αυτό σε τάξη αντίστοιχη με την Α’ Γυμνασίου ή Α’ Λυκείου στην Ελλάδα και γ) προτείνονται από ορθόδοξα Πατριαρχεία ή ορθόδοξες Ιερές Μητροπόλεις της αλλοδαπής. Ειδικά για την εισαγωγή μαθητών που είναι τέκνα ομογενών ή αλλοδαπών - αλλογενών, στην Αθωνιάδα Εκκλησιαστική Ακαδημία απαιτείται η έγκριση της Ιεράς Κοινότητος. Ειδικά για την εισαγωγή μαθητών του πρώτου εδαφίου στο Γενικό Εκκλησιαστικό Λύκειο της Ρ.Ε.Σ., απαιτείται απόφαση του Πολυμελούς Συμβουλίου του Ιδρύματος.
6. Με απόφαση του Υπουργού Παιδείας και Θρησκευμάτων, που εκδίδεται ύστερα από εισήγηση του Ε.Σ.Ε.Ε. και γνώμη του Ι.Ε.Π. και του Κέντρου Ελληνικής Γλώσσας (Κ.Ε.Γ.), καθορίζονται: α) οι προϋποθέσεις υπαγωγής στις κατηγορίες των περ. α) έως γ) της παρ. 5, β) τα ποσοστά θέσεων ανά κατηγορία, γ) τα αναγκαία δικαιολογητικά, δ) οι διαδικασίες επιλογής, ε) η ανάγκη λειτουργίας τάξεων υποδοχής, στ) η οργάνωση και λειτουργία τους, ζ) οι προϋποθέσεις ένταξης των μαθητών στις τάξεις αυτές, η) τα διδασκόμενα μαθήματα, το περιεχόμενο και οι ώρες διδασκαλίας τους, θ) ο τρόπος και η διαδικασία αξιολόγησης των μαθητών, ι) οι προϋποθέσεις επιτυχούς παρακολούθησης, ια) η στελέχωση των τάξεων αυτών με εκπαιδευτικό προσωπικό και ιβ) κάθε άλλο σχετικό θέμα.
7. Κατ’ εξαίρεση των διατάξεων των προηγούμενων παραγράφων, σε ποσοστά θέσεων ανά κατηγορία επιπλέον του αριθμού εισακτέων, μπορούν να εισάγονται χωρίς εξετάσεις στην Α’ τάξη του Εκκλησιαστικού Γυμνασίου ή Γενικού Εκκλησιαστικού Λυκείου μαθητές που είναι: α) τέκνα τρίτεκνων ή πολύτεκνων ή μονογονεϊκών οικογενειών, β) τέκνα μακροχρόνια ανέργων γονέων, 
γ) τέκνα οικογενειών με χαμηλό ετήσιο εισόδημα, όπως οι κατηγορίες αυτές καθορίζονται από την κείμενη νομοθεσία. Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση του Ε.Σ.Ε.Ε., καθορίζονται: α) οι ειδικότερες προϋποθέσεις υπαγωγής στις κατηγορίες, β) τα ποσοστά θέσεων ανά κατηγορία, γ) τα αναγκαία δικαιολογητικά, δ) οι διαδικασίες επιλογής και ε) κάθε άλλο σχετικό θέμα. Ειδικά για την εισαγωγή μαθητών του πρώτου εδαφίου στο Γενικό Εκκλησιαστικό Λύκειο της Ρ.Ε.Σ. απαιτείται απόφαση του Πολυμελούς Συμβουλίου του ιδρύματος.
8. Επιπλέον του αριθμού εισακτέων, εισάγονται στην Α’ τάξη του Εκκλησιαστικού Λυκείου της Ρ.Ε.Σ. μαθητές - μαθήτριες υπότροφοι των κεφαλαίων αυτοτελούς διαχείρισης που διαχειρίζεται η Ρ.Ε.Σ..
Άρθρο 124
Προγράμματα σπουδών
1. Τα Εκκλησιαστικά Γυμνάσια και τα Γενικά Εκκλησιαστικά Λύκεια ακολουθούν το αναλυτικό και ωρολόγιο πρόγραμμα της δημόσιας γενικής Δευτεροβάθμιας εκπαίδευσης, όπως αυτό τροποποιείται με απόφαση του Υπουργού Παιδείας και Θρησκευμάτων, κατόπιν εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.) και γνώμης του Ινστιτούτου Εκπαιδευτικής Πολιτικής (Ι.Ε.Π.), ώστε να περιλαμβάνονται τα μαθήματα εκκλησιαστικής ειδίκευσης που υπηρετούν την επίτευξη του γενικού και ειδικού σκοπού και των επιμέρους στόχων του άρθρου 110.
2. Στα Γενικά Εκκλησιαστικά Λύκεια λειτουργούν υποχρεωτικά όλες οι Ομάδες Μαθημάτων Προσανατολισμού σύμφωνα με το άρθρο 2 του ν. 4186/2013 (Α’ 193).
3. Το ωρολόγιο πρόγραμμα της παρ. 1 δύναται να προσαυξάνεται με επιπλέον ώρες διδασκαλίας αποκλειστικά για μαθήματα εκκλησιαστικής ειδίκευσης και με ανώτατο όριο τις σαράντα δύο (42) ώρες εβδομαδιαίως. Στη Γ’ Λυκείου οι επιπλέον ώρες διδασκαλίας διατίθενται αποκλειστικά για τα μαθήματα των Ομάδων Προσανατολισμού.
4. Η Τράπεζα Θεμάτων Διαβαθμισμένης Δυσκολίας (Τ.Θ.Δ.Δ.) του άρθρου 9 του ν. 4692/2020 (Α’ 111) δεν εφαρμόζεται για τον ορισμό των θεμάτων των γραπτώς εξεταζόμενων μαθημάτων εκκλησιαστικής ειδίκευσης στις προαγωγικές και απολυτήριες εξετάσεις των μαθητών που φοιτούν στα Γενικά Εκκλησιαστικά Λύκεια. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Ε.Σ.Ε.Ε. και γνώμη του Ι.Ε.Π., δύναται να επεκτείνεται η εφαρμογή της Τ.Θ.Δ.Δ. και για τα θέματα των εξετάσεων των μαθημάτων του πρώτου εδαφίου.
5. Με απόφαση του Υπουργού Παιδείας και Θρησκευμάτων, που εκδίδεται κατόπιν εισήγησης του Ε.Σ.Ε.Ε. και γνώμης του Κέντρου Ελληνικής Γλώσσας (Κ.Ε.Γ.), ρυθμίζονται θέματα σχετικά με τη διδασκαλία των μαθημάτων εκκλησιαστικής ειδίκευσης που αφορούν στη μελέτη της ελληνικής γλώσσας, όπως αυτή αποτυπώνεται κατά την ιστορική της διαδρομή στα εκκλησιαστικά κείμενα.
6. Οι ειδικότερες υποχρεώσεις των μαθητών/μαθητριών ως προς τη συμμετοχή τους στη λειτουργική ζωή της Εκκλησίας καθορίζονται με απόφαση του Ε.Σ.Ε.Ε..
Άρθρο 125
Λειτουργία ομίλων και θερινών προγραμμάτων
1. Για την ανάπτυξη των ιδιαίτερων ικανοτήτων και κλίσεων των μαθητών/μαθητριών του Εκκλησιαστικού Σχολείου (Ε.Σ.), με απόφαση του Συλλόγου Διδασκόντων, που εγκρίνεται από το Εποπτικό Συμβούλιο Εκκλησιαστικής Εκπαίδευσης (Ε.Σ.Ε.Ε.), δημιουργούνται όμιλοι και ρυθμίζονται τα θέματα οργάνωσης και λειτουργίας τους. Οι όμιλοι λειτουργούν εκτός του ωρολόγιου προγράμματος, σύμφωνα με την απόφαση ίδρυσής τους. 
Η συμμετοχή των εκπαιδευτικών των Ε.Σ. στους ομίλους προσμετράται για την κάλυψη του διδακτικού τους ωραρίου. Σε συνεννόηση με το Ε.Σ.Ε.Ε. μπορούν να καλούνται στους ομίλους πρόσωπα που συνδέονται με το γνωστικό αντικείμενο ή πεδίο του ομίλου. 
2. Στα Ε.Σ. λειτουργούν υποχρεωτικά όμιλοι εκκλησιαστικών τεχνών, όπως βυζαντινή μουσική και αγιογραφία, αθλητικοί όμιλοι και όμιλοι για την εκμάθηση μίας εκ των ακόλουθων γλωσσών: ρωσική, αραβική, σερβική, ρουμανική, βουλγαρική και τουρκική. Η δαπάνη για την πρόσληψη των διδασκόντων των γλωσσών του πρώτου εδαφίου βαρύνει τον τακτικό προϋπολογισμό του Υπουργείου Παιδείας και Θρησκευμάτων ή το Πρόγραμμα Δημοσίων Επενδύσεων. Οι προϋποθέσεις, οι όροι και οι διαδικασίες πρόσληψης των διδασκόντων των γλωσσών του πρώτου εδαφίου και κάθε άλλη σχετική λεπτομέρεια καθορίζονται, κατά παρέκκλιση των κείμενων διατάξεων, με κοινή απόφαση των Υπουργών Οικονομικών και Παιδείας και Θρησκευμάτων, κατόπιν εισήγησης του Ε.Σ.Ε.Ε.
3. Για την εγγραφή των μαθητών των Ε.Σ. στους ομίλους απαιτούνται αίτηση των γονέων ή κηδεμόνων τους, γνώμη του αρμόδιου συντονιστή του μαθήματος και απόφαση του διευθυντή. Για την εγγραφή στους ομίλους του πρώτου εδαφίου μαθητών που φοιτούν σε άλλες δημόσιες σχολικές μονάδες της Διεύθυνσης Δευτεροβάθμιας Εκπαίδευσης της περιοχής όπου εδρεύει το Ε.Σ., απαιτούνται αίτηση των γονέων ή κηδεμόνων τους στον διευθυντή του Ε.Σ., γνώμη του διευθυντή του σχολείου στο οποίο φοιτά ο μαθητής και απόφαση του διευθυντή του Ε.Σ.
4. Με απόφαση του Ε.Σ.Ε.Ε., κατόπιν πρότασης του Συλλόγου Διδασκόντων, μπορεί να λειτουργούν θερινά προγράμματα (summer schools) σε Ε.Σ. και να προβλέπονται συνεργασίες με εκκλησιαστικές σχολές της αλλοδαπής και ιδίως τη Θεολογική Σχολή της Χάλκης και την Ελληνορθόδοξη Θεολογική Σχολή του Τιμίου Σταυρού, που εδρεύει στη Βοστώνη των Ηνωμένων Πολιτειών της Αμερικής (Η.Π.Α.), καθώς και με σχολεία της ομογένειας.
5. Με απόφαση του Πολυμελούς Συμβουλίου της Ριζαρείου Εκκλησιαστικής Σχολής (Ρ.Ε.Σ.) και σε συνεργασία με τον Διευθυντή, κατόπιν σύμφωνης γνώμης του Συλλόγου Διδασκόντων και έγκρισης του Προϊσταμένου Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων, μπορεί να διοργανώνονται καλλιτεχνικές εκδηλώσεις, διαλέξεις, σχολικές παραστάσεις, συμμετοχή σε πανελλήνιους ή διεθνείς διαγωνισμούς, με δαπάνη του ιδρύματος. 
Άρθρο 126
Παροχές και διευκολύνσεις μαθητών 
και μαθητριών
Οι μαθητές των Εκκλησιαστικών Σχολείων (Ε.Σ.) δικαιούνται τις παροχές και τις διευκολύνσεις, που προβλέπονται από τις κείμενες διατάξεις για τους μαθητές της δημόσιας Δευτεροβάθμιας εκπαίδευσης, ιδίως σχετικά με τη χορήγηση δωρεάν διδακτικών βιβλίων ή άλλων βοηθημάτων και τις μετακινήσεις. Με απόφαση του Υπουργού Παιδείας και Θρησκευμάτων, μετά από εισήγηση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), προσαρμόζονται οι σχετικές διατάξεις στις ιδιαίτερες συνθήκες λειτουργίας των Ε.Σ.
Άρθρο 127
Εκπαιδευτικό Προσωπικό των Εκκλησιαστικών Σχολείων
1. Τα Εκκλησιαστικά Σχολεία (Ε.Σ.) στελεχώνονται από εκπαιδευτικούς αυξημένων ακαδημαϊκών προσόντων όλων των κλάδων και ειδικοτήτων της δημόσιας Δευτεροβάθμιας εκπαίδευσης, οι οποίοι τοποθετούνται με θητεία στα σχολεία αυτά. Οι ανωτέρω εκπαιδευτικοί επιλέγονται σύμφωνα με τις διατάξεις του παρόντος.
2. Όταν υφίσταται ανάγκη για την πλήρωση κενών θέσεων εκπαιδευτικών Δευτεροβάθμιας εκπαίδευσης σε Ε.Σ., η Γενική Γραμματεία Θρησκευμάτων (Γ.Γ.Θ.) του Υπουργείου Παιδείας και Θρησκευμάτων προκηρύσσει διαδικασία κατάταξης των υποψήφιων εκπαιδευτικών με σειρά προτεραιότητας, κατά κλάδο και ειδικότητα. 
Η προκήρυξη και η διαδικασία κατάταξης των υποψηφίων πραγματοποιούνται ύστερα από εισήγηση της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων, σύμφωνα με τις εκπαιδευτικές ανάγκες των Ε.Σ., που υποβάλλονται από τους διευθυντές τους, κατά κλάδο και ειδικότητα. Η προκήρυξη αναρτάται στις ιστοσελίδες του Υπουργείου Παιδείας και Θρησκευμάτων, των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης και Διευθύνσεων Δευτεροβάθμιας Εκπαίδευσης. Η τοποθέτηση στα Ε.Σ. αφορά στο επόμενο σχολικό έτος. Η προκήρυξη καθορίζει κάθε θέμα σχετικό με τη διεξαγωγή της διαδικασίας. Οι αξιολογικοί πίνακες κατάταξης των υποψήφιων εκπαιδευτικών, οι οποίοι καταρτίζονται σύμφωνα με τις παρ. 3 έως 11, ισχύουν από την κύρωσή τους, μέχρι τη λήξη του δεύτερου διδακτικού έτους, που έπεται της κύρωσής τους.
3. Με την προκήρυξη της παρ. 2 καλούνται οι εκπαιδευτικοί που έχουν τα νόμιμα προσόντα, σύμφωνα με τις διατάξεις του παρόντος, και επιθυμούν να επιλεγούν σε θέσεις εκπαιδευτικών Ε.Σ., να υποβάλουν ηλεκτρονική αίτηση, η οποία συνοδεύεται από τα αναγκαία δικαιολογητικά, στη Διεύθυνση Θρησκευτικής Εκπαίδευσης και Διαθρησκευτικών Σχέσεων της Γ.Γ.Θ. του Υπουργείου Παιδείας και Θρησκευμάτων, εντός της προθεσμίας που προβλέπεται στην προκήρυξη. Οι υποψήφιοι μπορούν να υποβάλουν αίτηση με σειρά προτίμησης για πλήρωση θέσης εκπαιδευτικού σε μέχρι τρία (3) συνολικά Ε.Σ.
4. Ως εκπαιδευτικοί των Ε.Σ επιλέγονται εκπαιδευτικοί της δημόσιας Δευτεροβάθμιας Εκπαίδευσης, οι οποίοι έχουν τουλάχιστον πενταετή διδακτική υπηρεσία σε σχολική μονάδα της γενικής Δευτεροβάθμιας Εκπαίδευσης ή της εκκλησιαστικής Δευτεροβάθμιας Εκπαίδευσης.
5. Τα κριτήρια επιλογής των εκπαιδευτικών των Ε.Σ. διακρίνονται σε πέντε (5) κατηγορίες, ως εξής:
α) η επιστημονική-παιδαγωγική συγκρότηση και κατάρτιση, όπως προκύπτει ιδίως από τους τίτλους σπουδών και τις επιμορφώσεις, τη γνώση ξένων γλωσσών και την πιστοποιημένη επιμόρφωση στις νέες τεχνολογίες,
β) το επιστημονικό-συγγραφικό έργο, όπως προκύπτει ιδίως από τη συμμετοχή σε ερευνητικά προγράμματα Ανώτατων Εκπαιδευτικών Ιδρυμάτων (Α.Ε.Ι.) ή επιστημονικών φορέων με την ιδιότητα του ερευνητή, τις διακρίσεις, τα επιστημονικά συγγράμματα με Διεθνή Μοναδικό Αριθμό Βιβλίου (International Standard Book Number, ISBN), τα άρθρα που έχουν δημοσιευθεί σε έγκυρα επιστημονικά περιοδικά με κριτές της ημεδαπής και της αλλοδαπής, τις εισηγήσεις σε επιστημονικά συνέδρια που έχουν δημοσιευθεί σε τόμους πρακτικών, τον σχεδιασμό και την εκπόνηση εκπαιδευτικού υλικού, έπειτα από ανάθεση από το Υπουργείο Παιδείας και Θρησκευμάτων ή από εποπτευόμενους από αυτό φορείς,
γ) το καινοτόμο εκπαιδευτικό έργο και η συμβολή στην ανάπτυξη του σχολείου, όπως προκύπτει ιδίως από την οργάνωση ή συμμετοχή σε προγράμματα αξιολόγησης του σχολείου, την οργάνωση ή συμμετοχή σε έρευνα δράσης, τη συμμετοχή σε εκπαιδευτικά προγράμματα με συνέργειες ή δίκτυα σχολείων που έχουν εγκριθεί από το Υπουργείο Παιδείας και Θρησκευμάτων και τη συμμετοχή ή οργάνωση της λειτουργίας ομίλων ή εξωδιδακτικών δραστηριοτήτων,
δ) η υπηρεσιακή κατάσταση, η διδακτική εμπειρία και το καθοδηγητικό έργο, όπως προκύπτει ιδίως από την εμπειρία στην εφαρμογή καινοτομιών και τον εκπαιδευτικό πειραματισμό, τη διδακτική εμπειρία στη Δευτεροβάθμια εκπαίδευση, πέραν αυτής που αποτελεί προϋπόθεση διεκδίκησης της θέσης, τη διδασκαλία στην τριτοβάθμια εκπαίδευση, το επιμορφωτικό έργο σε προγράμματα παιδαγωγικής καθοδήγησης ή σε άλλα επίσημα θεσμοθετημένα προγράμματα ή έργα του Υπουργείου Παιδείας και Θρησκευμάτων και την προϋπηρεσία σε θέσεις ευθύνης και
ε) η γενική συγκρότηση και προσωπικότητα του υποψηφίου, και, πρωτίστως, η αποδοχή των γενικών και ειδικών σκοπών της εκκλησιαστικής εκπαίδευσης από τους υποψηφίους, οι οποίες αξιολογούνται με προφορική δομημένη συνέντευξη ενώπιον του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). Στο στάδιο αυτό συνεκτιμώνται αναγνωρισμένο έργο ή δράσεις ή ιδιότητες, όπως η ιδιότητα του κληρικού, που συνδέονται με τους γενικούς και ειδικούς σκοπούς της εκκλησιαστικής εκπαίδευσης.
6. Το σύνολο των αξιολογικών μονάδων για τις κατηγορίες των κριτηρίων της παρ. 5 ανέρχεται στις εκατό (100). Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση του Ε.Σ.Ε.Ε. και γνώμη του Ινστιτούτου Εκπαιδευτικής Πολιτικής (Ι.Ε.Π.) καθορίζονται τα υποκριτήρια ανά κατηγορία κριτηρίων, η αποτίμησή τους σε αξιολογικές μονάδες, τα δικαιολογητικά που συνοδεύουν τις αιτήσεις των υποψηφίων, το περιεχόμενο και η διαδικασία της συνέντευξης των υποψηφίων ενώπιον του Ε.Σ.Ε.Ε. και κάθε ειδικότερο ζήτημα σχετικά με τη διαδικασία κατάταξης και επιλογής των υποψηφίων. Με την ίδια απόφαση μπορεί να αποδίδεται αυξημένος αριθμός αξιολογικών μονάδων στα υποκριτήρια της εμπειρίας στην εφαρμογή καινοτομιών και της εμπειρίας στον εκπαιδευτικό πειραματισμό του κριτηρίου της περ. δ) της παρ. 5 για τους εκπαιδευτικούς των Ε.Σ.
7. Το Ε.Σ.Ε.Ε., σε συνεδρίασή του, που πραγματοποιείται μέσα σε πέντε (5) ημέρες από τη λήξη της προθεσμίας υποβολής των υποψηφιοτήτων, καταρτίζει πίνακα κατ’ αλφαβητική σειρά με τους υποψήφιους που πληρούν την προϋπόθεση της παρ. 4, ο οποίος αναρτάται στις ιστοσελίδες του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. Οι υποψήφιοι που δεν περιλήφθηκαν, μπορούν να υποβάλουν ένσταση κατά του πίνακα μέσα σε αποκλειστική προθεσμία τριών (3) εργάσιμων ημερών από την επομένη της ανάρτησής του. Μέσα σε πέντε (5) εργάσιμες ημέρες από την παραλαβή τους, το Ε.Σ.Ε.Ε. αποφαίνεται αιτιολογημένα για τις ενστάσεις, αναπροσαρμόζει τον πίνακα και ενημερώνει σχετικά τους ενδιαφερομένους.
8. Στη συνέχεια, το Ε.Σ.Ε.Ε. καταρτίζει, κατά τα ειδικότερα οριζόμενα στην προκήρυξη, προσωρινό αξιολογικό πίνακα κατάταξης των εκπαιδευτικών, σύμφωνα με τα κριτήρια των περ. α) έως δ) της παρ. 5, ο οποίος αναρτάται στις ιστοσελίδες του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. 
9. Οι υποψήφιοι μπορούν να υποβάλουν ένσταση κατά του πίνακα της παρ. 8 σε αποκλειστική προθεσμία τριών (3) εργάσιμων ημερών από την επομένη της ανάρτησής του στις ιστοσελίδες του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. Μέσα σε πέντε (5) εργάσιμες ημέρες από την παραλαβή τους, το Ε.Σ.Ε.Ε. αποφαίνεται αιτιολογημένα για τις ενστάσεις, αναπροσαρμόζει τον πίνακα και ενημερώνει σχετικά τους ενδιαφερομένους.
10. Ακολούθως, το Ε.Σ.Ε.Ε. ορίζει τις ημερομηνίες πρόσκλησης των υποψηφίων σε συνέντευξη, η οποία μπορεί να διενεργείται και ηλεκτρονικά εξ αποστάσεως. Μετά το τέλος της συνέντευξης, κάθε μέλος του Ε.Σ.Ε.Ε. καταγράφει αιτιολογημένα και συνοπτικά τις μονάδες με τις οποίες βαθμολόγησε τον υποψήφιο κατά τη διαδικασία της συνέντευξης. Τελικές αξιολογικές μονάδες κάθε υποψηφίου στο κριτήριο της περ. ε) της παρ. 5 είναι ο μέσος όρος των μονάδων με τις οποίες τον έχουν βαθμολογήσει τα μέλη του Ε.Σ.Ε.Ε.. Στο πρακτικό της συνεδρίασης του Ε.Σ.Ε.Ε. αναφέρεται το περιεχόμενο της συνέντευξης, με μνεία των ερωτήσεων που υποβλήθηκαν από τα μέλη του Ε.Σ.Ε.Ε. και των απαντήσεων που δόθηκαν από τον υποψήφιο. Περαιτέρω, στο πρακτικό καταγράφονται η βαθμολογία κάθε μέλους του Ε.Σ.Ε.Ε. και η συνοπτική αιτιολόγησή της, καθώς και η εξατομικευμένη κρίση του Ε.Σ.Ε.Ε. για την αξιολόγηση της προσωπικότητας και της γενικής συγκρότησης κάθε υποψηφίου. Υποψήφιοι που δεν προσέρχονται στη συνέντευξη αποκλείονται από την επιλογή. 
11. Μετά τη μοριοδότηση του κριτηρίου της περ. ε) της παρ. 5, καταρτίζεται από το Ε.Σ.Ε.Ε. ο τελικός αξιολογικός πίνακας κατάταξης των εκπαιδευτικών. Το σύνολο των μονάδων κάθε υποψηφίου προκύπτει από το άθροισμα των μονάδων που συγκεντρώνει στα επιμέρους κριτήρια. Μετά την κατάρτισή του, ο τελικός αξιολογικός πίνακας κατάταξης, που έχει συνταχθεί από το Ε.Σ.Ε.Ε., υποβάλλεται αμελλητί από τον Πρόεδρό του στον Προϊστάμενο της Διεύθυνσης Θρησκευτικής Εκπαίδευσης και Διαθρησκευτικών Σχέσεων προς κύρωση, κατόπιν άσκησης ελέγχου νομιμότητας. Μετά την κύρωσή του, ο τελικός αξιολογικός πίνακας κατάταξης αναρτάται στις ιστοσελίδες του Υπουργείου Παιδείας και Θρησκευμάτων και των Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης. 
12. Η τοποθέτηση των εκπαιδευτικών σε Ε.Σ. γίνεται με απόφαση της Διεύθυνσης Θρησκευτικής Εκπαίδευσης και Διαθρησκευτικών Σχέσεων, με βάση τη σειρά κατάταξης των εκπαιδευτικών στον αξιολογικό πίνακα κατάταξης και τις προτιμήσεις τους που έχουν δηλωθεί.
13. Η θητεία των εκπαιδευτικών σε Ε.Σ. είναι τετραετής. Οι εκπαιδευτικοί, που τοποθετούνται σε Ε.Σ., διατηρούν την οργανική τους θέση. Στη διάρκεια του τελευταίου έτους της θητείας τους οι εκπαιδευτικοί υποβάλλονται σε αξιολόγηση σύμφωνα με το άρθρο 131. Σε περίπτωση θετικής αξιολόγησης και κατόπιν αίτησής τους, η θητεία των εκπαιδευτικών ανανεώνεται με απόφαση του Προϊ-σταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. Αν δεν συντρέχουν σωρευτικά οι προϋποθέσεις του προηγούμενου εδαφίου, οι εκπαιδευτικοί επιστρέφουν στην οργανική τους θέση.
14. Οι νεοεισερχόμενοι σε Ε.Σ. εκπαιδευτικοί κατά τη διάρκεια του πρώτου έτους της θητείας τους υποβάλλονται σε αξιολόγηση σύμφωνα με το άρθρο 131. Αν η αξιολόγηση είναι θετική, οι εκπαιδευτικοί τοποθετούνται οριστικά, έπειτα από αίτησή τους, για το υπόλοιπο της τετραετούς θητείας, σύμφωνα με το πρώτο εδάφιο της παρ. 13, στα οικεία Ε.Σ. με απόφαση του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. Αν δεν συντρέχουν σωρευτικά οι προϋποθέσεις του προηγούμενου εδαφίου, οι νεοεισερχόμενοι εκπαιδευτικοί επιστρέφουν στην οργανική τους θέση και η θητεία τους λήγει αυτοδικαίως. 
15. Στη διάρκεια της θητείας του σε Ε.Σ. ο εκπαιδευτικός δεν δικαιούται να υποβάλει υποψηφιότητα για πλήρωση κενής θέσης εκπαιδευτικού σε άλλο Ε.Σ.. Στη διάρκεια της θητείας του σε Ε.Σ. ο εκπαιδευτικός δύναται να υποβάλει αίτηση μετάθεσης ή απόσπασης. Αν ο εκπαιδευτικός μετατεθεί ή αποσπαστεί και αναλάβει υπηρεσία στον φορέα μετάθεσης ή απόσπασης κατά τη διάρκεια της θητείας του, αυτή λήγει αυτοδικαίως. Στις περιπτώσεις αυτές, ο εκπαιδευτικός δεν έχει δικαίωμα να υποβάλει αίτηση για τοποθέτηση σε Ε.Σ. και υποψηφιότητα για την επιλογή σε θέση Διευθυντή Ε.Σ. για τα επόμενα δύο (2) σχολικά έτη. 
16. Ο συνολικός χρόνος υπηρεσίας σε θέσεις εκπαιδευτικού προσωπικού των Ε.Σ. δεν μπορεί να υπερβαίνει τα δώδεκα (12) έτη. 
17. Λειτουργικά κενά που προκύπτουν, για οποιονδήποτε λόγο, κατά την έναρξη ή κατά τη διάρκεια του σχολικού έτους σε Ε.Σ., μπορούν να καλύπτονται με διάθεση από τη Διεύθυνση Δευτεροβάθμιας Εκπαίδευσης ή Περιφερειακή Διεύθυνση Πρωτοβάθμιας και Δευτεροβάθμιας Εκπαίδευσης, κατά σειρά προτεραιότητας: α) εκπαιδευτικών που περιλήφθηκαν στους πίνακες του τέταρτου εδαφίου της παρ. 11 και δεν τοποθετήθηκαν σε Ε.Σ., οι οποίοι δεν συμπληρώνουν το υποχρεωτικό διδακτικό τους ωράριο, β) μόνιμων εκπαιδευτικών που έχουν αυξημένα ακαδημαϊκά προσόντα, οι οποίοι δεν συμπληρώνουν το υποχρεωτικό διδακτικό τους ωράριο, γ) μόνιμων εκπαιδευτικών, οι οποίοι δεν συμπληρώνουν το υποχρεωτικό διδακτικό τους ωράριο. Αν δεν είναι δυνατή η κάλυψη των λειτουργικών κενών με τη διαδικασία αυτή, τα κενά καλύπτονται από αναπληρωτές ή ωρομίσθιους εκπαιδευτικούς, που προσλαμβάνονται σύμφωνα με τις διατάξεις για τη Δημόσια Δευτεροβάθμια Εκπαίδευση.
18. Εκπαιδευτικός Ε.Σ., ο οποίος δεν συμπληρώνει το υποχρεωτικό διδακτικό του ωράριο διατίθεται κατά προτεραιότητα: α) σε σχολική μονάδα της Διεύθυνσης Δευτεροβάθμιας Εκπαίδευσης της περιοχής όπου εδρεύει το Ε.Σ., με απόφαση του Διευθυντή Δευτεροβάθμιας Εκπαίδευσης, β) σε σχολική μονάδα της ίδιας Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης, με απόφαση του Περιφερειακού Διευθυντή Εκπαίδευσης.
19. Ειδικά στην Αθωνιάδα Εκκλησιαστική Ακαδημία για την τοποθέτηση του εκπαιδευτικού προσωπικού σύμφωνα με την παρ. 12 ή την κάλυψη λειτουργικών κενών σύμφωνα με την παρ. 17, απαιτείται επιπροσθέτως η προηγούμενη έγκριση της Ιεράς Επιστασίας του Αγίου Όρους, σύμφωνα με την υπό στοιχεία Φ.7626/6/ΑΣ1785/9.12.1987 απόφαση του Υπουργού Εξωτερικών (Β’ 765), χωρίς να απαιτείται αιτιολογημένη γνώμη για την άρνηση παροχής έγκρισης για τους εκπαιδευτικούς που προηγούνται.
Άρθρο 128
Διοικητική και λειτουργική υποστήριξη 
των Εκκλησιαστικών Σχολείων
1. Οι διοικητικές και λειτουργικές ανάγκες, καθώς και οι ανάγκες φύλαξης και καθαριότητας των Εκκλησιαστικών Σχολείων (Ε.Σ.), καλύπτονται σύμφωνα με τις διατάξεις για τις σχολικές μονάδες της Δημόσιας Γενικής Δευτεροβάθμιας Εκπαίδευσης. Αν οι ανάγκες των Ε.Σ. δεν καλύπτονται σύμφωνα με τα οριζόμενα στο πρώτο εδάφιο, μπορούν να καλύπτονται από προσωπικό το οποίο μισθοδοτείται από την επιχώρια Μητρόπολη, μετά από αίτηση της Διεύθυνσης Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων και απόφαση του οικείου Μητροπολίτη. 
2. Η παρ. 1 δεν εφαρμόζεται στην Αθωνιάδα Εκκλησιαστική Ακαδημία, η διοικητική και λειτουργική υποστήριξη της οποίας ανήκει και βαρύνει αποκλειστικά την Ιερά Κοινότητα του Αγίου Όρους. 
3. Η παρ. 1 δεν εφαρμόζεται στο Εκκλησιαστικό Λύκειο της Ριζαρείου Εκκλησιαστικής Σχολής (Ρ.Ε.Σ.), η διοικητική και λειτουργική υποστήριξη του οποίου ανήκει και βαρύνει αποκλειστικά τον προϋπολογισμό του ιδρύματος. 
4. Το Πολυμελές Συμβούλιο του ιδρύματος μπορεί να προσλαμβάνει, με δαπάνες του, γιατρό, νοσηλευτή, ψυχολόγο ή προσωπικό για τη διοικητική και λειτουργική υποστήριξη ή την παροχή εκπαιδευτικού έργου στο Εκκλησιαστικό Λύκειο ή στη Σχολή Μαθητείας Υποψηφίων Κληρικών (Σ.Μ.Υ.Κ.) της Ρ.Ε.Σ. Απαγορεύεται η πρόσληψη από το Πολυμελές Συμβούλιο, με οποιαδήποτε σύμβαση ή σχέση εργασίας, προσώπου του πρώτου εδαφίου που είναι συγγενής με μέλος του Πολυμελούς Συμβουλίου εξ αίματος ή εξ αγχιστείας κατά ευθεία μεν γραμμή μέχρι δευτέρου βαθμού, εκ πλαγίου δε έως και τετάρτου.
Άρθρο 129
Σύνδεση των Εκκλησιαστικών Σχολείων με φορείς και με σχολικές μονάδες της αλλοδαπής
1. Τα Εκκλησιαστικά Σχολεία (Ε.Σ.) μπορεί να συνδέονται: α) με τις Θεολογικές Σχολές και Τμήματα Ανώτατων Εκπαιδευτικών Ιδρυμάτων (Α.Ε.Ι.) ή τις Ανώτατες Εκκλησιαστικές Ακαδημίες (Α.Ε.Α.) της Χώρας, β) με εκκλησιαστικά ιδρύματα εκπαιδευτικού ή μορφωτικού σκοπού, γ) με ερευνητικούς ή με άλλους φορείς της ημεδαπής ή της αλλοδαπής, δ) με επιστημονικές ενώσεις, ε) με κοινωφελή ιδρύματα. Με κάθε φορέα μπορεί να συνδέονται περισσότερα του ενός Ε.Σ.. Η σύνδεση των Ε.Σ. με τους φορείς γίνεται με κοινή απόφαση του Υπουργού Παιδείας και Θρησκευμάτων και του κατά περίπτωση αρμόδιου Υπουργού, κατόπιν εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). Με την ίδια απόφαση καθορίζονται το περιεχόμενο της σύνδεσης, καθώς και οι σχετικές προϋποθέσεις και η διαδικασία.
2. Τα Ε.Σ. μπορεί να πραγματοποιούν αδελφοποιήσεις με εκκλησιαστικά ή θρησκευτικά σχολεία, σχολικές μονάδες της αλλοδαπής και σχολεία της ομογένειας. 
Οι αδελφοποιήσεις πραγματοποιούνται σύμφωνα με τις διατάξεις για τα δημόσια σχολεία της Δευτεροβάθμιας εκπαίδευσης.
Άρθρο 130
Αξιολόγηση του Διευθυντή και Υποδιευθυντή των Εκκλησιαστικών Σχολείων
1. Για την αξιολόγηση του Διευθυντή και Υποδιευθυντή των Εκκλησιαστικών Σχολείων (Ε.Σ.), εφαρμόζονται οι διατάξεις για τη γενική Δευτεροβάθμια εκπαίδευση ως προς: α) τον προγραμματισμό του έργου των στελεχών της εκπαίδευσης (άρθρο 57), β) τα όργανα αξιολόγησης (άρθρο 58), γ) την περιοδικότητα (άρθρο 59), δ) τα κριτήρια και τη βαθμολογία της αξιολόγησης (άρθρο 60), ε) τις διαδικασίες αξιολόγησης (άρθρο 61), τις ενστάσεις (άρθρο 62). Αρμόδιο για την εξέταση των ενστάσεων είναι το Εποπτικό Συμβούλιο Εκκλησιαστικής Εκπαίδευσης (Ε.Σ.Ε.Ε.). 
2. Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), μπορεί να προσαρμόζονται οι διατάξεις της παρ. 1 στις ιδιαίτερες συνθήκες λειτουργίας των Ε.Σ..
Άρθρο 131
Αξιολόγηση των εκπαιδευτικών των Εκκλησιαστικών Σχολείων
1. Για την αξιολόγηση των εκπαιδευτικών των Ε.Σ. εφαρμόζονται οι διατάξεις για τη γενική Δευτεροβάθμια εκπαίδευση ως προς: α) τα όργανα αξιολόγησης (άρθρο 66), β) τα πεδία και κριτήρια αξιολόγησης του έργου των εκπαιδευτικών (άρθρο 67), γ) την καταχώριση στοιχείων σε ηλεκτρονικό φάκελο (άρθρο 72), δ) τη διαδικασία αξιολόγησης του έργου των εκπαιδευτικών (άρθρο 73), ε) τις ενστάσεις (άρθρο 79). Αρμόδιο όργανο για την εξέταση των ενστάσεων είναι το Ε.Σ.Ε.Ε.. Το έργο των εκπαιδευτικών στα Ε.Σ. αξιολογείται σύμφωνα με το άρθρο 119 σε σχέση με τη θητεία τους. Οι εκπαιδευτικοί που αξιολογούνται αρνητικά δεν έχουν δικαίωμα να υποβάλουν αίτηση για την πλήρωση κενών θέσεων εκπαιδευτικών σε εκκλησιαστικά σχολεία, σύμφωνα με την παρ. 3 του άρθρου 127.
2. Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), μπορεί να προσαρμόζονται οι διατάξεις της παρ. 1 στις ιδιαίτερες συνθήκες λειτουργίας των Ε.Σ.
Άρθρο 132
Χρηματοδότηση των Εκκλησιαστικών Σχολείων
1. Η χρηματοδότηση των Εκκλησιαστικών Σχολείων (Ε.Σ.) πραγματοποιείται με τους όρους και τις προϋποθέσεις βάσει των οποίων χρηματοδοτούνται τα λοιπά σχολεία και επιπροσθέτως: 
α) από τον τακτικό προϋπολογισμό της Γενικής Γραμματείας Θρησκευμάτων (Γ.Γ.Θ.),
β) από δωρεές, χορηγίες, κληρονομίες, κληροδοσίες και άλλες παροχές τρίτων, καθώς και από επιχορηγήσεις από άλλες πηγές. Για την αποδοχή των εσόδων της περίπτωσης αυτής απαιτείται απόφαση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), η οποία εγκρίνεται με απόφαση του Υπουργού Παιδείας και Θρησκευμάτων και
γ) από δωρεές, χορηγίες, κληρονομίες, κληροδοσίες και άλλες παροχές από φυσικά ή νομικά πρόσωπα της αλλοδαπής. Για την αποδοχή των εσόδων της περίπτωσης αυτής απαιτείται απόφαση του Υπουργού Παιδείας και Θρησκευμάτων, η οποία εκδίδεται κατόπιν εισήγησης του Ε.Σ.Ε.Ε..
2. Για τη συντήρηση, τα έξοδα, τις δαπάνες λειτουργίας και τον καθαρισμό των κτιρίων των Ε.Σ., πλην του Εκκλησιαστικού Λυκείου της Ριζαρείου Εκκλησιαστικής Σοχλής (Ρ.Ε.Σ.), οι οικείοι Οργανισμοί Τοπικής Αυτοδιοίκησης (Ο.Τ.Α.) μπορούν να χρηματοδοτούν τη Σχολική Εφορεία του άρθρου 133 ή να αναλαμβάνουν οι ίδιοι τις σχετικές εργασίες ή υπηρεσίες.
Άρθρο 133
Σχολική Εφορεία
1. Τα Εκκλησιαστικά Σχολεία (Ε.Σ.) έχουν ιδία πενταμελή Σχολική Εφορεία για τη στήριξη της διοικητικής λειτουργίας τους, στην οποία αποδίδεται διαφορετικός από το οικείο Ε.Σ. αριθμός φορολογικού μητρώου (Α.Φ.Μ.). Στα Εκκλησιαστικά Γυμνάσια και Γενικά Εκκλησιαστικά Λύκεια που συστεγάζονται λειτουργεί μια κοινή Σχολική Εφορεία. Το άρθρο 41 του ν. 4129/2013 (Α’ 52), ως προς τον έλεγχο επιχορηγήσεων και χρηματοδοτήσεων, εφαρμόζεται και στη Σχολική Εφορεία των Ε.Σ. Η θητεία των μελών των Σχολικών Εφορειών είναι διετής και σε αυτές μετέχουν: α) ο επιχώριος Μητροπολίτης ως Πρόεδρος με τον νόμιμο αναπληρωτή του, β) ο Διευθυντής Δευτεροβάθμιας Εκπαίδευσης της έδρας του Ε.Σ. με τον νόμιμο αναπληρωτή του, γ) ο Διευθυντής του Ε.Σ., τον οποίο αναπληρώνει ο Υποδιευθυντής ή, εφόσον δεν έχει οριστεί, ο αρχαιότερος καθηγητής, δ) ένα (1) εξέχον μέλος της τοπικής κοινωνίας που υποδεικνύεται από τον επιχώριο Μητροπολίτη με τον αναπληρωτή του και ε) ένας (1) εκπρόσωπος του οικείου Δήμου με τον αναπληρωτή του που ορίζονται με απόφαση του Δημοτικού Συμβουλίου. Η Σχολική Εφορεία συγκροτείται με απόφαση του Υπουργού Παιδείας και Θρησκευμάτων δέκα (10) τουλάχιστον ημέρες πριν τη λήξη της θητείας των μελών της απερχόμενης εφορείας και αναλαμβάνει καθήκοντα με τη λήξη της τελευταίας. Η συμμετοχή στη Σχολική Εφορεία είναι άμισθη.
2. Αν εκλείψει ο Μητροπολίτης, καθίσταται αυτοδικαίως τακτικό μέλος της Σχολικής Εφορείας ο Τοποτηρητής και εκδίδεται σχετική διαπιστωτική πράξη του Υπουργού Παιδείας και Θρησκευμάτων. Ο Τοποτηρητής καταλαμβάνει τη θέση του Προέδρου μέχρι την πλήρωση της θέσης του Μητροπολίτη και την ανάληψη των καθηκόντων του, οπότε ο τελευταίος εγκαθίσταται αυτοδικαίως στη θέση του Προέδρου και εκδίδεται νέα διαπιστωτική πράξη του Υπουργού Παιδείας και Θρησκευμάτων. Μέχρι τότε, η Σχολική Εφορεία ασκεί κανονικά όλες τις αρμοδιότητές της υπό τη συγκεκριμένη σύνθεση. 
3. Η Σχολική Εφορεία συνεδριάζει, τακτικώς δύο (2) φορές τον μήνα και εκτάκτως με πρόσκληση του Προέδρου ή κατόπιν έγγραφης αίτησης του Διευθυντή του Ε.Σ. ή δύο (2) μελών της, στην οποία αναφέρονται τα προς συζήτηση θέματα και οι σπουδαίοι λόγοι που επιβάλλουν την έκτακτη συνεδρίασή της. Χρέη εισηγητή εκτελεί ο Διευθυντής του Ε.Σ. και χρέη γραμματέα ένας εκ των καθηγητών του σχολείου που ορίζεται από τον Διευθυντή. Για όλα τα θέματα που αφορούν στη σύνθεση, συνεδρίαση, λειτουργία και λήψη απόφασης εφαρμόζονται τα άρθρα 14 και 15 του Κώδικα Διοικητικής Διαδικασίας (ν. 2690/1999, Α’ 45).
4. Έργο κάθε Σχολικής Εφορείας είναι: α) η διαχείριση των πιστώσεων που της διατίθενται για την κάλυψη των δαπανών λειτουργίας του Ε.Σ., όπως θέρμανσης, φωτισμού, ύδρευσης, τηλεφώνου, αποχέτευσης ή αγοράς αναλώσιμων υλικών, από το Υπουργείο Παιδείας και Θρησκευμάτων, β) η εκτέλεση έργων για την επισκευή και συντήρησή του, γ) η επιμέλεια και η προμήθεια του κάθε είδους εξοπλισμού τους, όπως έπιπλα και εξοπλιστικά είδη ή βιβλία για τη βιβλιοθήκη, δ) η διενέργεια των πληρωμών για τις παραπάνω δαπάνες, ε) η είσπραξη και διαχείριση εσόδων που προέρχονται ιδίως από τις επιχορηγήσεις των δήμων, τις κρατικές επιχορηγήσεις, επιχορηγήσεις από άλλες πηγές, δωρεές, κληρονομίες και κληροδοσίες και από παροχές τρίτων και στ) η είσπραξη και διαχείριση εσόδων από προαιρετικές εισφορές του συλλόγου γονέων και κηδεμόνων για συγκεκριμένο έργο ή σκοπό, εορταστικές ή άλλες εκδηλώσεις, εκμετάλλευση του κυλικείου και κάθε άλλη πρόσοδο. Με απόφαση του Υπουργού Παιδείας και Θρησκευμάτων, κατόπιν εισήγησης του Ε.Σ.Ε.Ε., μπορεί να ανατίθενται και άλλες αρμοδιότητες στη Σχολική Εφορεία, συναφείς με το έργο της και να ρυθμίζεται κάθε άλλο ειδικότερο θέμα που προκύπτει κατά την άσκηση αυτού.
5. Ειδικά για την Αθωνιάδα Εκκλησιαστική Ακαδημία, η σύσταση, συγκρότηση, σύνθεση, λειτουργία, οι αρμοδιότητες και κάθε λεπτομέρεια που αφορά στη Σχολική Εφορεία καθορίζονται με την κανονιστική διάταξη της παρ. 2 του άρθρου 113.
6. Το Πολυμελές Συμβούλιο ασκεί τις αρμοδιότητες της Σχολικής Εφορείας για τη στήριξη της διοικητικής λειτουργίας του Εκκλησιαστικού Λυκείου της Ριζαρείου Εκκλησιαστικής Σχολής (Ρ.Ε.Σ.) και έχει τη γενική επιστασία όλων των κτιρίων και του Ιερού Ναού στο κτήμα της Ρ.Ε.Σ. Το Πολυμελές Συμβούλιο υποβάλλει αναφορά στους πειθαρχικούς προϊστάμενους του π.δ. 47/2006 (Α’ 48) για οποιαδήποτε πράξη ή παράλειψη του εκπαιδευτικού προσωπικού ή του Διευθυντή του Εκκλησιαστικού Λυκείου της Ρ.Ε.Σ., η οποία μπορεί να συνιστά πειθαρχικό παράπτωμα σύμφωνα με τον ν. 3528/2007 (Α’ 26) και την κοινοποιεί στη Διεύθυνση Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. 
Άρθρο 134
Μαθητική εστία
1. Σε κάθε Εκκλησιαστικό Σχολείο (Ε.Σ.) μπορεί να ιδρύεται και να λειτουργεί μαθητική εστία για την εξυπηρέτηση των αναγκών διαμονής και σίτισης των μαθητών του. Δικαίωμα σίτισης έχουν όλοι οι μαθητές και μαθήτριες του Ε.Σ., ανεξάρτητα αν διαμένουν σε αυτήν.
2. Οι μαθητικές εστίες της παρ. 1 των Ε.Σ. λειτουργούν υπό την ευθύνη της επιχώριας Μητρόπολης ή του Νομικού Προσώπου Ιδιωτικού Δικαίου (ν.π.ι.δ.) «Εστία Εκκλησιαστικής Εκπαίδευσης» του άρθρου 26 του ν. 3432/2006 (Α’ 14). Η μαθητική εστία της Αθωνιάδας Εκκλησιαστικής Ακαδημίας λειτουργεί υπό την ευθύνη της Ιεράς Κοινότητας του Αγίου Όρους. Η μαθητική εστία της Πατριαρχικής Εκκλησιαστικής Σχολής Κρήτης και της Πατμιάδας Σχολής λειτουργούν υπό την ευθύνη της Ιεράς Επαρχιακής Συνόδου της Εκκλησίας της Κρήτης και της Ιεράς Πατριαρχικής Εξαρχίας Πάτμου, αντίστοιχα. Ο κανονισμός λειτουργίας κάθε μαθητικής εστίας καθορίζεται με απόφαση: α) του Μητροπολιτικού Συμβουλίου της επιχώριας Μητρόπολης ή του ν.π.ι.δ. «Εστία Εκκλησιαστικής Εκπαίδευσης» για τα Ε.Σ. που λειτουργούν σε Μητροπόλεις της Εκκλησίας της Ελλάδος, β) της Ιεράς Κοινότητας του Αγίου Όρους για την Αθωνιάδα Εκκλησιαστική Ακαδημία, γ) της Ιεράς Επαρχιακής Συνόδου της Εκκλησίας της Κρήτης για την Πατριαρχική Εκκλησιαστική Σχολή της Κρήτης και δ) της Ιεράς Πατριαρχικής Εξαρχίας Πάτμου για την Πατμιάδα Σχολή. Ο κανονισμός του προηγούμενου εδαφίου ρυθμίζει κάθε λεπτομέρεια σχετικά με τον τρόπο διοίκησης και λειτουργίας της μαθητικής εστίας. Η ισχύς του κανονισμού αρχίζει από τη δημοσίευσή του στο επίσημο μηνιαίο δελτίο της Εκκλησίας της Ελλάδος «Εκκλησία» ή στο επίσημο μηνιαίο δελτίο της Εκκλησίας της Κρήτης «Απόστολος Τίτος» ή στο επίσημο δελτίο των Επαρχιών του Οικουμενικού Θρόνου της Δωδεκανήσου «Δωδεκάνησος», αντιστοίχως. Ο κανονισμός λειτουργίας της μαθητικής εστίας της Αθωνιάδας Εκκλησιαστικής Ακαδημίας κοινοποιείται υποχρεωτικά στη Διεύθυνση Θρησκευτικής Εκπαίδευσης και Διαθρησκευτικών Σχέσεων και αναρτάται στην ιστοσελίδα του σχολείου.
3. Τα πάσης φύσεως έξοδα για τη λειτουργία της μαθητικής εστίας βαρύνουν: α) την επιχώρια Μητρόπολη, εφόσον λειτουργεί υπό την ευθύνη της, β) την Εκκλησία της Ελλάδος, εφόσον λειτουργεί υπό την ευθύνη του ν.π.ι.δ. «Εστία Εκκλησιαστικής Εκπαίδευσης» του άρθρου 26 του ν. 3432/2006, γ) την Ιερά Κοινότητα του Αγίου Όρους για τη μαθητική εστία της Αθωνιάδας Εκκλησιαστικής Ακαδημίας, δ) την Ιερά Επαρχιακή Σύνοδο της Εκκλησίας της Κρήτης για τη Μαθητική Εστία της Πατριαρχικής Εκκλησιαστικής Σχολής Κρήτης και ε) τις Ιερές Μητροπόλεις της Δωδεκανήσου για τη Μαθητική Εστία της Πατμιάδας Σχολής.
4. Η άδεια ίδρυσης μαθητικής εστίας εκδίδεται με απόφαση του Υπουργού Παιδείας και Θρησκευμάτων, μετά από εισήγηση της Διεύθυνσης Θρησκευτικής Εκπαίδευσης και Διαθρησκευτικών Σχέσεων της Γενικής Γραμματείας Θρησκευμάτων (Γ.Γ.Θ.) του Υπουργείου Παιδείας και Θρησκευμάτων, που διαπιστώνει την αδυναμία κάλυψης με οποιοδήποτε άλλο τρόπο της ανάγκης διαμονής και σίτισης των μαθητών Ε.Σ. στην περιοχή στην οποία λειτουργεί το σχολείο.
5. Με όμοια απόφαση εκδίδεται άδεια λειτουργίας μαθητικής εστίας. Για την έκδοση της απόφασης απαιτείται η υποβολή αίτησης με σχετικό φάκελο από τους φορείς της παρ. 2, υπό την ευθύνη των οποίων λειτουργεί η εστία, στη Διεύθυνση Τεχνικών Υπηρεσιών του Υπουργείου Παιδείας και Θρησκευμάτων, η οποία ελέγχει την πληρότητα του φακέλου.
6. Οι προϋποθέσεις, οι όροι, τα δικαιολογητικά, ο τύπος και κάθε άλλο ειδικότερο θέμα για τη χορήγηση της άδειας ίδρυσης και λειτουργίας μαθητικής εστίας καθορίζονται με κοινή απόφαση των Υπουργών Παιδείας και Θρησκευμάτων, Υγείας και Περιβάλλοντος και 
Ενέργειας. 
7. Στο Εκκλησιαστικό Λύκειο της Ριζαρείου Εκκλησιαστικής Σχολής (Ρ.Ε.Σ.) μπορεί να ιδρύεται και να λειτουργεί μαθητική εστία για την εξυπηρέτηση των αναγκών διαμονής και σίτισης των μαθητών/μαθητριών του με απόφαση του Πολυμελούς Συμβουλίου του ιδρύματος και υπό την ευθύνη του. Τα πάσης φύσεως έξοδα για τη λειτουργία της μαθητικής εστίας βαρύνουν το ίδρυμα. 
Ο κανονισμός λειτουργίας της μαθητικής εστίας καθορίζεται με απόφαση του Πολυμελούς Συμβουλίου, ο οποίος υποχρεωτικά κοινοποιείται στη Διεύθυνση Θρησκευτικής Εκπαίδευσης και Διαθρησκευτικών Σχέσεων και αναρτάται υποχρεωτικά στην ιστοσελίδα του Ιδρύματος και του σχολείου. 
Άρθρο 135
Εφαρμογή της νομοθεσίας για τη δημόσια γενική Δευτεροβάθμια Εκπαίδευση
1. Για τα θέματα των Εκκλησιαστικών Γυμνασίων και Γενικών Εκκλησιαστικών Λυκείων που δεν ρυθμίζονται από τις διατάξεις του παρόντος εφαρμόζονται οι διατάξεις που ισχύουν για τη δημόσια Δευτεροβάθμια εκπαίδευση, εκτός αν ορίζεται διαφορετικά με απόφαση του Υπουργού Παιδείας και Θρησκευμάτων.
2. Με απόφαση του Υπουργού Παιδείας και Θρησκευμάτων, κατόπιν εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), μπορεί να ορίζονται οι ημέρες αργίας, εορτών και εκδηλώσεων στα Εκκλησιαστικά Σχολεία (Ε.Σ.). 
3. Με απόφαση του Υπουργού Παιδείας και Θρησκευμάτων ρυθμίζονται ειδικότερα θέματα που συνδέονται με τον εκκλησιαστικό χαρακτήρα και τον ειδικό σκοπό των σχολείων του παρόντος.
Άρθρο 136
Κάλυψη δαπανών λειτουργίας
Στον τακτικό προϋπολογισμό του Υπουργείου Παιδείας και Θρησκευμάτων εγγράφονται κατ’ έτος οι αναγκαίες πιστώσεις για την κάλυψη των πάσης φύσεως δαπανών λειτουργίας των Ε.Σ.
Άρθρο 137
Εξουσιοδοτικές διατάξεις
1. Με απόφαση του Υπουργού Παιδείας και Θρησκευμάτων:
α) ρυθμίζονται τα ζητήματα που ανακύπτουν από τη συστέγαση των Εκκλησιαστικών Γυμνασίων και των Γενικών Εκκλησιαστικών Λυκείων, καθώς και τη λειτουργία τους υπό ενιαία διεύθυνση, σύμφωνα με την παρ. 1 του άρθρου 112,
β) καθορίζονται όλα τα ειδικότερα και λεπτομερειακά θέματα που συνδέονται με την κατάργηση, αναστολή λειτουργίας, μεταφορά έδρας ενός Εκκλησιαστικού Σχολείου (Ε.Σ.) και ιδίως αυτά που αφορούν στη φύλαξη του αρχείου των μαθητικών θεμάτων, την αρμοδιότητα έκδοσης και χορήγησης σε κάθε ενδιαφερόμενο οποιουδήποτε αποδεικτικού ή αντιγράφου τίτλου σπουδών ή άλλου στοιχείου από αυτά που περιλαμβάνονται στο αρχείο, τη διάθεση του εξοπλισμού του σχολείου και της σχολικής βιβλιοθήκης και τη διαχείριση χρηματικού υπολοίπου της σχολικής εφορείας, σύμφωνα με την παρ. 5 του άρθρου 112,
γ) μπορεί να ορίζεται διαφορετικά σε σχέση με τις διατάξεις που ισχύουν για τη δημόσια Δευτεροβάθμια εκπαίδευση, για τα θέματα των Εκκλησιαστικών Γυμνασίων και Γενικών Εκκλησιαστικών Λυκείων που δεν ρυθμίζονται από τις διατάξεις του παρόντος, σύμφωνα με την παρ. 1 του άρθρου 135,
δ) ρυθμίζονται ειδικότερα θέματα που συνδέονται με τον εκκλησιαστικό χαρακτήρα και τον ειδικό σκοπό των σχολείων του παρόντος, σύμφωνα με την παρ. 3 του άρθρου 135.
2. Με κοινή απόφαση των Υπουργών Παιδείας και Θρησκευμάτων και Οικονομικών, κατόπιν πρότασης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), ιδρύονται, καταργούνται, αναστέλλεται η λειτουργία ή μεταφέρεται η έδρα των Εκκλησιαστικών Γυμνασίων και Γενικών Εκκλησιαστικών Λυκείων, σύμφωνα με την παρ. 2 του άρθρου 112.
3. Με απόφαση του Υπουργού Παιδείας και Θρησκευμάτων και του Υπουργού Εξωτερικών, κατόπιν ψήφισης από την κατά τα άρθρα 6 και 41 του από 10/9/1926 Ν.Δ. «περί κυρώσεως του Καταστατικού Χάρτου του Αγίου Όρους (Κ.Χ.Α.Ο.)» (Α’ 309) Δισενιαυσίου Ιεράς Συνάξεως επικυρούται η Κανονιστική Διάταξη μέσω της οποίας εξειδικεύονται όλα τα θέματα που συνδέονται με την εκπαιδευτική, διοικητική και διαχειριστική λειτουργία της Αθωνιάδας, λαμβάνοντας υπόψη ιδίως: α) το καθεστώς του Αγίου Όρους, β) τις διατάξεις του παρόντος, γ) τις ανάγκες των Ιερών Μονών του Αγίου Όρους, και δ) την ιδιαίτερη σημασία του Αγίου Όρους για τον παγκόσμιο πολιτισμό και την Ορθοδοξία ειδικότερα, σύμφωνα με την παρ. 2 του άρθρου 113.
4. Με προεδρικό διάταγμα που εκδίδεται με πρόταση του Υπουργού Παιδείας και Θρησκευμάτων και μετά από σύμφωνη γνώμη του Πολυμελούς Συμβουλίου της Ριζαρείου Εκκλησιαστικής Σχολής (Ρ.Ε.Σ.) του άρθρου 3 του β.δ. της 8/17 Μαίου 1958 (Α’ 81) καθορίζονται τα ειδικά θέματα του εκπαιδευτικού προσωπικού, των μαθητών και των μαθητικών θεμάτων, σύμφωνα με την παρ. 2 του άρθρου 114.
5. Με κοινή απόφαση των Υπουργών Παιδείας και Θρησκευμάτων και Οικονομικών ρυθμίζεται κάθε ειδικότερο θέμα σχετικό με τη σύναψη και τους όρους των συμβάσεων που προβλέπονται στις παρ. 1 και 2 του άρθρου 115, σύμφωνα με την παρ. 4 του ίδιου άρθρου. 
6. Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση του Ε.Σ.Ε.Ε και γνώμη του Ινστιτούτου Εκπαιδευτικής Πολιτικής (Ι.Ε.Π.):
α) Καθορίζονται:
αα) Τα υποκριτήρια ανά κατηγορία κριτηρίων, η αποτίμησή τους σε αξιολογικές μονάδες, τα δικαιολογητικά που συνοδεύουν τις αιτήσεις των υποψηφίων, το περιεχόμενο και η διαδικασία της συνέντευξης των υποψηφίων ενώπιον του Ε.Σ.Ε.Ε. και κάθε ειδικότερο ζήτημα σχετικά με τη διαδικασία κατάταξης και επιλογής των υποψηφίων, σύμφωνα με την παρ. 6 του άρθρου 117 και την παρ. 6 του άρθρου 127. 
αβ) Κάθε ειδικότερο ζήτημα σχετικά με τον τύπο των εξετάσεων ή της δοκιμασίας (τεστ) δεξιοτήτων, τη διαδικασία υποβολής των αιτήσεων συμμετοχής στις εξετάσεις, την επιλογή θεμάτων, τη διαδικασία, τις ημερομηνίες διεξαγωγής των εξετάσεων, τα αρμόδια όργανα για τη διενέργεια των εξετάσεων, την εξαγωγή αποτελεσμάτων και την αξιολόγηση των υποψηφίων, σύμφωνα με την παρ. 2 του άρθρου 123.
β) Τροποποιείται το αναλυτικό και ωρολόγιο πρόγραμμα της δημόσιας γενικής Δευτεροβάθμιας εκπαίδευσης, το οποίο ακολουθούν τα Εκκλησιαστικά Γυμνάσια και τα Γενικά Εκκλησιαστικά Λύκεια, ώστε να περιλαμβάνονται τα μαθήματα εκκλησιαστικής ειδίκευσης που υπηρετούν την επίτευξη του γενικού και ειδικού σκοπού και των επιμέρους στόχων του άρθρου 110, σύμφωνα με την παρ. 1 του άρθρου 124.
γ) Δύναται να επεκτείνεται η εφαρμογή της Τράπεζας Θεμάτων Διαβαθμισμένης Δυσκολίας (Τ.Θ.Δ.Δ.) και για τα θέματα των εξετάσεων του πρώτου εδαφίου της παρ. 4 του άρθρου 124, σύμφωνα με το δεύτερο εδάφιο της ίδιας παραγράφου.
7. Με απόφαση του Υπουργού Παιδείας και Θρησκευμάτων, που εκδίδεται ύστερα από εισήγηση του Ε.Σ.Ε.Ε. και γνώμη του Ι.Ε.Π. και του Κέντρου Ελληνικής Γλώσσας (Κ.Ε.Γ.), καθορίζονται: α) οι προϋποθέσεις υπαγωγής στις κατηγορίες των περ. α) έως γ) της παρ. 5 του άρθρου 123, β) τα ποσοστά θέσεων ανά κατηγορία, γ) τα αναγκαία δικαιολογητικά, δ) οι διαδικασίες επιλογής, ε) η ανάγκη λειτουργίας τάξεων υποδοχής, στ) η οργάνωση και λειτουργία τους, ζ) οι προϋποθέσεις ένταξης των μαθητών στις τάξεις αυτές, η) τα διδασκόμενα μαθήματα, το περιεχόμενο και οι ώρες διδασκαλίας τους, θ) ο τρόπος και η διαδικασία αξιολόγησης των μαθητών, ι) οι προϋποθέσεις επιτυχούς παρακολούθησης, ια) η στελέχωση των τάξεων αυτών με εκπαιδευτικό προσωπικό και ιβ) κάθε άλλο σχετικό θέμα, σύμφωνα με την παρ. 6 του άρθρου 123.
8. Με απόφαση του Υπουργού Παιδείας και Θρησκευμάτων, που εκδίδεται κατόπιν εισήγησης του Ε.Σ.Ε.Ε. και γνώμης του Κ.Ε.Γ., ρυθμίζονται θέματα σχετικά με τη διδασκαλία των μαθημάτων εκκλησιαστικής ειδίκευσης που αφορούν στη μελέτη της ελληνικής γλώσσας, όπως αυτή αποτυπώνεται κατά την ιστορική της διαδρομή στα εκκλησιαστικά κείμενα, σύμφωνα με την παρ. 5 του άρθρου 124.
9. Με κοινή απόφαση των Υπουργών Οικονομικών και Παιδείας και Θρησκευμάτων, κατόπιν εισήγησης του Ε.Σ.Ε.Ε., καθορίζονται, κατά παρέκκλιση των κείμενων διατάξεων, οι προϋποθέσεις, οι όροι και οι διαδικασίες πρόσληψης των διδασκόντων των γλωσσών του πρώτου εδαφίου της παρ. 2 του άρθρου 125 και κάθε άλλη σχετική λεπτομέρεια, σύμφωνα με το τρίτο εδάφιο της ίδιας παραγράφου.
10. Με απόφαση του Υπουργού Παιδείας και Θρησκευμάτων, μετά από εισήγηση του Ε.Σ.Ε.Ε.:
α) προσαρμόζονται οι διατάξεις που είναι σχετικές με τις παροχές και τις διευκολύνσεις μαθητών και μαθητριών στις ιδιαίτερες συνθήκες λειτουργίας των Ε.Σ., σύμφωνα με το άρθρο 126,
β) καθορίζονται: α) οι ειδικότερες προϋποθέσεις υπαγωγής στις κατηγορίες, β) τα ποσοστά θέσεων ανά κατηγορία, γ) τα αναγκαία δικαιολογητικά, δ) οι διαδικασίες επιλογής και ε) κάθε άλλο σχετικό θέμα, σύμφωνα με την παρ. 7 του άρθρου 123,
γ) μπορεί:
γα) να προσαρμόζονται οι διατάξεις της παρ. 1 του άρθρου 130 και της παρ. 1 του άρθρου 131 στις ιδιαίτερες συνθήκες λειτουργίας των Ε.Σ., σύμφωνα με την παρ. 2 του άρθρου 130 και την παρ. 2 του άρθρου 131 αντίστοιχα,
γβ) να ανατίθενται και άλλες αρμοδιότητες στη Σχολική Εφορεία, συναφείς με το έργο της και να ρυθμίζεται κάθε άλλο ειδικότερο θέμα που προκύπτει κατά την άσκηση αυτού, σύμφωνα με την παρ. 4 του άρθρου 133,
γγ) να ορίζονται οι ημέρες αργίας, εορτών και εκδηλώσεων στα Ε.Σ., σύμφωνα με την παρ. 2 του άρθρου 135.
11. Με κοινή απόφαση του Υπουργού Παιδείας και Θρησκευμάτων και του κατά περίπτωση αρμόδιου Υπουργού, κατόπιν εισήγησης του Ε.Σ.Ε.Ε., πραγματοποιείται η σύνδεση των Ε.Σ. με τους φορείς και καθορίζονται, με την ίδια απόφαση, το περιεχόμενο της σύνδεσης, καθώς και οι σχετικές προϋποθέσεις και η διαδικασία, σύμφωνα με την παρ. 1 του άρθρου 129.
12. Με κοινή απόφαση των Υπουργών Παιδείας και Θρησκευμάτων, Υγείας και Περιβάλλοντος και Ενέργειας καθορίζονται οι προϋποθέσεις, οι όροι, τα δικαιολογητικά, ο τύπος και κάθε άλλο ειδικότερο θέμα για τη χορήγηση της άδειας ίδρυσης και λειτουργίας μαθητικής εστίας, σύμφωνα με την παρ. 6 του άρθρου 134.
ΚΕΦΑΛΑΙΟ Β’
ΣΧΟΛΕΣ ΜΑΘΗΤΕΙΑΣ ΥΠΟΨΗΦΙΩΝ ΚΛΗΡΙΚΩΝ
Άρθρο 138
Μεταδευτεροβάθμια εκκλησιαστική εκπαίδευση
Οι Σχολές Μαθητείας Υποψήφιων Κληρικών (Σ.Μ.Υ.Κ.) παρέχουν μεταδευτεροβάθμια εκκλησιαστική ιερατική εκπαίδευση ως αποκεντρωμένες υπηρεσίες του Υπουργείου Παιδείας και Θρησκευμάτων και εποπτεύονται από τη Γενική Γραμματεία Θρησκευμάτων (Γ.Γ.Θ.). 
Άρθρο 139
Σκοπός των Σχολών Μαθητείας 
Υποψήφιων Κληρικών
Αποκλειστικός σκοπός των Σχολών Μαθητείας Υποψήφιων Κληρικών (Σ.Μ.Υ.Κ.) είναι η εκπαίδευση υποψήφιων κληρικών της, κατά το άρθρο 3 του Συντάγματος, Ανατολικής Ορθοδόξου Εκκλησίας του Χριστού, υψηλού μορφωτικού επιπέδου και εκκλησιαστικού ήθους, με προσήλωση στις δημοκρατικές αξίες, για να υπηρετήσουν στην Ελλάδα ή στις κοινότητες του απόδημου ελληνισμού. 
Άρθρο 140
Δίπλωμα μαθητείας
1. Στους απόφοιτους των Σχολών Μαθητείας Υποψήφιων Κληρικών (Σ.Μ.Υ.Κ.) χορηγείται δίπλωμα μαθητείας, το οποίο αντιστοιχεί στο Επίπεδο 5 του Εθνικού Πλαισίου Προσόντων.
2. Το δίπλωμα μαθητείας αποτελεί προϋπόθεση για τον διορισμό σε κενή οργανική θέση εφημερίου, μετά τη χειροτονία του σύμφωνα με τους ιερούς κανόνες της Ανατολικής Ορθοδόξου Εκκλησίας του Χριστού, σε ενορίες που βρίσκονται σε χωριά ή πόλεις με πληθυσμό έως σαράντα χιλιάδες (40.000) κατοίκους. Κατ’ εξαίρεση επιτρέπεται ο διορισμός κατόχων διπλώματος μαθητείας σε κενή οργανική θέση εφημερίου σε ενορίες που βρίσκονται σε πόλεις με πληθυσμό άνω των σαράντα χιλιάδων (40.000) κατοίκων, εφόσον δεν εμφανίζονται υποψήφιοι που είναι κάτοχοι πτυχίου ημεδαπού Ανώτατου Εκπαιδευτικού Ιδρύματος (Α.Ε.Ι.) ή νομίμως αναγνωρισμένου πτυχίου αλλοδαπού Α.Ε.Ι. ή πτυχιούχοι των Ανώτατων Εκκλησιαστικών Ακαδημιών (Α.Ε.Α.). Οι κληρικοί που είναι κάτοχοι διπλώματος μαθητείας, μετά τον διορισμό τους, εξελίσσονται στα Μισθολογικά Κλιμάκια (Μ.Κ.) της κατηγορίας Δευτεροβάθμιας Εκπαίδευσης (Δ.Ε.) με εισαγωγικό το Μ.Κ. 1 και καταληκτικό το Μ.Κ. 13 του άρθρου 9 του ν. 4354/2015 (Α’ 176). 
3. Η απόκτηση διπλώματος μαθητείας δεν θεμελιώνει δικαίωμα του κατόχου για διορισμό σε κενή οργανική θέση εφημερίου.
4. Κατ’ εξαίρεση επιτρέπεται ο διορισμός κληρικού σε κενή οργανική θέση εφημερίου, χωρίς τη λήψη του διπλώματος μαθητείας, σε οικισμούς με πληθυσμό κάτω των δύο χιλιάδων (2.000) κατοίκων, που ανήκουν σε ακριτική ή νησιωτική Μητρόπολη, αν συντρέχουν σωρευτικά οι ακόλουθες προϋποθέσεις: α) έχει ηλικία άνω του τριακοστού (30ού) έτους και όχι πέραν του πεντηκοστού (50ού), β) είναι έγγαμος και γ) είναι κάτοχος απολυτηρίου Γενικού Εκκλησιαστικού Λυκείου του ν. 3432/2006 (Α’ 14), Εκκλησιαστικού Λυκείου του παρόντος, Γενικού Λυκείου ή απολυτηρίου ή πτυχίου Επαγγελματικού Λυκείου ή αντίστοιχου τίτλου σπουδών σχολείου Δευτεροβάθμιας εκπαίδευσης της ημεδαπής ή της αλλοδαπής. Ο κληρικός υποχρεούται να παραμείνει στη θέση όπου διορίστηκε επί δέκα (10) έτη και δεν επιτρέπεται η απόσπαση, μετάθεση και γενικά η μετακίνησή του το διάστημα αυτό. Μετά τον διορισμό του εγγράφεται σε Σ.Μ.Υ.Κ. της επιλογής του, επιπλέον του αριθμού εισακτέων, και οφείλει εντός επτά (7) ετών από τη δημοσίευση του διορισμού του στην Εφημερίδα της Κυβερνήσεως να καταθέσει το δίπλωμα μαθητείας στις αρμόδιες υπηρεσίες, αλλιώς απολύεται αυτοδικαίως. Τόπος διεξαγωγής της μαθητείας, κατά τις προβλέψεις της παρ. 3 του άρθρου 143, θεωρείται η υπηρεσία του στην οργανική θέση όπου διορίστηκε. Με απόφαση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.) μπορεί να επιτρέπεται στον κληρικό η εξ αποστάσεως σύγχρονη ή ασύγχρονη εκπαίδευση συγκεκριμένων ή όλων των θεωρητικών μαθημάτων του εκπαιδευτικού προγράμματος της Σ.Μ.Υ.Κ. στο οποίο έχει εγγραφεί.
5. Η παρ. 2 δεν θίγει τις διατάξεις που ορίζουν ως προϋπόθεση για τον διορισμό σε κενή οργανική θέση εφημέριου τίτλο σπουδών τριτοβάθμιας εκπαίδευσης. 
Άρθρο 141
Ίδρυση, οργάνωση και λειτουργία των 
Σχολών Μαθητείας Υποψήφιων Κληρικών
1. Με κοινή απόφαση των Υπουργών Οικονομικών και Παιδείας και Θρησκευμάτων, ύστερα από εισήγηση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), ιδρύονται Σχολές Μαθητείας Υποψήφιων Κληρικών (Σ.Μ.Υ.Κ.) στην Αθήνα, στα Ιωάννινα και στην Κρήτη. Με απόφαση του Υπουργού Παιδείας και Θρησκευμάτων, ύστερα από εισήγηση του Ε.Σ.Ε.Ε., μπορεί να καταργούνται, να αναστέλλεται η λειτουργία ή να μεταφέρεται η έδρα των Σ.Μ.Υ.Κ., να καθορίζονται ο χρόνος έναρξης της κατάργησης, αναστολής λειτουργίας ή μεταφοράς έδρας, καθώς και τα ειδικότερα θέματα υπηρεσιακής κατάστασης του προσωπικού της Σ.Μ.Υ.Κ., τα θέματα που αφορούν στη διαχείριση και διάθεση της υλικοτεχνικής υποδομής της και κάθε ειδικότερο 
θέμα.
2. Με απόφαση του Υπουργού Παιδείας και Θρησκευμάτων, ύστερα από γνώμη του Ε.Σ.Ε.Ε., θεσπίζεται ο κανονισμός λειτουργίας των Σ.Μ.Υ.Κ., ο οποίος είναι προϋπόθεση για την έναρξη λειτουργίας τους.
Άρθρο 142
Σχολή Μαθητείας Υποψήφιων Κληρικών Ριζαρείου Εκκλησιαστικής Σχολής
1. Ιδρύεται και λειτουργεί, μετά από σύμφωνη γνώμη του Πολυμελούς Συμβουλίου, κατά τις διατάξεις του παρόντος, Σχολή Μαθητείας Υποψήφιων Κληρικών (Σ.Μ.Υ.Κ.) στο ίδρυμα με την επωνυμία «Ριζάρειος Εκκλησιαστική Σχολή» (Σ.Μ.Υ.Κ. της Ρ.Ε.Σ.), η οποία έχει ως αποκλειστικό σκοπό την εκπαίδευση υποψήφιων κληρικών της Ανατολικής Ορθοδόξου Εκκλησίας του Χριστού, υψηλού μορφωτικού επιπέδου και εκκλησιαστικού ήθους, σύμφωνα με τη διαθήκη των ιδρυτών της. Η Σ.Μ.Υ.Κ. της Ρ.Ε.Σ. υπάγεται στις διατάξεις του παρόντος για όλα τα θέματα του διδακτικού προσωπικού, των ιεροσπουδαστών και των σπουδαστικών θεμάτων και εποπτεύεται από τη Γ.Γ.Θ. του Υπουργείου Παιδείας και Θρησκευμάτων. Η Σ.Μ.Υ.Κ. της Ρ.Ε.Σ. στεγάζεται σε κτίριο του κτιριακού συγκροτήματος του ιδρύματος, σύμφωνα με απόφαση του Πολυμελούς Συμβουλίου της, η οποία καθορίζει και τον αύλειο χώρο του.
2. Με Προεδρικό Διάταγμα που εκδίδεται με πρόταση του Υπουργού Παιδείας και Θρησκευμάτων, ύστερα από σύμφωνη γνώμη του Πολυμελούς Συμβουλίου της Ρ.Ε.Σ., καθορίζονται τα ειδικά θέματα του διδακτικού προσωπικού, των ιεροσπουδαστών και των σπουδαστικών θεμάτων. Η γνώμη του Πολυμελούς Συμβουλίου της Ρ.Ε.Σ. θεωρείται ότι δόθηκε μετά την άπρακτη παρέλευση τριών (3) μηνών από την ημερομηνία που αυτή ζητείται από τον Υπουργό Παιδείας και Θρησκευμάτων. Στην περίπτωση αυτή το Προεδρικό Διάταγμα εκδίδεται κατόπιν γνώμης του Ε.Σ.Ε.Ε.
Άρθρο 143
Εκπαιδευτικά προγράμματα των Σχολών Μαθητείας Υποψήφιων Κληρικών
1. Η διάρκεια σπουδών στις Σχολές Μαθητείας Υποψήφιων Κληρικών (Σ.Μ.Υ.Κ.) ορίζεται σε δύο (2) έτη. Το εκπαιδευτικό πρόγραμμα αποτελείται από τα θεωρητικά μαθήματα, την ιερατική μαθητεία και την πτυχιακή εργασία. 
2. Τα θεωρητικά μαθήματα περιλαμβάνουν: α) κοινά υποχρεωτικά μαθήματα, τα οποία συνδέονται με τις αρχές του κράτους δικαίου, της δράσης της Δημόσιας Διοίκησης και της άσκησης καθηκόντων διοικήσεως των Ενοριών, β) κοινά υποχρεωτικά μαθήματα, τα οποία συνδέονται με το τελετουργικό έργο του πνευματικού - θρησκευτικού λειτουργού και την άσκηση ιερατικών καθηκόντων, γ) μαθήματα επιλογής που συνδέονται με τον διδακτικό ρόλο του θρησκευτικού λειτουργού - ποιμένα, τα οποία μπορούν να διαφέρουν μεταξύ των Σ.Μ.Υ.Κ. ως προς τον τίτλο και το περιεχόμενο ή τις ώρες διδασκαλίας, χωρίς όμως να μεταβάλλεται ο συνολικός αριθμός ωρών διδασκαλίας που προβλέπει το αναλυτικό πρόγραμμα σπουδών. Το εκπαιδευτικό και διδακτικό υλικό των θεωρητικών μαθημάτων των Σ.Μ.Υ.Κ. εκπονείται από το Ινστιτούτο Εκπαιδευτικής Πολιτικής (Ι.Ε.Π.) και διανέμεται ηλεκτρονικά ή εντύπως από το Ινστιτούτο Τεχνολογίας Υπολογιστών και Εκδόσεων (Ι.Τ.Υ.Ε.) «ΔΙΟΦΑΝΤΟΣ», κατόπιν εγκρίσεως του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.).
3. Η μαθητεία διεξάγεται στους Ιερούς Ναούς της Ανατολικής Ορθοδόξου Εκκλησίας του Χριστού και λοιπούς εκκλησιαστικούς χώρους ή ιδρύματα της Εκκλησίας της Ελλάδος, της Εκκλησίας της Κρήτης ή των Ιερών Μητροπόλεων των Δωδεκανήσων. Μπορεί, επίσης, να διεξάγεται και σε Ιερούς Ναούς ή εκκλησιαστικούς χώρους ή ιδρύματα που ανήκουν στο Οικουμενικό Πατριαρχείο ή το Πατριαρχείο Αλεξανδρείας ή το Πατριαρχείο Ιεροσολύμων ή το Πατριαρχείο Αντιοχείας ή την Αρχιεπισκοπή του Σινά και βρίσκονται εκτός της Ελληνικής Επικράτειας. Τα πάσης φύσεως έξοδα για τη διεξαγωγή της μαθητείας δεν επιβαρύνουν τον κρατικό 
προϋπολογισμό. 
4. Η ανάθεση πτυχιακής εργασίας πραγματοποιείται μετά την επιτυχή περάτωση όλων των θεωρητικών μαθημάτων και διεξάγεται παράλληλα με τη μαθητεία κατά το δεύτερο έτος σπουδών. 
5. Με απόφαση του Υπουργού Παιδείας και Θρησκευμάτων, κατόπιν εισήγησης του Ε.Σ.Ε.Ε., καθορίζονται:
α) Τα ωρολόγια και αναλυτικά προγράμματα σπουδών των θεωρητικών μαθημάτων και η διαδικασία αξιολόγησης των σπουδαστών. Στην εισήγηση του Ε.Σ.Ε.Ε. περιγράφονται: αα) σαφώς διατυπωμένα επιδιωκόμενα μαθησιακά αποτελέσματα που αναλύονται σε γνώσεις, δεξιότητες και ικανότητες κατά μάθημα, αβ) διδακτέα ύλη, διαμορφωμένη σύμφωνα με τα επιδιωκόμενα μαθησιακά αποτελέσματα κάθε μαθήματος, αγ) οδηγίες διδασκαλίας, συμπεριλαμβανομένων και των διδακτικών τεχνικών, των μεθόδων διδασκαλίας και των ενδεδειγμένων εποπτικών μέσων. 
β) Κάθε θέμα σχετικό με τη διεξαγωγή της ιερατικής μαθητείας και ιδίως οι υποχρεώσεις και τα δικαιώματα των σπουδαστών, οι επιδιωκόμενοι σκοποί και η διαδικασία αξιολόγησης των σπουδαστών.
6. Με απόφαση του Ε.Σ.Ε.Ε. καθορίζονται όλες οι σχετικές λεπτομέρειες για τη διεξαγωγή της πτυχιακής εργασίας.
Άρθρο 144
Δικαίωμα φοίτησης στις Σχολές Μαθητείας Υποψήφιων Κληρικών
1. Δικαίωμα φοίτησης στις Σχολές Μαθητείας Υποψήφιων Κληρικών (Σ.Μ.Υ.Κ.) έχουν Έλληνες πολίτες, κάτοχοι απολυτηρίου Γενικού Εκκλησιαστικού Λυκείου του ν. 3432/2006 (Α’ 14), Γενικού Εκκλησιαστικού Λυκείου του παρόντος, Γενικού Λυκείου ή κάτοχοι απολυτηρίου ή πτυχίου Επαγγελματικού Λυκείου ή αντίστοιχου τίτλου σπουδών σχολείου Δευτεροβάθμιας εκπαίδευσης της ημεδαπής ή της αλλοδαπής, που κατέχουν τα προσόντα για να χειροτονηθούν κληρικοί και έχουν εκπληρώσει τις στρατιωτικές τους υποχρεώσεις ή έχουν απαλλαγεί νόμιμα από αυτές. Η εκπλήρωση των στρατιωτικών υποχρεώσεων ή η νόμιμη απαλλαγή από αυτές αποδεικνύεται με πιστοποιητικό στρατολογικής κατάστασης τύπου Α’.
2. Δικαίωμα φοίτησης στις Σ.Μ.Υ.Κ. έχουν οι ομογενείς, οι οποίοι έχουν συμπληρώσει το δέκατο όγδοο έτος (18ο) της ηλικίας τους, είναι κάτοχοι τίτλων ισότιμων προς εκείνους της παρ. 1 και έχουν τα προσόντα για να χειροτονηθούν κληρικοί.
3. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), μπορεί να επιτρέπεται η φοίτηση αλλοδαπών, πολιτών κρατών εντός ή εκτός Ευρωπαϊκής Ένωσης, οι οποίοι έχουν συμπληρώσει το δέκατο όγδοο έτος (18ο) της ηλικίας τους και είναι κάτοχοι τίτλων ισότιμων προς εκείνους της παρ. 1. Με την ίδια απόφαση καθορίζονται επίσης οι όροι, οι προϋποθέσεις και η διαδικασία εγγραφής, τα κριτήρια επιλογής, τα δικαιολογητικά εγγραφής, μπορεί να θεσπίζονται δίδακτρα φοίτησης και το ύψος τους για τους πολίτες κρατών εκτός Ευρωπαϊκής Ένωσης και ρυθμίζεται κάθε άλλο ειδικότερο θέμα.
Άρθρο 145
Εισαγωγή ιεροσπουδαστών στις Σχολές Μαθητείας Υποψήφιων Κληρικών
1. Η εισαγωγή των ιεροσπουδαστών στις Σχολές Μαθητείας Υποψήφιων Κληρικών (Σ.Μ.Υ.Κ.) γίνεται κατόπιν επιλογής που πραγματοποιείται σε δύο (2) στάδια. Στο πρώτο στάδιο διενεργούνται οι προφορικές συνεντεύξεις των υποψηφίων. Οι επιτυχόντες συμμετέχουν στο δεύτερο στάδιο κατά το οποίο εξετάζονται γραπτά.
2. Για τη διενέργεια της διαδικασίας επιλογής συστήνεται για κάθε Σ.Μ.Υ.Κ. πενταμελής Επιτροπή Επιλογής. Κάθε επιτροπή αποτελείται από: α) τρία (3) μέλη τα οποία ορίζουν η Διαρκής Ιερά Σύνοδος της Εκκλησίας της Ελλάδος για τις Σ.Μ.Υ.Κ. Αθηνών και Ιωαννίνων, η Ιερά Επαρχιακή Σύνοδος της Εκκλησίας της Κρήτης για τη Σ.Μ.Υ.Κ. Κρήτης και ένα από τα τρία μέλη είναι γιατρός με ειδικότητα στην ψυχιατρική, β) ένα (1) μέλος Δ.Ε.Π. των Θεολογικών Σχολών της ημεδαπής ή έναν (1) εκπαιδευτικό κλάδου ΠΕ01 της Δευτεροβάθμιας γενικής εκπαίδευσης ή Εκκλησιαστικών Σχολείων (Ε.Σ.) και γ) ένα (1) μέλος Δ.Ε.Π. των Φιλοσοφικών Σχολών της ημεδαπής ή εκπαιδευτικό κλάδου ΠΕ02 της Δευτεροβάθμιας γενικής εκπαίδευσης ή Ε.Σ., τους οποίους ορίζει ο Υπουργός Παιδείας και Θρησκευμάτων. Η συμμετοχή στην Επιτροπή Επιλογής είναι άμισθη. Η συγκρότηση της επιτροπής γίνεται με απόφαση του Υπουργού Παιδείας και Θρησκευμάτων.
3. Με απόφαση του Υπουργού Παιδείας και Θρησκευμάτων, η οποία εκδίδεται κατόπιν εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), καθορίζονται:
α) Ο αριθμός των εισακτέων στις Σ.Μ.Υ.Κ.. Στη Σ.Μ.Υ.Κ. της Ρ.Ε.Σ. ο αριθμός των εισακτέων ορίζεται με απόφαση του Υπουργού Παιδείας, η οποία εκδίδεται κατόπιν εισήγησης του Πολυμελούς Συμβουλίου.
β) Το χρονικό διάστημα, ο τρόπος και η διαδικασία υποβολής των αιτήσεων των υποψηφίων.
γ) Η κοινή ημερομηνία διεξαγωγής των γραπτών εξετάσεων των Σ.Μ.Υ.Κ..
δ) Κάθε λεπτομέρεια σχετικά με τη λειτουργία των Επιτροπών Επιλογής των Σ.Μ.Υ.Κ.. 
ε) Κάθε ειδικότερο θέμα σχετικό με τη διαδικασία της συνέντευξης, τις θεματικές της εξεταστέας ύλης και τη βαθμολόγηση των γραπτών εξετάσεων.
στ) Κάθε άλλο ειδικότερο θέμα σχετικό με τη διαδικασία επιλογής.
4. Για τη συμμετοχή στη διαδικασία επιλογής οι υποψήφιοι υποβάλλουν αίτηση με τα εξής δικαιολογητικά: α) βιογραφικό σημείωμα, β) τους τίτλους της παρ. 1 του άρθρου 144 και γ) βεβαίωση Μητροπολίτη της Εκκλησίας της Ελλάδος ή της Εκκλησίας της Κρήτης ή των Ιερών Μητροπόλεων της Δωδεκανήσου ότι κατέχουν τα προσόντα για να χειροτονηθούν κληρικοί.
Άρθρο 146
Πρώτο στάδιο επιλογής ιεροσπουδαστών
1. Η Επιτροπή Επιλογής αξιολογεί τη γενική συγκρότηση και προσωπικότητα του υποψηφίου, την έφεσή του προς την ιεροσύνη και την ικανότητά του να ανταποκρίνεται στις αρχές από τις οποίες εμπνέονται η Ορθοδοξία και ο Ιερός Κλήρος. 
2. Η Επιτροπή Επιλογής κάθε Σχολής Μαθητείας Υποψήφιων Κληρικών (Σ.Μ.Υ.Κ.) συντάσσει πίνακα επιτυχόντων του πρώτου σταδίου και τον κοινοποιεί στη Διεύθυνση Θρησκευτικής Εκπαίδευσης και Διαθρησκευτικών Σχέσεων, η οποία τον αναρτά στην ιστοσελίδα του Υπουργείου Παιδείας και Θρησκευμάτων. Η Επιτροπή Επιλογής της Σ.Μ.Υ.Κ. της Ρ.Ε.Σ. κοινοποιεί τον πίνακα του πρώτου εδαφίου και στο Πολυμελές Συμβούλιο του ιδρύματος.
Άρθρο 147
Δεύτερο στάδιο επιλογής ιεροσπουδαστών
1. Οι υποψήφιοι εξετάζονται γραπτώς στα εξής γνωστικά αντικείμενα: α) ελληνική ιστορία και β) θρησκευτικά. Η βαθμολόγηση των γραπτών γίνεται στην κλίμακα ένα (1) έως είκοσι (20) και επιτυχόντες θεωρούνται όσοι έχουν συγκεντρώσει τουλάχιστον τον βαθμό δέκα (10) σε κάθε εξεταζόμενο γνωστικό αντικείμενο.
2. Το Εποπτικό Συμβουλίο Εκκλησιαστικής Εκπαίδευσης (Ε.Σ.Ε.Ε.) επιλέγει τα κοινά θέματα των εξετάσεων και εκδίδει οδηγίες και διευκρινίσεις προς την Επιτροπή Επιλογής για τον τρόπο διόρθωσης των γραπτών δοκιμίων. 
3. Καθηγητές των Εκκλησιαστικών Σχολείων (Ε.Σ.) οι οποίοι ορίζονται με απόφαση του Ε.Σ.Ε.Ε., βαθμολογούν τα γραπτά. Η Επιτροπή Επιλογής κάθε Σχολής Μαθητείας Υποψήφιων Κληρικών (Σ.Μ.Υ.Κ.) συντάσσει τον πίνακα των επιτυχόντων, τον οποίο αποστέλλει στο Ε.Σ.Ε.Ε.. Το Ε.Σ.Ε.Ε. καταρτίζει τον πίνακα εισακτέων σε κάθε Σ.Μ.Υ.Κ. και τον κοινοποιεί στη Διεύθυνση Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. Ο πίνακας εισακτέων για κάθε Σ.Μ.Υ.Κ. κυρώνεται από τον Γενικό Γραμματέα Θρησκευμάτων και αναρτάται στην ιστοσελίδα του Υπουργείου Παιδείας και Θρησκευμάτων. Ο πίνακας εισακτέων της Σ.Μ.Υ.Κ. της Ρ.Ε.Σ. κοινοποιείται και στο Πολυμελές Συμβούλιο του ιδρύματος. 
4. Δεκτοί στις Σ.Μ.Υ.Κ. γίνονται κατά φθίνουσα βαθμολογική σειρά οι επιτυχόντες, ωσότου συμπληρωθεί ο αριθμός εισακτέων που προβλέπει η απόφαση του Υπουργού Παιδείας και Θρησκευμάτων της περ. α) της παρ. 3 του άρθρου 145. Μετεγγραφή εισαχθέντα σε άλλο Σ.Μ.Υ.Κ. δεν επιτρέπεται. 
5. Αν μετά την κύρωση του πίνακα εισακτέων υπάρξουν κενές θέσεις ή αυτές προκύψουν λόγω μη εγγραφής επιτυχόντα, κάθε Σ.Μ.Υ.Κ. γνωστοποιεί, μέσω της ιστοσελίδας του, τον αριθμό των κενών θέσεων που προέκυψαν. Στην περίπτωση αυτή, κάθε επιτυχών και μη εισακτέος δικαιούται εντός δεκαπέντε (15) ημερών από τη γνωστοποίηση του πρώτου εδαφίου να υποβάλει αίτηση στο Ε.Σ.Ε.Ε. ζητώντας την κάλυψη της θέσης, με βάση τη βαθμολογία του. Η κάλυψη της κενής θέσης γίνεται με απόφαση του Γενικού Γραμματέα Θρησκευμάτων, κατόπιν εισήγησης του Ε.Σ.Ε.Ε.. 
6. Αν προκύψουν κενές θέσεις λόγω αποχώρησης εισαχθέντων εντός δύο (2) μηνών από την έναρξη του εκπαιδευτικού έτους, η Σ.Μ.Υ.Κ. γνωστοποιεί μέσω της ιστοσελίδας της τον αριθμό των κενών θέσεων που προέκυψαν και καλεί, μέσω ηλεκτρονικού ταχυδρομείου, όλους τους επιτυχόντες και μη εισακτέους να υποβάλουν αίτηση στο Ε.Σ.Ε.Ε. ζητώντας την κάλυψη της θέσης εντός τριών (3) εργάσιμων ημερών από την ημερομηνία της πρόσκλησης. Η κάλυψη της κενής θέσης γίνεται με απόφαση του Γενικού Γραμματέα Θρησκευμάτων, κατόπιν εισήγησης του Ε.Σ.Ε.Ε, με βάση τη βαθμολογία που έλαβαν οι υποψήφιοι. 
Άρθρο 148
Διδακτικό προσωπικό των Σχολών Μαθητείας Υποψήφιων Κληρικών
1. Στις Σχολές Μαθητείας Υποψήφιων Κληρικών (Σ.Μ.Υ.Κ.) έχουν δικαίωμα να διδάξουν τα θεωρητικά μαθήματα καθηγητές των Ανώτατων Εκπαιδευτικών Ιδρυμάτων (Α.Ε.Ι.) και ιδίως των Θεολογικών Σχολών, το διδακτικό προσωπικό των προγραμμάτων ιερατικών σπουδών των Ανώτατων Εκκλησιαστικών Ακαδημιών (Α.Ε.Α.), οι εκπαιδευτικοί της δημόσιας γενικής ή της εκκλησιαστικής Δευτεροβάθμιας εκπαίδευσης που είναι κάτοχοι μεταπτυχιακού τίτλου ειδίκευσης ή διδακτορικού και οι κληρικοί που κατέχουν οργανική θέση εφημερίου, έχουν τα προσόντα διορισμού στη δημόσια Δευτεροβάθμια εκπαίδευση και είναι κάτοχοι μεταπτυχιακού τίτλου ειδίκευσης ή διδακτορικού.
2. Στον ιστότοπο του Υπουργείου Παιδείας και Θρησκευμάτων δημοσιεύεται πρόσκληση του Γενικού Γραμματέα Θρησκευμάτων, ύστερα από εισηγήσεις των Διευθυντών των Σ.Μ.Υ.Κ., με την οποία καλούνται οι ενδιαφερόμενοι που έχουν τα νόμιμα προσόντα και επιθυμούν να διδάξουν στις Σ.Μ.Υ.Κ., να υποβάλουν αίτηση που συνοδεύεται από τα αναγκαία δικαιολογητικά, εντός της προθεσμίας που προβλέπεται στην προκήρυξη. Η αίτηση συνοδεύεται από βιογραφικό σημείωμα, στο οποίο αναφέρονται οι σπουδές, το συγγραφικό και λοιπό έργο τους.
3. Οι υποψήφιοι για τη διδασκαλία των θεωρητικών μαθημάτων επιλέγονται από το Ε.Σ.Ε.Ε.. 
4. Οι εκπαιδευτικοί της δημόσιας γενικής Δευτεροβάθμιας εκπαίδευσης που επιλέγονται μπορούν να αποσπώνται με απόφαση του αρμοδίου οργάνου του Υπουργείου Παιδείας και Θρησκευμάτων επί τρία (3) έτη ή να διατίθενται για τη συμπλήρωση του διδακτικού τους ωραρίου στη Σ.Μ.Υ.Κ.. Τα μέλη Διδακτικού Ερευνητικού Προσωπικού (Δ.Ε.Π.) των Α.Ε.Ι. που επιλέγονται ή το διδακτικό προσωπικό των Α.Ε.Α. απασχολούνται σύμφωνα με τις σχετικές διατάξεις για την παροχή διδακτικού έργου. Οι κληρικοί που επιλέγονται τοποθετούνται στη Σ.Μ.Υ.Κ. με απόφαση του αρμοδίου οργάνου του Υπουργείου Παιδείας και Θρησκευμάτων, κατόπιν σύμφωνης γνώμης του Μητροπολίτη στη Μητρόπολη του οποίου ανήκουν οργανικά, για θητεία τριών ετών. Το διδακτικό προσωπικό των Σ.Μ.Υ.Κ. δεν δικαιούται πρόσθετης αμοιβής από το Δημόσιο.
5. Το διδακτικό και εργασιακό ωράριο του Διευθυντή και του λοιπού διδακτικού προσωπικού που υπηρετούν στις Σ.Μ.Υ.Κ. καθορίζεται με απόφαση του Υπουργού Παιδείας και Θρησκευμάτων.
6. Η ιερατική μαθητεία διεξάγεται αποκλειστικά υπό την ευθύνη κληρικών. 
7. Τα κριτήρια, η διαδικασία στην οποία συμπεριλαμβάνεται και συνέντευξη και κάθε άλλο θέμα σχετικό με τη διαδικασία επιλογής του διδακτικού προσωπικού των θεωρητικών μαθημάτων καθορίζονται με απόφαση του Υπουργού Παιδείας και Θρησκευμάτων, κατόπιν εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). 
Άρθρο 149
Όργανα διοίκησης των Σχολών Μαθητείας Υποψήφιων Κληρικών
Όργανα διοίκησης των Σχολών Μαθητείας Υποψήφιων Κληρικών (Σ.Μ.Υ.Κ.) είναι σε εθνικό επίπεδο, το Εποπτικό Συμβούλιο Εκκλησιαστικής Εκπαίδευσης (Ε.Σ.Ε.Ε.) και σε επίπεδο εκπαιδευτικής μονάδας, ο Διευθυντής.
Άρθρο 150
Διευθυντής της Σχολής Μαθητείας Υποψήφιων Κληρικών 
1. Ο Διευθυντής της Σχολής Μαθητείας Υποψήφιων Κληρικών (Σ.Μ.Υ.Κ.) είναι κληρικός που κατέχει οργανική θέση εφημέριου σε Ιερά Μητρόπολη της Ελληνικής Επικράτειας, μέλος του διδακτικού προσωπικού της σχολής και ορίζεται με απόφαση του Υπουργού Παιδείας και Θρησκευμάτων, κατόπιν αιτιολογημένης εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). Η θητεία του διαρκεί τρία (3) έτη και μπορεί να ανανεώνεται. Ο Διευθυντής λαμβάνει τις αποδοχές της οργανικής του θέσης και το επίδομα που προβλέπει το άρθρο 16 του ν. 4354/2015 (Α’ 176) για την κατοχή θέσης Διευθυντή δημόσιου Ινστιτούτου Επαγγελματικής Κατάρτισης (Ι.Ε.Κ.). Ειδικά οι υποψήφιοι για τη θέση του Διευθυντή στη Σ.Μ.Υ.Κ. της Ριζάρειου Εκκλησιαστικής Σχολής (Ρ.Ε.Σ.) πραγματοποιούν συνέντευξη με το Πολυμελές Συμβούλιο του Ιδρύματος πριν την εισήγηση του Ε.Σ.Ε.Ε., η οποία μπορεί να διενεργείται και ηλεκτρονικά εξ αποστάσεως. Το Πολυμελές Συμβούλιο της Ρ.Ε.Σ. αποστέλλει αμελλητί στο Ε.Σ.Ε.Ε. τη γνώμη του για κάθε υποψήφιο χωρίς αξιολογική κατάταξη. Το Πολυμελές Συμβούλιο μπορεί να διατυπώσει ειδική και πλήρως αιτιολογημένη αντίρρηση κατά της εισήγησης του Ε.Σ.Ε.Ε. μέσα σε αποκλειστική προθεσμία τριών (3) εργάσιμων ημερών από την επομένη της γνωστοποίησής της στο Συμβούλιο του ιδρύματος. Στην περίπτωση αυτή αποφασίζει ο Προϊστάμενος της Διεύθυνσης Θρησκευτικής Εκπαίδευσης και Διαθρησκευτικών Σχέσεων και στη συνέχεια εφαρμόζεται το πρώτο εδάφιο.
2. Ο Διευθυντής της Σ.Μ.Υ.Κ. ασκεί ιδίως τις ακόλουθες αρμοδιότητες: 
α) συντονίζει και έχει την ευθύνη για την εύρυθμη διοικητική λειτουργία της Σ.Μ.Υ.Κ.,
β) μεριμνά και έχει την ευθύνη: 
βα) για την τήρηση των νόμων, των αποφάσεων, των οδηγιών και των εγκυκλίων που εκδίδουν τα αρμόδια όργανα της Διοίκησης,
ββ) για την έγκαιρη και αξιόπιστη ενημέρωση και συνεργασία, με το Ε.Σ.Ε.Ε. και τη Διεύθυνση Θρησκευτικής Εκπαίδευσης και Διαθρησκευτικών Σχέσεων της Γενικής Γραμματείας Θρησκευμάτων (Γ.Γ.Θ.) του Υπουργείου Παιδείας και Θρησκευμάτων, για την επίλυση κάθε θέματος σχετικού με τη λειτουργία της Σ.Μ.Υ.Κ.,
γ) αναθέτει στο διδακτικό προσωπικό συγκεκριμένα καθήκοντα που συνδέονται με το γενικότερο εκπαιδευτικό έργο της Σ.Μ.Υ.Κ., με την υλοποίηση καινοτόμων εκπαιδευτικών προγραμμάτων και δράσεων, καθώς και με την εφαρμογή προγραμμάτων αξιοποίησης των νέων τεχνολογιών και της πληροφορικής,
δ) χορηγεί στο προσωπικό της Σ.Μ.Υ.Κ. τις νόμιμες άδειες.
Ο Διευθυντής της Σ.Μ.Υ.Κ. είναι επίσης αρμόδιος για κάθε άλλο συναφές με τη λειτουργία της Σ.Μ.Υ.Κ. θέμα. 
3. Αν ο Διευθυντής κωλύεται ή απουσιάζει, προσωρινά, ορίζει μέλος του διδακτικού προσωπικού της Σ.Μ.Υ.Κ. που τον αναπληρώνει.
4. Εάν παραιτηθεί ή εκλείψει ο Διευθυντής πριν τη λήξη της θητείας του, τότε επιλέγεται ως Διευθυντής μέλος του διδακτικού προσωπικού για το υπόλοιπο της θητείας του Διευθυντή, σύμφωνα με τις προβλέψεις του παρόντος. 
5. Οι ειδικότερες αρμοδιότητες των Διευθυντών των Σ.Μ.Υ.Κ. καθορίζονται με απόφαση του Υπουργού Παιδείας και Θρησκευμάτων, κατόπιν εισήγησης του Ε.Σ.Ε.Ε.. 
6. Ο Διευθυντής της Σ.Μ.Υ.Κ. της Ρ.Ε.Σ. κοινοποιεί στο Πολυμελές Συμβούλιο του Ιδρύματος τις άδειες που ο ίδιος χορηγεί σύμφωνα με την περ. δ) της παρ. 2.
7. Ο Διευθυντής της Σ.Μ.Υ.Κ. της Ρ.Ε.Σ. υποβάλλει ανά εξάμηνο στο Πολυμελές Συμβούλιο του ιδρύματος έκθεση πεπραγμένων για τη λειτουργία της σχολής, την οποία κοινοποιεί στη Διεύθυνση Θρησκευτικής Εκπαίδευσης και Διαθρησκευτικών Σχέσεων του Υπουργείου Παιδείας και Θρησκευμάτων. 
Άρθρο 151
Στέγαση των Σχολών Μαθητείας Υποψήφιων Κληρικών
1. Οι Σχολές Μαθητείας Υποψήφιων Κληρικών (Σ.Μ.Υ.Κ.) μπορούν να στεγάζονται σε κτίρια που παραχωρούνται κατά χρήση χωρίς αντάλλαγμα και ανήκουν σε Ιερές Μητροπόλεις, Ιερές Ενορίες, Ιερές Μονές, εκκλησιαστικά ιδρύματα, ιδρύματα μη κερδοσκοπικού χαρακτήρα, σε Ο.Τ.Α. πρώτου ή δευτέρου βαθμού ή ανήκουν στο Δημόσιο, με την επιφύλαξη του τελευταίου εδαφίου της παρ. 1 του άρθρου 142. Οι Ιερές Μητροπόλεις, οι Ιερές Ενορίες, οι Ιερές Μονές, τα εκκλησιαστικά ιδρύματα και τα ιδρύματα μη κερδοσκοπικού χαρακτήρα απαλλάσσονται από την υποχρέωση καταβολής κάθε είδους φόρων και τελών για την ακίνητη περιουσία που παραχωρούν δωρεάν για τη στέγαση των Σ.Μ.Υ.Κ..
2. Κάθε ειδικότερο θέμα σχετικό με τη στέγαση των Σ.Μ.Υ.Κ. ρυθμίζεται με κοινή απόφαση των Υπουργών Παιδείας και Θρησκευμάτων και Περιβάλλοντος και Ενέργειας, κατόπιν εισήγησης του Ε.Σ.Ε.Ε., καθώς και του Πολυμελούς Συμβουλίου ειδικώς για τη Σ.Μ.Υ.Κ. της Ριζαρείου Εκκλησιαστικής Σχολής (Ρ.Ε.Σ.).
Άρθρο 152
Ιατροφαρμακευτικές και νοσοκομειακές δαπάνες σπουδαστών
Το Δημόσιο καλύπτει τις ιατροφαρμακευτικές και νοσοκομειακές δαπάνες των ιεροσπουδαστών των Σχολών Μαθητείας Υποψήφιων Κληρικών (Σ.Μ.Υ.Κ.), εφόσον δεν είναι άμεσα ή έμμεσα ασφαλισμένοι. Με κοινή απόφαση των Υπουργών Εργασίας και Κοινωνικών Υποθέσεων, Παιδείας και Θρησκευμάτων, Υγείας και Οικονομικών ρυθμίζονται οι σχετικές λεπτομέρειες.
Άρθρο 153
Πρόσβαση στις Θεολογικές Σχολές και 
στα προγράμματα ιερατικών σπουδών 
των Ανώτατων Εκκλησιαστικών Ακαδημιών 
1. Οι κάτοχοι του διπλώματος μαθητείας των Σχολών Μαθητείας Υποψήφιων Κληρικών (Σ.Μ.Υ.Κ.) δύνανται να εισάγονται στα Τμήματα των Θεολογικών Σχολών της ημεδαπής ή στα Προγράμματα Ιερατικών Σπουδών των Ανώτατων Εκκλησιαστικών Ακαδημιών (Α.Ε.Α.), αποκλειστικά με κατατακτήριες εξετάσεις που διενεργούνται με την επιμέλεια των ιδρυμάτων υποδοχής. 
2. Οι κατατακτήριες εξετάσεις αφορούν σε εξέταση με θέματα ανάπτυξης σε τρία (3) μαθήματα του προγράμματος σπουδών του ιδρύματος υποδοχής. Στην επιλογή των υποψηφίων διασφαλίζονται η διαφάνεια και το αδιάβλητο της διαδικασίας. Η σειρά επιτυχίας των υποψηφίων καθορίζεται από το άθροισμα της βαθμολογίας όλων των μαθημάτων στα οποία εξετάζονται. Στη σειρά αυτήν περιλαμβάνονται όσοι έχουν συγκεντρώσει συνολική βαθμολογία τουλάχιστον τριάντα (30) μονάδες και με την προϋπόθεση ότι έχουν συγκεντρώσει δέκα (10) μονάδες τουλάχιστον σε καθένα από τα τρία (3) μαθήματα. Η κατάταξη γίνεται κατά φθίνουσα σειρά βαθμολογίας μέχρι να καλυφθεί το προβλεπόμενο ποσοστό.
3. Με απόφαση των αρμόδιων οργάνων των ιδρυμάτων υποδοχής, οι υποψήφιοι που εισάγονται μπορούν να απαλλαγούν, ύστερα από αίτησή τους, της υποχρέωσης εγγραφής και παρακολούθησης της διδασκαλίας των μαθημάτων του προγράμματος σπουδών, υποχρεωτικών και επιλογής, το περιεχόμενο των οποίων είχαν διδαχθεί πλήρως ή επαρκώς στη Σ.Μ.Υ.Κ., αλλά σε καμία περίπτωση δεν μπορούν να απαλλαγούν από την υποχρέωση εξέτασης σε αυτά, σύμφωνα με όσα ορίζονται στο πρόγραμμα σπουδών. Από την υποχρέωση εξέτασης εξαιρούνται τα μαθήματα, στα οποία εξετάσθηκαν για την εισαγωγή τους.
4. Τα αρμόδια όργανα των ιδρυμάτων υποδοχής αποφασίζουν τη διενέργεια των εξετάσεων και καθορίζουν τις προϋποθέσεις, τους όρους, τη διαδικασία εισαγωγής και εγγραφής, τον χρόνο και τον τόπο διενέργειας των εξετάσεων, τα εξεταστέα μαθήματα, τον αριθμό των εισακτέων και κάθε άλλο ειδικότερο ζήτημα.
5. Οι κατατακτήριες εξετάσεις για τους κατόχους του διπλώματος μαθητείας των Σ.Μ.Υ.Κ. διέπονται αποκλειστικά από τις διατάξεις του παρόντος. 
Άρθρο 154
Χρηματοδότηση Σχολών Μαθητείας Υποψήφιων Κληρικών
Οι λειτουργικές δαπάνες, οι δαπάνες εκπαιδευτικού υλικού και εξοπλισμού και οι συνήθεις δαπάνες συντήρησης των κτιρίων στα οποία λειτουργούν οι Σχολές Μαθητείας Υποψήφιων (Σ.Μ.Υ.Κ.) βαρύνουν τον Τακτικό Προϋπολογισμό ή το Πρόγραμμα Δημοσίων Επενδύσεων του Υπουργείου Παιδείας και Θρησκευμάτων. Οι δαπάνες του πρώτου εδαφίου για τη Σ.Μ.Υ.Κ. της Ριζαρείου Εκκλησιαστικής Σχολής (Ρ.Ε.Σ.) βαρύνουν τον ετήσιο προϋπολογισμό του ιδρύματος.
Άρθρο 155
Εφορεία Λειτουργίας Σχολών Μαθητείας Υποψήφιων Κληρικών
1. Με απόφαση του Υπουργού Παιδείας και Θρησκευμάτων μπορεί να συστήνεται ιδία τριμελής εφορεία για τη στήριξη της διοικητικής λειτουργίας των Σχολών Μαθητείας Υποψήφιων Κληρικών (Σ.Μ.Υ.Κ.) και ορίζονται οι αρμοδιότητές της. Η θητεία των μελών είναι διετής και σε αυτές μετέχουν: α) ο επιχώριος Μητροπολίτης ως Πρόεδρος με τον νόμιμο αναπληρωτή του, β) ο Διευθυντής της Σ.Μ.Υ.Κ., με τον αναπληρωτή του σύμφωνα με την παρ. 3 του άρθρου 150, και γ) ένα εξέχον μέλος της τοπικής κοινωνίας που υποδεικνύεται από τη Διαρκή Ιερά Σύνοδο με τον αναπληρωτή του. 
2. Το Πολυμελές Συμβούλιο ασκεί τις αρμοδιότητες της Εφορείας για τη στήριξη της διοικητικής λειτουργίας της Σ.Μ.Υ.Κ. της Ριζαρείου Εκκλησιαστικής Σχολής (Ρ.Ε.Σ.) και έχει τη γενική επιστασία όλων των κτιρίων και του Ιερού Ναού στο κτήμα της Ρ.Ε.Σ.. Με απόφαση του Πολυμελούς Συμβουλίου της Ρ.Ε.Σ. και σε συνεργασία με τον Διευθυντή της Σ.Μ.Υ.Κ., κατόπιν έγκρισης του Προϊσταμένου της Διεύθυνσης Θρησκευτικής Εκπαίδευσης και Διαθρησκευτικών Σχέσεων μπορεί να διοργανώνονται καλλιτεχνικές εκδηλώσεις, διαλέξεις, παραστάσεις και συμμετοχή σε πανελλήνιους ή διεθνείς διαγωνισμούς με δαπάνη του ιδρύματος.
Άρθρο 156
Σύνδεση των Σχολών Μαθητείας Υποψήφιων Κληρικών με φορείς
Οι Σχολές Μαθητείας Υποψήφιων Κληρικών (Σ.Μ.Υ.Κ.) μπορεί να συνδέονται: α) με τις Θεολογικές Σχολές και τις Α.Ε.Α. της Χώρας, β) με ερευνητικούς φορείς και γ) με κοινωφελή ιδρύματα. Η σύνδεση των Σ.Μ.Υ.Κ., το περιεχόμενό της, οι σχετικές προϋποθέσεις και η διαδικασία, προβλέπονται με απόφαση του Υπουργού Παιδείας και Θρησκευμάτων, κατόπιν ειδικά αιτιολογημένης εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.). Αν ο φορέας ή το κοινωφελές ίδρυμα υπάγεται ή εποπτεύεται από άλλο Υπουργείο, εκδίδεται κοινή απόφαση του Υπουργού Παιδείας και Θρησκευμάτων με τον κατά περίπτωση αρμόδιο Υπουργό.
Άρθρο 157
Αξιολόγηση του εκπαιδευτικού προγράμματος των Σχολών Μαθητείας Υποψήφιων Κληρικών και του προσωπικού τους
1. Αντικείμενο της αξιολόγησης είναι η αποτελεσματικότητα του εκπαιδευτικού προγράμματος των Σχολών Μαθητείας Υποψήφιων Κληρικών (Σ.Μ.Υ.Κ.) και η αποδοτικότητα του διδακτικού προσωπικού, με αποκλειστικό σκοπό τη διασφάλιση και τη διαρκή βελτίωση της ποιότητας του προσφερόμενου εκπαιδευτικού έργου και των εκπαιδευτικών αποτελεσμάτων. 
2. Στο τέλος του δεύτερου έτους σπουδών της κάθε σειράς εισαγωγής διενεργείται εσωτερική αξιολόγηση των Σ.Μ.Υ.Κ. Ειδικότερα, το τελευταίο δεκαπενθήμερο του Μαΐου οι τελειόφοιτοι των Σ.Μ.Υ.Κ. αξιολογούν με ειδικές εκθέσεις το πρόγραμμα σπουδών, το εκπαιδευτικό και διδακτικό υλικό των θεωρητικών μαθημάτων, την ιερατική μαθητεία και τους διδάσκοντες, συμπεριλαμβανομένου του Διευθυντή. 
3. Στο χρονικό διάστημα του δεύτερου εδαφίου της παρ. 2, ο Διευθυντής της Σ.Μ.Υ.Κ. αξιολογεί με ειδική έκθεση το πρόγραμμα σπουδών, το εκπαιδευτικό και διδακτικό υλικό των θεωρητικών μαθημάτων και την ιερατική μαθητεία. 
4. Στα τέλη Μαΐου κάθε τετραετίας διενεργείται, από το Εποπτικό Συμβούλιο Εκκλησιαστικής Εκπαίδευσης (Ε.Σ.Ε.Ε.) και από την Εκκλησία της Ελλάδος για τις Σ.Μ.Υ.Κ. Αθήνας και Ιωάννινων και από την Εκκλησία της Κρήτης για τη Σ.Μ.Υ.Κ. Κρήτης, εξωτερική αξιολόγηση για την επίτευξη από τις Σ.Μ.Υ.Κ. των σκοπών της παρ. 1. Οι εκθέσεις εσωτερικής αξιολόγησης των παρ. 2 και 3 αποτελούν τη βάση για την εξωτερική αξιολόγηση των Σ.Μ.Υ.Κ.. Το Ε.Σ.Ε.Ε. με βάση την έκθεση αξιολόγησης γνωμοδοτεί ή εισηγείται για τα θέματα που αποτελούν το αντικείμενο της αξιολόγησης στον Γενικό Γραμματέα Θρησκευμάτων. 
5. Η εξωτερική αξιολόγηση της Σ.Μ.Υ.Κ. της Ρ.Ε.Σ. διενεργείται τόσο από το Πολυμελές Συμβούλιο της Ριζαρείου Εκκλησιαστικής Σχολής (Ρ.Ε.Σ.) όσο και από το Ε.Σ.Ε.Ε.. Το Ε.Σ.Ε.Ε., με βάση την έκθεση αξιολόγησης, γνωμοδοτεί ή εισηγείται για τα θέματα που αποτελούν το αντικείμενο της αξιολόγησης στον Γενικό Γραμματέα Θρησκευμάτων. 
6. Η διαδικασία, ο τρόπος, οι μέθοδοι και κάθε άλλη λεπτομέρεια για την αξιολόγηση του εκπαιδευτικού προγράμματος των Σ.Μ.Υ.Κ. και του προσωπικού τους καθορίζονται με απόφαση του Υπουργού Παιδείας και Θρησκευμάτων, κατόπιν ειδικά αιτιολογημένης εισήγησης του Ε.Σ.Ε.Ε., της Εκκλησίας της Ελλάδος και της Εκκλησίας της Κρήτης.
Άρθρο 158
Εστίες ιεροσπουδαστών των Σχολών Μαθητείας Υποψήφιων Κληρικών
1. Οι ανάγκες σίτισης και διαμονής των ιεροσπουδαστών των Σχολών Μαθητείας Υποψήφιων Κληρικών (Σ.Μ.Υ.Κ.) καλύπτονται και βαρύνουν την Εκκλησία της Ελλάδος ή την Εκκλησία της Κρήτης.
2. Σε κάθε Σ.Μ.Υ.Κ. μπορεί να ιδρύεται και να λειτουργεί εστία ιεροσπουδαστών για την εξυπηρέτηση των αναγκών σίτισης και διαμονής των ιεροσπουδαστών.
3. Από την ίδρυσή τους οι εστίες ιεροσπουδαστών λειτουργούν υπό την ευθύνη του ν.π.ι.δ. «Εστία Εκκλησιαστικής Εκπαίδευσης». Το Διοικητικό Συμβούλιο του ν.π.ι.δ. «Εστία Εκκλησιαστικής Εκπαίδευσης» εκδίδει τον κανονισμό λειτουργίας της εστίας ιεροσπουδαστών, με τον οποίο ρυθμίζεται κάθε λεπτομέρεια σχετικά με τον τρόπο διοίκησης και λειτουργίας της. Η ισχύς του κανονισμού αρχίζει από τη δημοσίευσή του στο επίσημο μηνιαίο δελτίο της Εκκλησίας της Ελλάδος «Εκκλησία» ή στο επίσημο μηνιαίο δελτίο της Εκκλησίας της Κρήτης «Απόστολος Τίτος».
4. Δεν επιτρέπεται η κάλυψη των αναγκών σίτισης και διαμονής ιεροσπουδαστών Σ.Μ.Υ.Κ. στον ίδιο χώρο στον οποίο λειτουργεί Ε.Σ. ή μαθητική εστία Ε.Σ. 
5. Στη Σ.Μ.Υ.Κ. της Ρ.Ε.Σ. μπορεί να ιδρύεται και να λειτουργεί εστία για την εξυπηρέτηση των αναγκών διαμονής και σίτισης των ιεροσπουδαστών του με απόφαση του Πολυμελούς Συμβουλίου του ιδρύματος και υπό την ευθύνη του. Τα πάσης φύσεως έξοδα για τη λειτουργία της εστίας βαρύνουν το ίδρυμα. Ο κανονισμός λειτουργίας της εστίας καθορίζεται με απόφαση του Πολυμελούς Συμβουλίου, ο οποίος υποχρεωτικά κοινοποιείται στη Διεύθυνση Θρησκευτικής Εκπαίδευσης και Διαθρησκευτικών Σχέσεων και αναρτάται στην ιστοσελίδα του ιδρύματος και της Σ.Μ.Υ.Κ.
Άρθρο 159
Ρύθμιση θεμάτων οργάνωσης και λειτουργίας των Σχολών Μαθητείας Υποψήφιων Κληρικών
Με απόφαση του Υπουργού Παιδείας και Θρησκευμάτων, κατόπιν εισήγησης του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), ρυθμίζονται θέματα σχετικά με: 
α) την έναρξη και λήξη του σπουδαστικού έτους, τις αργίες και τις διακοπές των Σ.Μ.Υ.Κ.,
β) τις εγγραφές, τη φοίτηση, τις ποινές, τον χαρακτηρισμό της διαγωγής, τους τίτλους σπουδών των Σ.Μ.Υ.Κ., 
γ) τη διαδικασία, τους λόγους και τα όργανα που αποφασίζουν για τη διακοπή των μαθημάτων ή τη συμπλήρωσή τους με παράταση του διδακτικού έτους των Σ.Μ.Υ.Κ., 
δ) την οργάνωση της ιεροσπουδαστικής ζωής και 
ε) κάθε άλλη λεπτομέρεια σχετικά με τη λειτουργία των Σ.Μ.Υ.Κ..
Άρθρο 160
Χρόνος έναρξης λειτουργίας των Εκκλησιαστικών Σχολείων και των Σχολών Μαθητείας Υποψήφιων Κληρικών 
1. Τα υφιστάμενα Γενικά Εκκλησιαστικά Λύκεια και Γενικά Εκκλησιαστικά Λύκεια - Γυμνάσια μετατρέπονται σε Εκκλησιαστικά Σχολεία (Ε.Σ.), σύμφωνα με τις διατάξεις του παρόντος. Τα Ε.Σ. αρχίζουν να λειτουργούν από το σχολικό έτος 2022 - 2023, εκτός εάν ορίζεται διαφορετικά με απόφαση του Υπουργού Παιδείας και Θρησκευμάτων. 
2. Οι Σχολές Μαθητείας Υποψήφιων Κληρικών (Σ.Μ.Υ.Κ.) αρχίζουν να λειτουργούν από το εκπαιδευτικό έτος 2023-2024, εκτός εάν ορίζεται διαφορετικά με απόφαση του Υπουργού Παιδείας και Θρησκευμάτων. 
Άρθρο 161
Θέματα Γενικών Εκκλησιαστικών Λυκείων Βελλάς Ιωαννίνων και Πατριαρχικής Εκκλησιαστικής Σχολής Κρήτης
1. Το Γενικό Εκκλησιαστικό Λύκειο Βελλάς και η Πατριαρχική Εκκλησιαστική Σχολή Κρήτης (Γενικό Εκκλησιαστικό Λύκειο - Γυμνάσιο Χανίων) του ν. 3432/2006 (Α’ 14) λειτουργούν μέχρι τη λήξη του σχολικού έτους 2021 - 2022. Οι μαθητές των σχολείων αυτών εγγράφονται για το σχολικό έτος 2022 - 2023 σε σχολείο της δημόσιας Δευτεροβάθμιας εκπαίδευσης ή σε άλλο Ε.Σ. της επιλογής τους.
2. Από το εκπαιδευτικό έτος 2023 - 2024 στο Γενικό Εκκλησιαστικό Λύκειο Βελλάς λειτουργεί η Σ.Μ.Υ.Κ. Βελλάς και στην Πατριαρχική Εκκλησιαστική Σχολή Κρήτης λειτουργεί η Σ.Μ.Υ.Κ. Κρήτης, σύμφωνα με τις διατάξεις του παρόντος.
Άρθρο 162
Προθεσμία χορήγησης γνώμης, 
πρότασης ή εισήγησης
Όπου στις διατάξεις του παρόντος Μέρους απαιτείται γνώμη, εισήγηση ή πρόταση αρμόδιου οργάνου, αυτή διατυπώνεται, εφόσον δεν ορίζεται από επιμέρους διατάξεις διαφορετικά, το αργότερο μέσα σε αποκλειστική προθεσμία δύο (2) μηνών από την υποβολή του σχετικού ερωτήματος ή τη γνωστοποίηση του σχετικού θέματος. Σε αντίθετη περίπτωση η πράξη μπορεί να εκδίδεται απευθείας από το αποφασίζον όργανο.
Άρθρο 163
Εξουσιοδοτικές διατάξεις
1. Με κοινή απόφαση των Υπουργών Οικονομικών και Παιδείας και Θρησκευμάτων, ύστερα από εισήγηση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), ιδρύονται Σχολές Μαθητείας Υποψήφιων Κληρικών (Σ.Μ.Υ.Κ.) στην Αθήνα, στα Ιωάννινα και στην Κρήτη, σύμφωνα με το πρώτο εδάφιο της παρ. 1 του άρθρου 141.
2. Με απόφαση του Υπουργού Παιδείας και Θρησκευμάτων, ύστερα από εισήγηση του Ε.Σ.Ε.Ε.:
α) Μπορεί να καταργούνται, να αναστέλλεται η λειτουργία ή να μεταφέρεται η έδρα των Σ.Μ.Υ.Κ., να καθορίζονται ο χρόνος έναρξης της κατάργησης, αναστολής λειτουργίας ή μεταφοράς έδρας, καθώς και τα ειδικότερα θέματα υπηρεσιακής κατάστασης του προσωπικού της Σ.Μ.Υ.Κ., τα θέματα που αφορούν στη διαχείριση και διάθεση της υλικοτεχνικής υποδομής της και κάθε ειδικότερο θέμα, σύμφωνα με το δεύτερο εδάφιο της παρ. 1 του άρθρου 141.
β) Θεσπίζεται ο κανονισμός λειτουργίας των Σ.Μ.Υ.Κ., ο οποίος είναι προϋπόθεση για την έναρξη λειτουργίας τους, σύμφωνα με την παρ. 2 του άρθρου 141.
γ) Καθορίζονται:
γα) τα ωρολόγια και αναλυτικά προγράμματα σπουδών των θεωρητικών μαθημάτων και η διαδικασία αξιολόγησης των σπουδαστών, σύμφωνα με την περ. α) της παρ. 5 του άρθρου 143, 
γβ) κάθε θέμα σχετικό με τη διεξαγωγή της ιερατικής μαθητείας και ιδίως οι υποχρεώσεις και τα δικαιώματα των σπουδαστών, οι επιδιωκόμενοι σκοποί και η διαδικασία αξιολόγησης των σπουδαστών, σύμφωνα με την περ. β) της παρ. 5 του άρθρου 143,
γγ) ο αριθμός των εισακτέων στις Σ.Μ.Υ.Κ., σύμφωνα με την περ. α) της παρ. 3 του άρθρου 145,
γδ) το χρονικό διάστημα, ο τρόπος και η διαδικασία υποβολής των αιτήσεων των υποψηφίων, σύμφωνα με την περ. β) της παρ. 3 του άρθρου 145,
γε) η κοινή ημερομηνία διεξαγωγής των γραπτών εξετάσεων των Σ.Μ.Υ.Κ., σύμφωνα με την περ. γ) της παρ. 3 του άρθρου 145,
γστ) κάθε λεπτομέρεια σχετικά με τη λειτουργία των Επιτροπών Επιλογής των Σ.Μ.Υ.Κ., σύμφωνα με την περ. δ) της παρ. 3 του άρθρου 145,
γζ) κάθε ειδικότερο θέμα σχετικό με τη διαδικασία της συνέντευξης, τις θεματικές της εξεταστέας ύλης και τη βαθμολόγηση των γραπτών εξετάσεων, σύμφωνα με την περ. ε) της παρ. 3 του άρθρου 145,
γη) κάθε άλλο ειδικότερο θέμα σχετικό με τη διαδικασία επιλογής, σύμφωνα με την περ. στ) της παρ. 3 του άρθρου 145,
γθ) τα κριτήρια, η διαδικασία στην οποία συμπεριλαμβάνεται και συνέντευξη και κάθε άλλο θέμα σχετικό με τη διαδικασία επιλογής του διδακτικού προσωπικού των θεωρητικών μαθημάτων, σύμφωνα με την παρ. 7 του άρθρου 148,
γι) οι ειδικότερες αρμοδιότητες των Διευθυντών των Σ.Μ.Υ.Κ., σύμφωνα με την παρ. 5 του άρθρου 150,
για) την έναρξη και λήξη του σπουδαστικού έτους, τις αργίες και τις διακοπές των Σ.Μ.Υ.Κ., σύμφωνα με την περ. α) του άρθρου 159, 
γιβ) τις εγγραφές, τη φοίτηση, τις ποινές, τον χαρακτηρισμό της διαγωγής, τους τίτλους σπουδών των Σ.Μ.Υ.Κ., σύμφωνα με την περ. β) του άρθρου 159, 
γιγ) τη διαδικασία, τους λόγους και τα όργανα που αποφασίζουν για τη διακοπή των μαθημάτων ή τη συμπλήρωσή τους με παράταση του διδακτικού έτους των Σ.Μ.Υ.Κ., σύμφωνα με την περ. γ) του άρθρου 159,
γιδ) την οργάνωση της ιεροσπουδαστικής ζωής, σύμφωνα με την περ. δ) του άρθρου 159, και
γιε) κάθε άλλη λεπτομέρεια σχετικά με τη λειτουργία των Σ.Μ.Υ.Κ., σύμφωνα με την περ. ε) του άρθρου 159.
δ) Μπορεί να επιτρέπεται η φοίτηση αλλοδαπών, πολιτών κρατών εντός ή εκτός Ευρωπαϊκής Ένωσης, οι οποίοι έχουν συμπληρώσει το δέκατο όγδοο έτος (18ο) της ηλικίας τους και είναι κάτοχοι τίτλων ισότιμων προς εκείνους της παρ. 1 του άρθρου 144. Με την ίδια απόφαση καθορίζονται επίσης οι όροι, οι προϋποθέσεις και η διαδικασία εγγραφής, τα κριτήρια επιλογής, τα δικαιολογητικά εγγραφής, μπορεί να θεσπίζονται δίδακτρα φοίτησης και το ύψος τους για τους πολίτες κρατών εκτός Ευρωπαϊκής Ένωσης και ρυθμίζεται κάθε άλλο ειδικότερο θέμα, σύμφωνα με την παρ. 3 του άρθρου 144.
3. Με απόφαση του Υπουργού Παιδείας και Θρησκευμάτων, κατόπιν ειδικά αιτιολογημένης εισήγησης του Ε.Σ.Ε.Ε., προβλέπονται η σύνδεση των Σ.Μ.Υ.Κ., το περιεχόμενό της, οι σχετικές προϋποθέσεις και η διαδικασία, σύμφωνα με το πρώτο εδάφιο του άρθρου 156. Αν ο φορέας ή το κοινωφελές ίδρυμα υπάγεται ή εποπτεύεται από άλλο Υπουργείο, εκδίδεται κοινή απόφαση του Υπουργού Παιδείας και Θρησκευμάτων με τον κατά περίπτωση αρμόδιο Υπουργό, σύμφωνα με το δεύτερο εδάφιο του ίδιου άρθρου.
4. Με προεδρικό διάταγμα που εκδίδεται με πρόταση του Υπουργού Παιδείας και Θρησκευμάτων, ύστερα από σύμφωνη γνώμη του Πολυμελούς Συμβουλίου της Ριζαρείου Εκκλησιαστικής Σχολής (Ρ.Ε.Σ.), καθορίζονται τα ειδικά θέματα του διδακτικού προσωπικού, των ιεροσπουδαστών και των σπουδαστικών θεμάτων, σύμφωνα με την παρ. 2 του άρθρου 142.
5. Με απόφαση του Υπουργού Παιδείας και Θρησκευμάτων, η οποία εκδίδεται κατόπιν εισήγησης του Πολυμελούς Συμβουλίου της Ρ.Ε.Σ., ορίζεται ο αριθμός εισακτέων στη Σ.Μ.Υ.Κ. της Ρ.Ε.Σ., σύμφωνα με την περ. α) της παρ. 3 του άρθρου 145.
6. Με απόφαση του Υπουργού Παιδείας και Θρησκευμάτων:
α) καθορίζεται το διδακτικό και εργασιακό ωράριο του Διευθυντή και του λοιπού διδακτικού προσωπικού που υπηρετούν στις Σ.Μ.Υ.Κ., σύμφωνα με την παρ. 5 του άρθρου 148,
β) μπορεί να συστήνεται ιδία τριμελής εφορεία για τη στήριξη της διοικητικής λειτουργίας των Σ.Μ.Υ.Κ. και ορίζονται οι αρμοδιότητές της, σύμφωνα με την παρ. 1 του άρθρου 155.
7. Με κοινή απόφαση των Υπουργών Παιδείας και Θρησκευμάτων και Περιβάλλοντος και Ενέργειας, κατόπιν εισήγησης του Ε.Σ.Ε.Ε., καθώς και του Πολυμελούς Συμβουλίου για τη Σ.Μ.Υ.Κ. της Ρ.Ε.Σ. ρυθμίζεται κάθε ειδικότερο θέμα σχετικό με τη στέγαση των Σ.Μ.Υ.Κ., σύμφωνα με την παρ. 2 του άρθρου 151.
8. Με κοινή απόφαση των Υπουργών Εργασίας και Κοινωνικών Υποθέσεων, Παιδείας και Θρησκευμάτων και Οικονομικών ρυθμίζονται οι λεπτομέρειες που είναι σχετικές με την κάλυψη από το Δημόσιο των ιατροφαρμακευτικών και νοσοκομειακών δαπανών των ιεροσπουδαστών των Σ.Μ.Υ.Κ., εφόσον δεν είναι άμεσα ή έμμεσα ασφαλισμένοι, σύμφωνα με το άρθρο 152.
9. Με απόφαση του Υπουργού Παιδείας και Θρησκευμάτων, κατόπιν ειδικά αιτιολογημένης εισήγησης του Ε.Σ.Ε.Ε., της Εκκλησίας της Ελλάδος και της Εκκλησίας της Κρήτης, καθορίζονται η διαδικασία, ο τρόπος, οι μέθοδοι και κάθε άλλη λεπτομέρεια για την αξιολόγηση του εκπαιδευτικού προγράμματος των Σ.Μ.Υ.Κ. και του προσωπικού τους, σύμφωναμε την παρ. 6 του άρθρου  157.
10. Με απόφαση του Υπουργού Παιδείας και Θρησκευμάτων μπορεί να οριστεί διαφορετικός χρόνος έναρξης λειτουργίας των Εκκλησιαστικών Σχολείων (Ε.Σ.) και των Σ.Μ.Υ.Κ., σύμφωνα με τις παρ. 1 και 2 του άρθρου 160, αντίστοιχα,
ΚΕΦΑΛΑΙΟ Γ’
ΑΝΩΤΑΤΕΣ ΕΚΚΛΗΣΙΑΣΤΙΚΕΣ ΑΚΑΔΗΜΙΕΣ
Άρθρο 164
Πρόσβαση πτυχιούχων Ανώτατων Εκκλησιαστικών Ακαδημιών στο Τμήμα Συντήρησης Αρχαιοτήτων και Έργων Τέχνης του Πανεπιστημίου Δυτικής Αττικής και 
στο Τμήμα Μουσικής Επιστήμης και Τέχνης 
του Πανεπιστημίου Μακεδονίας
1. Πτυχιούχοι των Προγραμμάτων Σπουδών Διαχείρισης Εκκλησιαστικών Κειμηλίων των Ανώτατων Εκκλησιαστικών Ακαδημιών (Α.Ε.Α.) δύνανται να κατατάσσονται στο Τμήμα Συντήρησης Αρχαιοτήτων και Έργων Τέχνης της Σχολής Εφαρμοσμένων Τεχνών και Πολιτισμού του Πανεπιστημίου Δυτικής Αττικής και πτυχιούχοι των Προγραμμάτων Σπουδών Εκκλησιαστικής Μουσικής και Ψαλτικής των Α.Ε.Α. στο Τμήμα Μουσικής Επιστήμης και Τέχνης της Σχολής Κοινωνικών, Ανθρωπιστικών Επιστημών και Τεχνών του Πανεπιστημίου Μακεδονίας αποκλειστικά με κατατακτήριες εξετάσεις που διενεργούνται με επιμέλεια του τμήματος υποδοχής.
2. Οι κατατακτήριες εξετάσεις αφορούν εξέταση με θέματα ανάπτυξης σε τρία (3) μαθήματα, σύμφωνα με τα οριζόμενα στην παρ. 4. Στην επιλογή των υποψηφίων πρέπει να διασφαλίζονται η διαφάνεια και το αδιάβλητο της διαδικασίας. Η σειρά επιτυχίας των υποψηφίων καθορίζεται από το άθροισμα της βαθμολογίας όλων των μαθημάτων στα οποία εξετάζονται. Στη σειρά αυτήν περιλαμβάνονται όσοι έχουν συγκεντρώσει συνολική βαθμολογία τουλάχιστον τριάντα (30) μονάδες και με την προϋπόθεση ότι έχουν συγκεντρώσει δέκα (10) μονάδες τουλάχιστον σε καθένα από τα τρία (3) μαθήματα. Η κατάταξη γίνεται κατά φθίνουσα σειρά βαθμολογίας μέχρι να καλυφθεί ο προβλεπόμενος αριθμός εισακτέων.
3. Με απόφαση της Συνέλευσης του τμήματος υποδοχής, οι κατατασσόμενοι απαλλάσσονται από την εξέταση μαθημάτων του προγράμματος σπουδών του τμήματος αυτού, τα οποία διδάχθηκαν πλήρως στο Πρόγραμμα Σπουδών των Α.Ε.Α. προέλευσης. Με την ίδια απόφαση, οι κατατασσόμενοι υποχρεώνονται να εξεταστούν σε μαθήματα, τα οποία, σύμφωνα με το πρόγραμμα σπουδών, κρίνεται ότι δεν διδάχθηκαν πλήρως στο Πρόγραμμα Σπουδών των Α.Ε.Α προέλευσης. Σε κάθε περίπτωση οι κατατασσόμενοι απαλλάσσονται από την εξέταση των μαθήματων στα οποία εξετάσθηκαν για την κατάταξή τους, εφόσον τα μαθήματα αυτά αντιστοιχούν σε μαθήματα του προγράμματος σπουδών του τμήματος υποδοχής.
4. Η Συνέλευση του τμήματος υποδοχής αποφασίζει τη διενέργεια των εξετάσεων και καθορίζει τις προϋποθέσεις, τους όρους, τη διαδικασία εισαγωγής και εγγραφής, τα απαιτούμενα δικαιολογητικά το εξάμηνο κατάταξης το οποίο δεν μπορεί να είναι μεγαλύτερο του πέμπτου, τον χρόνο, τον τρόπο και τον τόπο διενέργειας των εξετάσεων, την επιτροπή κατατάξεων, τα εξεταστέα μαθήματα και την ύλη τους, τον αριθμό των εισακτέων, ο οποίος είναι τουλάχιστον είκοσι (20) και κάθε άλλο ειδικότερο ζήτημα.
5. Οι κατατακτήριες εξετάσεις για τους πτυχιούχους των Προγραμμάτων Σπουδών Διαχείρισης Εκκλησιαστικών Κειμηλίων και Εκκλησιαστικής Μουσικής και Ψαλτικής των Α.Ε.Α. διέπονται αποκλειστικά από τις διατάξεις του παρόντος. 
Άρθρο 165
Οργάνωση και πρόσβαση στις Ανώτατες Εκκλησιαστικές Ακαδημίες, πρόγραμμα σπουδών και διάρκεια φοίτησης - Τροποποιήσεις των άρθρων 1, 3, 4, 5 
και 6 του ν. 3432/2006
1. Το άρθρο 1 του ν. 3432/2006 (Α’ 14) αντικαθίσταται ως εξής:
«Οι Ανώτατες Εκκλησιαστικές Ακαδημίες είναι παραγωγικές σχολές της Ορθόδοξης Εκκλησίας στην Ελλάδα, ανήκουν στην τριτοβάθμια εκπαίδευση και εποπτεύονται από το Υπουργείο Παιδείας και Θρησκευμάτων.»
2. Οι παρ. 1 και 2 του άρθρου 3 του ν. 3432/2006 καταργούνται και το άρθρο 3 διαμορφώνεται ως εξής:
«Οι Ανώτατες Εκκλησιαστικές Ακαδημίες έχουν ως αποστολή:
α) να καταστήσουν τους φοιτητές τους κοινωνούς των αξιών της Ορθόδοξης Πίστης και του Χριστιανισμού,
β) να παράσχουν στους φοιτητές τους την κατάλληλη αγωγή και τις αναγκαίες γνώσεις, μέσω θεωρητικής και πρακτικής εκπαίδευσης, σε ανώτατο μορφωτικό και πνευματικό επίπεδο,
γ) να προβάλλουν και να αξιοποιούν τις ιστορικές πηγές της Ορθόδοξης Πίστης και Παράδοσης, τα μνημεία και κειμήλια της Ορθοδοξίας και γενικά τους θησαυρούς της πνευματικής δημιουργίας και πολιτιστικής κληρονομιάς της Εκκλησίας της Ελλάδος και της απανταχού Ορθοδοξίας, με σκοπό να υπηρετήσουν την Ορθόδοξη Εκκλησία,
δ) να αναπτύξουν στους φοιτητές τους πνεύμα ενότητας, αγάπης, συνεργασίας, το οποίο αυτοί με τη σειρά τους θα μεταλαμπαδεύσουν στους πιστούς της Ορθοδοξίας και σε κάθε άτομο στον κοινωνικό περίγυρο της Ορθόδοξης Εκκλησίας στην Ελλάδα, με βασικό στόχο την ειρηνική και αρμονική συμβίωση τόσο σε εθνικό όσο και σε οικουμενικό επίπεδο.»
3. Η παρ. 1 του άρθρου 4 του ν. 3432/2006 αντικαθίσταται ως εξής:
«1. Πρόσβαση στο Πρόγραμμα Ιερατικών Σπουδών των Ανώτατων Εκκλησιαστικών Ακαδημιών (Α.Ε.Α.) Αθηνών και της Πατριαρχικής Ανώτατης Εκκλησιαστικής Ακαδημίας Κρήτης (Π.Α.Ε.Α.) Κρήτης έχουν μόνο άρρενες υποψήφιοι που είναι κάτοχοι απολυτηρίου Γενικού Λυκείου ή άλλου ισότιμου σχολείου Δευτεροβάθμιας εκπαίδευσης σύμφωνα με τις προϋποθέσεις και τους όρους του συστήματος εισαγωγής στην τριτοβάθμια εκπαίδευση, εφόσον είναι Χριστιανοί Ορθόδοξοι.»
4. Η παρ. 1 του άρθρου 5 του ν. 3432/2006 αντικαθίσταται ως εξής:
«1. Στην Ανώτατη Εκκλησιαστική Ακαδημία (Α.Ε.Α.) Αθηνών και στην Πατριαρχική Ανώτατη Εκκλησιαστική Ακαδημία (Π.Α.Ε.Α.) Κρήτης λειτουργεί Πρόγραμμα Ιερατικών Σπουδών, οι απόφοιτοι του οποίου εντάσσονται σε μισθολογική βαθμίδα πανεπιστημιακής εκπαίδευσης. Το Πρόγραμμα Ιερατικών Σπουδών είναι διάρκειας οκτώ (8) ακαδημαϊκών εξαμήνων και η φοίτηση σε αυτό είναι υποχρεωτική. Για την ανώτατη διάρκεια φοίτησης ισχύει το άρθρο 34 του ν. 4777/2021 (Α’ 25).»
5. Οι παρ. 1 και 2 του άρθρου 6 του ν. 3432/2006 αντικαθίστανται ως εξής:
«1. Συστήνεται πενταμελές Ανώτατο Επιστημονικό Συμβούλιο (Α.Ε.Σ.), το οποίο συγκροτείται με απόφαση του Υπουργού Παιδείας και Θρησκευμάτων. Ο Πρόεδρος του Α.Ε.Σ. ορίζεται από τον Υπουργό Παιδείας και Θρησκευμάτων και μπορεί να είναι Καθηγητής Α.Ε.Ι. ή Ομότιμος Καθηγητής Α.Ε.Ι. ή επιστήμονας αναγνωρισμένου κύρους προερχόμενος από τον χώρο των επιστημών και των γραμμάτων.
2. Το Ανώτατο Επιστημονικό Συμβούλιο συγκαλείται από τον Πρόεδρό του και απαρτίζεται από δύο (2) Καθηγητές Α.Ε.Ι. που ορίζονται από τον Υπουργό Παιδείας και Θρησκευμάτων και δύο (2) εκπροσώπους της Εκκλησίας που ορίζονται ένας (1) από τη Διαρκή Ιερά Σύνοδο της Εκκλησίας της Ελλάδος και ένας (1) από την Ιερά Επαρχιακή Σύνοδο της Εκκλησίας της Κρήτης. Με απόφαση του Υπουργού Παιδείας και Θρησκευμάτων ένα από τα μέλη του Συμβουλίου ορίζεται ως Αντιπρόεδρος.»
ΜΕΡΟΣ ΣΤ’
ΛΟΙΠΕΣ ΔΙΑΤΑΞΕΙΣ
ΚΕΦΑΛΑΙΟ Α’
ΡΥΘΜΙΣΕΙΣ ΓΙΑ ΤΗΝ ΠΡΩΤΟΒΑΘΜΙΑ 
ΚΑΙ ΔΕΥΤΕΡΟΒΑΘΜΙΑ ΕΚΠΑΙΔΕΥΣΗ 
ΚΑΙ ΕΙΔΙΚΗ ΑΓΩΓΗ
Άρθρο 166
Κατά προτεραιότητα κάλυψη των κενών/κενούμενων θέσεων στα ολιγοθέσια σχολεία - Τροποποίηση της παρ. 3 του άρθρου 63 
του ν. 4589/2019
Το τέταρτο εδάφιο της παρ. 3 του άρθρου 63 του ν. 4589/2019 (Α’ 13), περί της διαδικασίας κατά προτεραιότητα τοποθετήσεων αντικαθίσταται και η παρ. 3 διαμορφώνεται ως εξής: 
«3. Η πρόσληψη αναπληρωτών εκπαιδευτικών ή μελών Ε.Ε.Π. και Ε.Β.Π. διενεργείται με απόφαση του αρμόδιου οργάνου του Υπουργείου Παιδείας και Θρησκευμάτων, με τη σειρά των κλάδων ή ειδικοτήτων που αναφέρεται στην παρ. 2 του άρθρου 29 του ν. 4521/2018, βάσει της σειράς κατάταξης των υποψηφίων στους τελικούς αξιολογικούς πίνακες, καθώς και των δηλωθεισών προτιμήσεων. Εκπαιδευτικός ή μέλος Ε.Ε.Π. και Ε.Β.Π. που προσλαμβάνεται κατά τα ανωτέρω, αποκλείεται από τις προσλήψεις στους επόμενους κατά σειρά κλάδους ή ειδικότητες, όπου είναι υποψήφιος για πρόσληψη. 
Η τοποθέτηση των προσλαμβανόμενων σε σχολικές μονάδες γίνεται με απόφαση του Διευθυντή Εκπαίδευσης. Κατά τη διαδικασία των τοποθετήσεων προηγείται η κάλυψη λειτουργικών κενών σε πανελλαδικώς εξεταζόμενα μαθήματα, καθώς και κενών/κενούμενων θέσεων σε ολιγοθέσια δημοτικά σχολεία, με προτεραιότητα στα μονοθέσια και ακολούθως στα διθέσια και τριθέσια δημοτικά σχολεία.»
Άρθρο 167
Δυνατότητα μετάταξης εκπαιδευτικών κλάδων ΠΕ79 - Μουσικής, ΠΕ08 - Καλλιτεχνικών και ΠΕ91 - Θεατρικής Αγωγής της Πρωτοβάθμιας εκπαίδευσης στα μουσικά και καλλιτεχνικά σχολεία της Δευτεροβάθμιας εκπαίδευσης - Τροποποίηση της παρ. 5 του άρθρου 12 
του ν. 3260/2004
Στο τέλος της παρ. 5 του άρθρου 12 του ν. 3260/2004 (Α’ 151) προστίθεται εδάφιο και η παρ. 5 διαμορφώνεται ως εξής:
«5. Μετατάξεις εκπαιδευτικών Πρωτοβάθμιας και Δευτεροβάθμιας εκπαίδευσης και μελών Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.) σε κενές οργανικές θέσεις άλλου κλάδου, είτε εκπαιδευτικών είτε μελών Ε.Ε.Π., για τις οποίες έχουν αποκτήσει τα ειδικά τυπικά προσόντα διορισμού, είναι επιτρεπτές, εφόσον οι ενδιαφερόμενοι έχουν συμπληρώσει πέντε (5) έτη εκπαιδευτικής υπηρεσίας στον κλάδο που υπηρετούν. Οι μετατάξεις του παρόντος άρθρου διενεργούνται μετά τις μεταθέσεις των εκπαιδευτικών Πρωτοβάθμιας και Δευτεροβάθμιας εκπαίδευσης και μελών Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.). Κατά τα λοιπά, εφαρμόζονται οι διατάξεις των άρθρων 69, 70 και 73 του Υπαλληλικού Κώδικα (ν. 3528/2007, Α’ 26). Μετατάξεις εκπαιδευτικών των κλάδων ΠΕ79 - Μουσικής, ΠΕ08 - Καλλιτεχνικών και ΠΕ91 - Θεατρικής Αγωγής της Πρωτοβάθμιας εκπαίδευσης δύνανται να πραγματοποιούνται σε κενές της επιλογής τους θέσεις του ίδιου κλάδου, στα μουσικά και καλλιτεχνικά σχολεία της δευτεροβάθμιας εκπαίδευσης, σύμφωνα με την δια­δικασία των μεταθέσεων.» 
Άρθρο 168
Αιτήσεις - προθεσμίες για τις μεταθέσεις των εκπαιδευτικών - Τροποποίηση των παρ. 2 
και 3 του άρθρου 6 του π.δ. 50/1996 
1. Η παρ. 2 του άρθρου 6 του π.δ. 50/1996 (Α’ 45) περί του χρόνου υποβολής των αιτήσεων μετάθεσης των εκπαιδευτικών τροποποιείται ως εξής:
«2. Οι αιτήσεις μετάθεσης υποβάλλονται από τους εκπαιδευτικούς από την 16η έως την 31η Οκτωβρίου κάθε έτους.»
2. Το δεύτερο και τρίτο εδάφιο της παρ. 3 του άρθρου 6 του π.δ. 50/1996, περί του χρόνου υποβολής του πιστοποιητικού απόκτησης νεογέννητου παιδιού και των συμπληρωματικών στοιχείων για μετάθεση που αφορούν σε λόγους υγείας, τροποποιείται και η παρ. 3 διαμορφώνεται ως εξής: 
«3. Οι προϋποθέσεις και οι λόγοι μετάθεσης που προβλέπονται από αυτό το π.δ. πρέπει να υπάρχουν κατά την ημερομηνία που λήγει η προθεσμία υποβολής των αιτήσεων. Κατ’ εξαίρεση πιστοποιητικό για την απόκτηση νεογέννητου παιδιού λαμβάνεται υπόψη εάν υποβληθεί μέχρι το τέλος του Δεκεμβρίου. Μέσα στην ιδία προθεσμία μπορούν να υποβληθούν συμπληρωματικά στοιχεία για μετάθεση σύμφωνα με το άρθρο 13 του διατάγματος αυτού για λόγους υγείας που έχουν ανακύψει ή διαπιστωθεί μετά την 31η Οκτωβρίου. Όπου προβλέπεται ως προϋπόθεση μετάθεσης η συμπλήρωση ορισμένου χρόνου υπηρεσίας, ο χρόνος αυτός υπολογίζεται μέχρι την 31η Αυγούστου του έτους διενέργειας των μεταθέσεων.»
Άρθρο 169
Αιτήσεις - προθεσμίες για τις μεταθέσεις των μελών Ειδικού Εκπαιδευτικού Προσωπικού και Ειδικού Βοηθητικού Προσωπικού - Τροποποίηση της παρ. 7 του άρθρου 23 
του ν. 3699/2008
Η παρ. 7 του άρθρου 23 του ν. 3699/2008 (Α’ 199) περί του χρόνου υποβολής των αιτήσεων μετάθεσης των μελών Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.) τροποποιείται ως εξής:
«7. Οι αιτήσεις μετάθεσης υποβάλλονται από τα μέλη Ε.Ε.Π. και Ε.Β.Π. από την 16η έως την 31η Οκτωβρίου κάθε έτους.»
Άρθρο 170
Προσωπικό Ειδικής Αγωγής και Εκπαίδευσης και κάλυψη υπηρεσιακών αναγκών - Τροποποίηση της παρ. 3 του άρθρου 16 
του ν. 3699/2008
Στο τέλος της παρ. 3 του άρθρου 16 του ν. 3699/2008 (Α’ 199) προστίθεται εδάφιο περί κάλυψης υπηρεσιακών αναγκών και με ανάθεση υπερωριακής απασχόλησης και η παρ. 3 διαμορφώνεται ως εξής: 
«3. Οι εκπαιδευτικοί των τμημάτων ένταξης, των προγραμμάτων πρώιμης παρέμβασης, παροχής διδασκαλίας στο σπίτι και παράλληλης στήριξης, για συμπλήρωση του διδακτικού τους ωραρίου και με εισήγηση του σχολικού συμβούλου Ε.Α.Ε., δύνανται να προσφέρουν εκπαιδευτικό έργο και σε μαθητές με αναπηρία και ειδικές εκπαιδευτικές ανάγκες άλλων σχολείων. Στις ΣΜΕΑΕ που φοιτούν μαθητές, οι οποίοι ανήκουν στο φάσμα του αυτισμού τοποθετούνται κατά προτεραιότητα εκπαιδευτικοί οι οποίοι έχουν σπουδές ή εξειδίκευση στον αυτισμό. H κάλυψη των υπηρεσιακών αναγκών μπορεί να γίνεται και με ανάθεση υπερωριακής απασχόλησης, κατ’ ανάλογη εφαρμογή των αντίστοιχων διατάξεων που κάθε φορά ισχύουν στη Γενική Εκπαίδευση.»
Άρθρο 171
Άδειες χωρίς αποδοχές - Τροποποίηση 
της υποπαρ. 2 της παρ. Ε’ του άρθρου 16 
του ν. 1566/1985
Στην υποπαρ. 2 της παρ. Ε’ του άρθρου 16 του ν. 1566/
1985 (Α’ 167), προστίθεται δεύτερο εδάφιο, περί αυτοδίκαιης λύσης της υπηρεσιακής σχέσης του εκπαιδευτικού, αν και εφόσον ο τελευταίος δεν προβεί σε ανάληψη καθηκόντων μέσα σε έναν (1) μήνα από τη λήξη της χορηγηθείσας σε αυτόν μακροχρόνιας άνευ αποδοχών άδειάς του, και η παρ. 2 διαμορφώνεται ως εξής: 
«2. Άδεια χωρίς αποδοχές που χορηγείται, σύμφωνα με την προηγούμενη παράγραφο, δεν μπορεί σε καμία περίπτωση να παραταθεί πέρα από πέντε (5) σχολικά έτη. Λύεται αυτοδικαίως η υπηρεσιακή σχέση του εκπαιδευτικού, αν εκείνος δεν προβεί σε ανάληψη καθηκόντων, εντός ενός (1) μηνός από τη λήξη της ως άνω χορηγηθείσας σε αυτόν άδειας.»
Άρθρο 172
Εγγραφή αλλοδαπών μαθητών στις σχολικές μονάδες Δευτεροβάθμιας εκπαίδευσης
Από το σχολικό έτος 2022 - 2023, η εγγραφή των αλλοδαπών μαθητών στις σχολικές μονάδες Δευτεροβάθμιας εκπαίδευσης πραγματοποιείται και με λατινικούς χαρακτήρες, στις περιπτώσεις που είναι δυσχερής η προσκόμιση επίσημα μεταφρασμένων δικαιολογητικών, σύμφωνα με τις ισχύουσες διατάξεις. Από το σχολικό έτος 2021 - 2022 και εφεξής, οι απολυτήριοι τίτλοι εκδίδονται με την αναγραφή των στοιχείων με ελληνικούς και λατινικούς χαρακτήρες για τους μαθητές που εμπίπτουν στο προηγούμενο εδάφιο.
Άρθρο 173
Δυνατότητα ένταξης των μαθητών 
με σοβαρές ψυχικές παθήσεις στην 
κατηγορία των κατ’ ιδίαν διδαχθέντων
1. Οι κηδεμόνες των μαθητών, ή οι ίδιοι αν είναι ενήλικοι, οι οποίοι πάσχουν από σοβαρές ψυχικές παθήσεις, δύνανται να υποβάλουν αίτηση για κατ’ εξαίρεση ένταξη στην κατηγορία των κατ’ ιδίαν διδαχθέντων μαθητών, στις προθεσμίες που ορίζονται από τις ισχύουσες διατάξεις. Στην περίπτωση αυτή είναι απαραίτητη η προσκόμιση στο σχολείο φοίτησης πρόσφατης σχετικής ιατρικής γνωμάτευσης από δημόσιο νοσοκομείο, η οποία φέρει σφραγίδα από ιατρό κλάδου Ε.Σ.Υ., με βαθμό συντονιστή Διευθυντή ή Διευθυντή, ειδικότητας παιδοψυχιατρικής ή ψυχιατρικής ή Διευθυντή Πανεπιστημιακής Κλινικής με συναφές θεραπευτικό αντικείμενο ή από Κέντρο Υγείας στην περιοχή του μαθητή, η οποία φέρει σφραγίδα του επιστημονικά υπεύθυνου του Κέντρου, καθώς και των λοιπών προβλεπόμενων δικαιολογητικών, από τις ισχύουσες διατάξεις. Η αίτηση και τα δικαιολογητικά διαβιβάζονται στη Γενική Διεύθυνση Σπουδών Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, μέσω της Διεύθυνσης Δευτεροβάθμιας Εκπαίδευσης, προκειμένου να εξεταστούν από την τριμελή Επιτροπή της παρ. 2.
2. Με απόφαση του Υπουργού Παιδείας και Θρησκευμάτων συγκροτείται για κάθε σχολικό έτος τριμελής Επιτροπή με αντικείμενο την εξέταση των κατ’ εξαίρεση αιτήσεων ένταξης στην κατ’ ιδίαν διδασκαλία. Η Επιτροπή αποτελείται από έναν (1) εκπρόσωπο από τη Γενική Διεύθυνση Σπουδών Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, ως Πρόεδρο, έναν (1) εκπρόσωπο από Περιφερειακή Διεύθυνση Εκπαίδευσης, οι οποίοι ορίζονται από τον Υπουργό Παιδείας και Θρησκευμάτων, και έναν (1) ιατρό κλάδου Ε.Σ.Υ. ή ιατρό Π.Ε., ο οποίος ορίζεται από τον Υπουργό Υγείας. Η Επιτροπή είναι άμισθη και τα μέλη δεν λαμβάνουν κανενός είδους αμοιβή ή αποζημίωση για τη συμμετοχή τους σε αυτήν. Η απόφαση ορισμού της Επιτροπής δεν δημοσιοποιείται πριν την ολοκλήρωση του έργου της για το οικείο σχολικό έτος.»
Άρθρο 174
Καταργούμενες διατάξεις
Το δεύτερο εδάφιο της υποπερ. αα’ της περ. β’ της παρ. 2 του άρθρου 42 του ν. 4186/2013 (Α’ 193), ως προς την παρακολούθηση των ειδικών μαθηματων Ελεύθερου Σχεδίου και Γραμμικού Σχεδίου, καταργείται.
Άρθρο 175
Πιλοτική εφαρμογή προγραμμάτων 
σπουδών σε Πρότυπα και Πειραματικά 
Σχολεία για τα σχολικά έτη 2021 - 2022 
και 2022 - 2023 - Προσθήκη άρθρου 11Α 
στον ν. 4692/2020 
Μετά το άρθρο 11 του ν. 4692/2020 (Α’ 111) προστίθεται άρθρο 11Α ως εξής:
«Άρθρο 11Α
Πιλοτική εφαρμογή προγραμμάτων 
σπουδών σε Πρότυπα και Πειραματικά 
Σχολεία για τα σχολικά έτη 2021 - 2022 
και 2022 - 2023
Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Ινστιτούτου Εκπαιδευτικής Πολιτικής (Ι.Ε.Π.) εισάγεται πιλοτικά στα Πρότυπα και Πειραματικά Σχολεία δράση με τίτλο «Πιλοτική Εφαρμογή Προγραμμάτων Σπουδών στην Πρωτοβάθμια και Δευτεροβάθμια Εκπαίδευση», η οποία συνίσταται στη δοκιμαστική εφαρμογή των προγραμμάτων σπουδών που εκπονήθηκαν στο πλαίσιο των πράξεων «Αναβάθμιση των Προγραμμάτων Σπουδών και Δημιουργία Εκπαιδευτικού Υλικού Πρωτοβάθμιας και Δευτεροβάθμιας Εκπαίδευσης» με ΜIS: 5035542 και «Επιμόρφωση των εκπαιδευτικών στα Προγράμματα Σπουδών και το εκπαιδευτικό υλικό Πρωτοβάθμιας και Δευτεροβάθμιας Εκπαίδευσης» με ΜIS: 5035543, καθώς και εκείνων που έχουν εκπονηθεί στο πλαίσιο της Πράξης «Νέο Σχολείο (Σχολείο 21ου αιώνα) - Νέο Πρόγραμμα Σπουδών». 
Με όμοια απόφαση, η οποία εκδίδεται ύστερα από εισήγηση του Ινστιτούτου Εκπαιδευτικής Πολιτικής (Ι.Ε.Π.), ορίζονται θέματα που άπτονται της εφαρμογής των ως άνω προγραμμάτων σπουδών, ανά διδακτικό αντικείμενο/μάθημα, από τις πιλοτικές σχολικές μονάδες, καθώς και κάθε άλλο σχετικό θέμα για την εφαρμογή της πιλοτικής δράσης, συμπεριλαμβανομένων της οργάνωσης και υλοποίησης σχετικών επιμορφωτικών και υποστηρικτικών δραστηριοτήτων. Με την ολοκλήρωση της πιλοτικής δράσης το Ινστιτούτο Εκπαιδευτικής Πολιτικής (Ι.Ε.Π) συντάσσει έκθεση αποτελεσμάτων και γνωμοδοτεί προς τον Υπουργό Παιδείας και Θρησκευμάτων ως προς την εφαρμογή των Προγραμμάτων Σπουδών σε όλες τις σχολικές μονάδες Νηπιαγωγείου, Δημοτικού, Γυμνασίου και Λυκείου.»
Άρθρο 176
Χρηματοδότηση από το συγχρηματοδοτούμενο σκέλος του Προγράμματος Δημοσίων Επενδύσεων 
του Υπουργείου Παιδείας και Θρησκευμάτων των αναπληρωτών και ωρομισθίων εκπαιδευτικών και μελών Ειδικού Εκπαιδευτικού και Ειδικού Βοηθητικού Προσωπικού - Τροποποίηση του άρθρου 19 του ν. 4283/2014
Το άρθρο 19 του ν. 4283/2014 (Α’ 189) τροποποιείται ως προς το πεδίο εφαρμογής και προκειμένου να προβλεφθεί η αύξηση του προϋπολογισμού του συγχρηματοδοτούμενου σκέλους του Προγράμματος Δημοσίων Επενδύσεων του Υπουργείου Παιδείας και Θρησκευμάτων για τους αναπληρωτές και ωρομίσθιους εκπαιδευτικούς και τα μέλη Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.) και για το έργο με κωδικό 2019ΣΕ44520000 και το άρθρο διαμορφώνεται ως εξής:
«Άρθρο 19
Χρηματοδότηση από το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Παιδείας 
και Θρησκευμάτων των αναπληρωτών 
και ωρομισθίων εκπαιδευτικών και μελών Ειδικού Εκπαιδευτικού και Ειδικού Βοηθητικού Προσωπικού
Για την πληρωμή των αναπληρωτών και ωρομίσθιων εκπαιδευτικών, των μελών Ειδικού Εκπαιδευτικού (Ε.Ε.Π.) και Ειδικού Βοηθητικού Προσωπικού (Ε.Β.Π.), συμπεριλαμβανομένων των ιδιωτών που προσλαμβάνονται για τη διδασκαλία αντικειμένων/μαθημάτων στα Καλλιτεχνικά Σχολεία και αμείβονται σύμφωνα με την υπό στοιχεία 151323/Ε2/13.9.2017 κοινή απόφαση των Υπουργών Παιδείας, Έρευνας και Θρησκευμάτων και Οικονομικών (Β’ 3370), καθώς και των εμπειροτεχνών ιδιωτών που προσλαμβάνονται για τη διδασκαλία μαθημάτων μουσικής ειδίκευσης και άσκησης στα εργαστήρια των Μουσικών Σχολείων και αμείβονται σύμφωνα με την υπό στοιχεία 2/64978/0022/14.11.2006 κοινή απόφαση των Υπουργών Οικονομίας και Οικονομικών και Εθνικής Παιδείας και Θρησκευμάτων (Β’ 1671), μπορεί να γίνει χρήση πόρων του συγχρηματοδοτούμενου σκέλους του Προγράμματος Δημοσίων Επενδύσεων του Υπουργείου Παιδείας και Θρησκευμάτων. Η σχετική δαπάνη μπορεί να βαρύνει τη Συλλογική Απόφαση Έργων (ΣΑΕ) 445/2 του συγχρηματοδοτούμενου σκέλους του Προγράμματος Δημοσίων Επενδύσεων του έτους 2021 και συγκεκριμένα το έργο με κωδικό 2019ΣΕ44520000 και τίτλο «Πληρωμή αναπληρωτών και ωρομίσθιων εκπαιδευτικών, καθώς και Ειδικού Εκπαιδευτικού και Βοηθητικού Προσωπικού (Ε.Ε.Π.-Ε.Β.Π.) του Υπουργείου Παιδείας και Θρησκευμάτων βάσει του άρθρου 13 του 
ν. 4728/2020 (Α’ 186), Π.Κ. 2014ΣΕ04700000», έως το ποσό των εκατόν τριάντα τριών εκατομμυρίων πεντακοσίων σαράντα δύο χιλιάδων ευρώ (133.542.000 ευρώ) και την οικεία συλλογική απόφαση του έτους 2022 έως το ποσό των πενήντα εκατομμυρίων επτακοσίων εξήντα χιλιάδων ευρώ (50.760.000 ευρώ) ή αντίστοιχο έργο Συλλογικής Απόφασης του συγχρηματοδοτούμενου σκέλους του Υπουργείου Παιδείας και Θρησκευμάτων.»
Άρθρο 177
Ρυθμίσεις για τα Πρότυπα και Πειραματικά Σχολεία - Τροποποιήσεις των άρθρων 14, 15, 16, 17, 19, 20 και 21 του ν. 4692/2020
Τα άρθρα 14, 15, 16, 17, 19, 20 και 21 του ν. 4692/2020 (Α’ 111) τροποποιούνται ως εξής:
1. Οι περ. δ’ και ε’ της παρ. 1 του άρθρου 14 αντικαθίστανται ως εξής:
«δ) δύο (2) Συμβούλους Εκπαίδευσης, έναν (1) από την Πρωτοβάθμια και έναν (1) από τη Δευτεροβάθμια εκπαίδευση, οι οποίοι επιλέγονται με τους αναπληρωτές τους με απόφαση του Υπουργού Παιδείας και Θρησκευμάτων, με κριτήριο τα ακαδημαϊκά τους προσόντα, έπειτα από ανοικτή πρόσκληση εκδήλωσης ενδιαφέροντος που εκδίδει ο Υπουργός και
ε) δύο (2) Διευθυντές ή Προϊσταμένους ή εκπαιδευτικούς Π.Σ. και ΠΕΙ.Σ., από τους οποίους ο ένας υπηρετεί ή έχει υπηρετήσει σε Π.Σ. και ο άλλος σε ΠΕΙ.Σ., οι οποίοι επιλέγονται με τους αναπληρωτές τους με απόφαση του Υπουργού Παιδείας και Θρησκευμάτων, έπειτα από ανοικτή πρόσκληση εκδήλωσης ενδιαφέροντος, που εκδίδει ο Υπουργός, με κριτήριο τα ακαδημαϊκά τους προσόντα και λαμβάνοντας υπόψη τις αξιολογικές εκθέσεις τους ως στελεχών της εκπαίδευσης ή εκπαιδευτικών των Π.Σ. ή ΠΕΙ.Σ., κατά περίπτωση.» 
2. Στην παρ. 1 του άρθρου 15 οι περ. γ) και δ) της παρ. 1 τροποποιούνται και προστίθεται περ. ε) ως εξής:
«γ) τον Περιφερειακό Επόπτη Ποιότητας της Εκπαίδευσης της οικείας Π.Δ.Ε., με τον αναπληρωτή του,
δ) δύο (2) Συμβούλους Εκπαίδευσης, έναν (1) από την Πρωτοβάθμια και έναν (1) από τη Δευτεροβάθμια εκπαίδευση, οι οποίοι υπάγονται στις Διευθύνσεις Εκπαίδευσης της Π.Δ.Ε., όπου λειτουργούν Π.Σ. ή ΠΕΙ.Σ. ή στις υπόλοιπες Διευθύνσεις Εκπαίδευσης της οικείας Π.Δ.Ε. και επιλέγονται με τους αναπληρωτές τους με απόφαση της Δ.Ε.Π.Π.Σ.. Η επιλογή πραγματοποιείται με κριτήριο τα ακαδημαϊκά τους προσόντα, έπειτα από ανοικτή πρόσκληση εκδήλωσης ενδιαφέροντος που εκδίδει η Δ.Ε.Π.Π.Σ. και 
ε) έναν (1) Διευθυντή ή εκπαιδευτικό, ο οποίος υπάγεται στην οικεία Π.Δ.Ε. και επιλέγεται με τον αναπληρωτή του με κριτήριο τη διοικητική του εμπειρία, έπειτα από ανοικτή πρόσκληση εκδήλωσης ενδιαφέροντος που εκδίδει η Δ.Ε.Π.Π.Σ..»
3. Προστίθεται περ. γ) στην παρ. 3 του άρθρου 15 και η παρ. 3 διαμορφώνεται ως εξής:
«3 Οι αρμοδιότητες της Π.Ε.Π.Π.Σ. είναι:
α) η κατάρτιση των αξιολογικών πινάκων κατάταξης των εκπαιδευτικών, σύμφωνα με την παρ. 11 του άρθρου 19, 
β) η επιλογή των εκπαιδευτικών που συμμετέχουν ως τακτικά και αναπληρωματικά μέλη στα ΕΠ.Ε.Σ. των Π.Σ. και ΠΕΙ.Σ. της αρμοδιότητάς της, σύμφωνα με την περ. δ’ της παρ. 1 του άρθρου 17 και 
γ) η κατάρτιση των πινάκων επιλογής και η επιλογή των Διευθυντών των Π.Σ. και ΠΕΙ.Σ., η επιλογή των Προϊσταμένων των ΠΕΙ.Σ. και των υποδιευθυντών των Π.Σ. και ΠΕΙ.Σ., καθώς και ο καθορισμός της σειράς τοποθέτησης των υποδιευθυντών των Π.Σ. και ΠΕΙ.Σ. στην περίπτωση που για ορισμένη σχολική μονάδα προβλέπεται και δεύτερος υποδιευθυντής (υποδιευθυντής Α’ και Β’).»
4. Η περ. δ’ της παρ. 2 του άρθρου 16 αντικαθίσταται ως εξής:
«δ) συνεργάζεται με τον Διευθυντή και τον Υποδιευθυντή του Π.Σ. ή ΠΕΙ.Σ., υπό την καθοδήγηση του Προέδρου και του Συμβούλου Εκπαίδευσης του οικείου ΕΠ.Ε.Σ., στην κατάρτιση του σχεδίου προγραμματισμού δράσεων και στη χάραξη των εκπαιδευτικών στόχων του σχολείου, που αποτελούν το αντικείμενο της εσωτερικής αξιολόγησης του εκπαιδευτικού έργου του Π.Σ. ή ΠΕΙ.Σ., σύμφωνα με τις παρ. 2 και 3 του άρθρου 21.»
5. Η περ. β’ της παρ. 1 του άρθρου 17 αντικαθίσταται ως εξής:
«β) τον Σύμβουλο Εκπαίδευσης, ο οποίος έχει την παιδαγωγική ευθύνη του Π.Σ. ή ΠΕΙ.Σ., ο οποίος αναπληρώνεται, με απόφαση της Δ.Ε.Π.Π.Σ., από Σύμβουλο Εκπαίδευσης της οικείας Διεύθυνσης Εκπαίδευσης,»
6. Στις παρ. 2, 13, 14, 15, 19, 20 και 21 του άρθρου 19 επέρχονται οι εξής τροποποιήσεις: 
α) Το έβδομο εδάφιο της παρ. 2 του άρθρου 19 τροποποιείται, προστίθεται όγδοο εδάφιο και η παρ. 2 διαμορφώνεται ως εξής:
«2. Όταν υφίσταται ανάγκη για την πλήρωση κενών θέσεων εκπαιδευτικών Πρωτοβάθμιας και Δευτεροβάθμιας εκπαίδευσης σε Π.Σ. και ΠΕΙ.Σ., η Δ.Ε.Π.Π.Σ. προκηρύσσει διαδικασία κατάταξης των υποψήφιων εκπαιδευτικών ανά Π.Δ.Ε., με σειρά προτεραιότητας, κατά κλάδο και ειδικότητα. Η προκήρυξη και η διαδικασία κατάταξης των υποψηφίων πραγματοποιούνται ύστερα από αίτημα των ΕΠ.Ε.Σ., σύμφωνα με τις εκπαιδευτικές ανάγκες των οικείων Π.Σ. και ΠΕΙ.Σ. κατά κλάδο και ειδικότητα. Σε περίπτωση ίδρυσης ή χαρακτηρισμού ενός σχολείου ως Π.Σ. ή ΠΕΙ.Σ. το αίτημα του προηγούμενου εδαφίου υποβάλλεται από τον Διευθυντή ή Προϊστάμενο του Π.Σ. ή ΠΕΙ.Σ. για το πρώτο έτος λειτουργίας του σχολείου ως Π.Σ. ή ΠΕΙ.Σ., αν δεν έχει συγκροτηθεί το ΕΠ.Ε.Σ. κατά τον χρόνο υποβολής του αιτήματος. Η προκήρυξη αναρτάται στις ιστοσελίδες του Υπουργείου Παιδείας και Θρησκευμάτων, της Δ.Ε.Π.Π.Σ. και των οικείων Π.Δ.Ε.. Η τοποθέτηση στα Π.Σ. ή ΠΕΙ.Σ. αφορά το επόμενο σχολικό έτος. Η προκήρυξη καθορίζει κάθε θέμα σχετικό με τη διεξαγωγή της διαδικασίας. Οι αξιολογικοί πίνακες κατάταξης των υποψήφιων εκπαιδευτικών, οι οποίοι καταρτίζονται σύμφωνα με τις επόμενες παραγράφους, ισχύουν από την κύρωσή τους, μέχρι τη λήξη του διδακτικού έτους, που έπεται της κύρωσής τους. Οι πίνακες δύναται να αξιοποιούνται στη διάρκεια του ανωτέρω διδακτικού έτους για την κάλυψη κενών θέσεων εκπαιδευτικών που προκύπτουν στα Π.Σ. και ΠΕΙ.Σ. της οικείας Περιφερειακής Διεύθυνσης Εκπαίδευσης.»
β) Το τρίτο εδάφιο της παρ. 13 του άρθρου 19 αντικαθίσταται και η παρ. 13 διαμορφώνεται ως εξής:
«13. Η θητεία των εκπαιδευτικών σε Π.Σ. και ΠΕΙ.Σ. είναι τετραετής. Οι εκπαιδευτικοί, που τοποθετούνται σε Π.Σ. και ΠΕΙ.Σ. διατηρούν την οργανική τους θέση. Στη διάρκεια της θητείας τους οι εκπαιδευτικοί υποβάλλονται σε αξιολόγηση του διδακτικού και παιδαγωγικού τους έργου, καθώς και της υπηρεσιακής συνέπειας και επάρκειάς τους, σύμφωνα με τις παρ. 1 και 3 του άρθρου 20. Σε περίπτωση θετικής αξιολόγησης και κατόπιν αίτησής τους, σύμφωνα με την παρ. 4 του άρθρου 20, η θητεία των εκπαιδευτικών ανανεώνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. Δεν τίθεται περιορισμός στον αριθμό των ανανεώσεων των θητειών. Οι εκπαιδευτικοί, που αξιολογούνται αρνητικά και οι εκπαιδευτικοί που αξιολογούνται θετικά αλλά δεν υποβάλουν αίτηση ανανέωσης της θητείας τους στα οικεία Π.Σ. και ΠΕΙ.Σ. επιστρέφουν στην οργανική τους θέση.»
γ) Το δεύτερο εδάφιο της παρ. 14 του άρθρου 19 αντικαθίσταται και η παρ. 14 διαμορφώνεται ως εξής: 
«14. Η θητεία των νεοεισερχόμενων σε Π.Σ. και ΠΕΙ.Σ. εκπαιδευτικών είναι μονοετής. Στη διάρκεια της μονοετούς θητείας τους οι εκπαιδευτικοί υποβάλλονται σε αξιολόγηση του διδακτικού και παιδαγωγικού τους έργου, καθώς και της υπηρεσιακής συνέπειας και επάρκειάς τους, σύμφωνα με τις παρ. 1 και 3 του άρθρου 20. Αν η αξιολόγηση είναι θετική, οι εκπαιδευτικοί τοποθετούνται, έπειτα από αίτησή τους, για τετραετή θητεία, σύμφωνα με το πρώτο εδάφιο της παρ. 13, στα οικεία Π.Σ. και ΠΕΙ.Σ. με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. Αν η αξιολόγηση είναι αρνητική ή αν οι εκπαιδευτικοί δεν υποβάλουν αίτηση τοποθέτησης στα οικεία Π.Σ. και ΠΕΙ.Σ. με τετραετή θητεία, οι εκπαιδευτικοί επιστρέφουν στην οργανική τους θέση. Εκπαιδευτικός, ο οποίος έχει ολοκληρώσει μία μονοετή θητεία με θετική αξιολόγηση σε Π.Σ. ή ΠΕΙ.Σ., δεν εκπληρώνει εκ νέου μονοετή εισαγωγική θητεία, αν τοποθετηθεί μεταγενέστερα με θητεία σε άλλο Π.Σ. ή ΠΕΙ.Σ..»
δ) Στην παρ. 15 του άρθρου 19 αντικαθίστανται τα τέσσερα τελευταία εδάφια και η παρ. 15 διαμορφώνεται ως εξής:
«15. Οι εκπαιδευτικοί που είναι τοποθετημένοι οριστικά σε σχολείο που χαρακτηρίζεται ως Π.Σ. ή ΠΕΙ.Σ. παύουν να είναι οριστικά τοποθετημένοι σε αυτό. Οι εκπαιδευτικοί του προηγούμενου εδαφίου μπορούν να παραμείνουν στο σχολείο που χαρακτηρίστηκε ως Π.Σ. ή ΠΕΙ.Σ. με διετή θητεία, προκειμένου να επιμορφωθούν και προσαρμοστούν στις νέες απαιτήσεις, κατόπιν αίτησής τους. Η αίτηση υποβάλλεται εντός αποκλειστικής προθεσμίας δέκα (10) εργάσιμων ημερών από την επομένη του χαρακτηρισμού του σχολείου ως Π.Σ. ή ΠΕΙ.Σ. στο οικείο ΕΠ.Ε.Σ. ή στην οικεία Π.Ε.Π.Π.Σ., αν το ΕΠ.Ε.Σ. δεν έχει συγκροτηθεί. Σε περίπτωση που δεν έχει συγκροτηθεί η Π.Ε.Π.Π.Σ. στην οικεία Π.Δ.Ε., η αίτηση του προηγούμενου εδαφίου υποβάλλεται στον Διευθυντή ή Προϊστάμενο του Π.Σ. ή ΠΕΙ.Σ.. Το ΕΠ.Ε.Σ. ή η Π.Ε.Π.Π.Σ. ή ο Διευθυντής ή ο Προϊστάμενος του σχολείου, κατά περίπτωση, υποβάλλει στη Δ.Ε.Π.Π.Σ. πίνακα με τους εκπαιδευτικούς της παρούσας. Η Δ.Ε.Π.Π.Σ. υποβάλλει συγκεντρωτικό πίνακα των ανωτέρω εκπαιδευτικών όλων των σχολείων, που χαρακτηρίζονται ως Π.Σ. ή ΠΕΙ.Σ. στη Γενική Διεύθυνση Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. Η τοποθέτηση των εκπαιδευτικών για διετή θητεία στο Π.Σ. ή ΠΕΙ.Σ. γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. Οι εκπαιδευτικοί αξιολογούνται στο τελευταίο έτος της θητείας τους για το διδακτικό και παιδαγωγικό τους έργο, καθώς και την υπηρεσιακή συνέπεια και επάρκειά τους, σύμφωνα με τις παρ. 1 και 3 του άρθρου 20. Κατά τα λοιπά, για τη διαδικασία της αξιολόγησης και ανανέωσης της θητείας των εκπαιδευτικών εφαρμόζονται οι παρ. 1 έως 7 του άρθρου 20.»
ε) Στην παρ. 19 του άρθρου 19 τροποποιείται το όγδοο εδάφιο, στο τέλος της παραγράφου προστίθενται τέσσερα νέα εδάφια και η παρ. 19 διαμορφώνεται ως εξής:
«19. Για την κάλυψη των λειτουργικών κενών σύμφωνα με το δεύτερο εδάφιο της παρ. 18, τα ΕΠ.Ε.Σ. υποβάλλουν αίτημα στην οικεία Π.Ε.Π.Π.Σ. για τη δημοσίευση πρόσκλησης εκδήλωσης ενδιαφέροντος για απόσπαση στα σχολεία αυτά. Η πρόσκληση αναρτάται στην ιστοσελίδα της Π.Δ.Ε.. Οι ενδιαφερόμενοι εκπαιδευτικοί υποβάλλουν, εντός της προθεσμίας που ορίζεται με την πρόσκληση, ηλεκτρονική αίτηση μέσω της Ενιαίας Ψηφιακής Πύλης της Δημόσιας Διοίκησης στο ΕΠ.Ε.Σ. του Π.Σ. ή του ΠΕΙ.Σ., στο οποίο επιθυμούν να αποσπαστούν, η οποία συνοδεύεται από τα στοιχεία της ακαδημαϊκής και υπηρεσιακής τους κατάστασης. Το ΕΠ.Ε.Σ. εξετάζει τις αιτήσεις μέσα σε τρεις (3) εργάσιμες ημέρες από τη λήξη της προθεσμίας υποβολής τους και συντάσσει αξιολογικό πίνακα κατάταξης των υποψήφιων εκπαιδευτικών με βάση τις περ. α) έως δ) της παρ. 5. Για τη σύνταξη του ανωτέρω πίνακα κατάταξης το ΕΠ.Ε.Σ. συνεδριάζει με τη συμμετοχή των μελών των περ. α) έως γ) της παρ. 1 του άρθρου 17. Σε περίπτωση σύστασης κοινού ΕΠ.Ε.Σ. για Π.Σ. ή ΠΕΙ.Σ., ως μέλη των περ. β) και γ) της παρ. 1 του άρθρου 17 νοούνται τα μέλη που προέρχονται από τη σχολική μονάδα, την οποία αφορά η επιλογή. Τα υποκριτήρια ανά κατηγορία κριτηρίων, η αποτίμησή τους σε αξιολογικές μονάδες και τα δικαιο­λογητικά, που αποστέλλονται ηλεκτρονικά μέσω της Ενιαίας Ψηφιακής 
Πύλης της Δημόσιας Διοίκησης στα ΕΠ.Ε.Σ. καθορίζονται με την απόφαση της παρ. 6. Ο αξιολογικός πίνακας κατάταξης υποβάλλεται αμελλητί από τον Πρόεδρο του ΕΠ.Ε.Σ. στην Π.Ε.Π.Π.Σ. προς κύρωση, κατόπιν άσκησης ελέγχου νομιμότητας, και ισχύει από την κύρωσή του μέχρι τη λήξη του διδακτικού έτους που έπεται της κύρωσής του. Ο πίνακας δύναται να αξιοποιείται στη διάρκεια του ανωτέρω διδακτικού έτους για την κάλυψη λειτουργικών κενών που προκύπτουν στα Π.Σ. και ΠΕΙ.Σ. της οικείας Περιφερειακής Διεύθυνσης Εκπαίδευσης. Η απόσπαση πραγματοποιείται για ένα (1) διδακτικό έτος, με απόφαση του Περιφερειακού Διευθυντή Εκπαίδευσης, με βάση τη σειρά κατάταξης των εκπαιδευτικών στον αξιολογικό πίνακα κατάταξης. Στη διάρκεια της απόσπασής τους οι εκπαιδευτικοί υποβάλλονται σε αξιολόγηση του διδακτικού και παιδαγωγικού τους έργου, καθώς και της υπηρεσιακής συνέπειας και επάρκειάς τους, σύμφωνα με τις παρ. 1 και 3 του άρθρου 20. Εκπαιδευτικός, ο οποίος έχει παράσχει υπηρεσία με απόσπαση σε Π.Σ. ή ΠΕΙ.Σ. με θετική αξιολόγηση, δεν εκπληρώνει μονοετή εισαγωγική θητεία, αν τοποθετηθεί μεταγενέστερα με θητεία σε Π.Σ. ή ΠΕΙ.Σ.» 
στ) Στην παρ. 20 του άρθρου 19 τροποποιείται το πρώτο εδάφιο, στο τέλος της παραγράφου προστίθενται δύο νέα εδάφια και η παρ. 20 διαμορφώνεται ως εξής:
«20. Αν κατά τη διάρκεια ισχύος του αξιολογικού πίνακα κατάταξης της παρ. 2 προκύψει σε Π.Σ. ή ΠΕΙ.Σ. λειτουργικό κενό, αποσπάται σε αυτό, κατόπιν αίτησής του, εκπαιδευτικός που έχει καταταγεί στον ανωτέρω πίνακα, με βάση τη σειρά κατάταξής του σε αυτόν. Το ΕΠ.Ε.Σ. γνωστοποιεί την ύπαρξη των ανωτέρω λειτουργικών κενών στην Π.Ε.Π.Π.Σ., η οποία προσκαλεί ηλεκτρονικά τους εκπαιδευτικούς που έχουν συμπεριληφθεί στον αξιολογικό πίνακα κατάταξης, να εκδηλώσουν ενδιαφέρον για απόσπαση στο οικείο Π.Σ. ή ΠΕΙ.Σ.. Η αίτηση απόσπασης υποβάλλεται ηλεκτρονικά μέσω της Ενιαίας Ψηφιακής Πύλης της Δημόσιας Διοίκησης στην Π.Ε.Π.Π.Σ. εντός της προθεσμίας που ορίζεται στην πρόσκληση και η απόσπαση διενεργείται για ένα (1) διδακτικό έτος με απόφαση του Περιφερειακού Διευθυντή Εκπαίδευσης. Στη διάρκεια της απόσπασής του ο εκπαιδευτικός υποβάλλεται σε αξιολόγηση του διδακτικού και παιδαγωγικού του έργου, καθώς και της υπηρεσιακής συνέπειας και επάρκειάς του, σύμφωνα με τις παρ. 1 και 3 του άρθρου 20. Εκπαιδευτικός, ο οποίος έχει παράσχει υπηρεσία με απόσπασή σε Π.Σ. ή ΠΕΙ.Σ. με θετική αξιολόγηση, δεν εκπληρώνει μονοετή εισαγωγική θητεία, αν τοποθετηθεί μεταγενέστερα με θητεία σε Π.Σ. ή ΠΕΙ.Σ..»
ζ) Στο τέλος της παρ. 21 του άρθρου 19 προστίθενται δύο νέα εδάφια και η παρ. 21 διαμορφώνεται ως εξής:
«21. Αν δεν είναι δυνατή η κάλυψη των λειτουργικών κενών με τις διαδικασίες των παρ. 18 έως 20, τα κενά αυτά καλύπτονται με διάθεση μόνιμων εκπαιδευτικών που δεν συμπληρώνουν το υποχρεωτικό τους ωράριο. Αν δεν είναι δυνατή η κάλυψη των λειτουργικών κενών με τη διαδικασία αυτή, τα κενά καλύπτονται από αναπληρωτές ή ωρομίσθιους εκπαιδευτικούς, σύμφωνα με το άρθρο 63 του ν. 4589/2019 (Α’ 13). Στη διάρκεια της διάθεσης οι εκπαιδευτικοί υποβάλλονται σε αξιολόγηση του διδακτικού και παιδαγωγικού τους έργου, καθώς και της υπηρεσιακής συνέπειας και επάρκειάς τους, σύμφωνα με τις παρ. 1 και 3 του άρθρου 20. Εκπαιδευτικός, ο οποίος έχει παράσχει υπηρεσία με τη μορφή διάθεσης σε Π.Σ. ή ΠΕΙ.Σ. με θετική αξιολόγηση, δεν εκπληρώνει μονοετή εισαγωγική θητεία, αν τοποθετηθεί μεταγενέστερα με θητεία σε Π.Σ. ή ΠΕΙ.Σ.» 
7. Οι παρ. 1 έως 5 του άρθρου 20 αντικαθίστανται ως εξής:
«1. Το εκπαιδευτικό προσωπικό των Π.Σ. και ΠΕΙ.Σ. αξιολογείται τεκμηριωμένα σε τετράβαθμη περιγραφική κλίμακα, στην οποία το έργο του διαβαθμίζεται από μη ικανοποιητικό, σε ικανοποιητικό, πολύ καλό ή εξαιρετικό, ως προς δύο (2) πεδία: Α) το διδακτικό και παιδαγωγικό έργο του εκπαιδευτικού, το οποίο εξειδικεύεται σε Α1) γενική και ειδική διδακτική του γνωστικού αντικειμένου και Α2) παιδαγωγικό κλίμα και διαχείριση της τάξης και Β) υπηρεσιακή συνέπεια και επάρκεια του εκπαιδευτικού, σύμφωνα με τις διατάξεις που ισχύουν για την αξιολόγηση των εκπαιδευτικών που υπηρετούν στις σχολικές μονάδες της δημόσιας Πρωτοβάθμιας και Δευτεροβάθμιας εκπαίδευσης. Το εκπαιδευτικό προσωπικό αξιολογείται: α) στη διάρκεια της εισαγωγικής μονοετούς ή στο τελευταίο έτος της εισαγωγικής διετούς θητείας του, κατά περίπτωση, καθώς και β) στη διάρκεια της τετραετούς θητείας του με την περιοδικότητα που ισχύει για τους εκπαιδευτικούς της δημόσιας Πρωτοβάθμιας και Δευτεροβάθμιας εκπαίδευσης.
2. Οι εκπαιδευτικοί αξιολογούνται από τον Σύμβουλο Εκπαίδευσης Επιστημονικής Ευθύνης (ειδικότητας), τον Διευθυντή ή Προϊστάμενο της σχολικής μονάδας και τον Διευθυντή ή Προϊστάμενο από κοινού με τον Σύμβουλο Εκπαίδευσης που έχει την παιδαγωγική ευθύνη της σχολικής μονάδας, οι οποίοι συντάσσουν εκθέσεις αξιολόγησης. 
3. α) Ο Σύμβουλος Εκπαίδευσης Επιστημονικής Ευθύνης (ειδικότητας) αξιολογεί τη γενική και ειδική διδακτική του γνωστικού αντικειμένου (πεδίο Α1).
β) Ο Διευθυντής ή Προϊστάμενος της σχολικής μονάδας αξιολογεί το παιδαγωγικό κλίμα και τη διαχείριση της τάξης (πεδίο Α2).
γ) Ο Διευθυντής ή Προϊστάμενος της σχολικής μονάδας και ο Σύμβουλος Εκπαίδευσης, ο οποίος έχει την παιδαγωγική ευθύνη της αξιολογούν την υπηρεσιακή συνέπεια και επάρκεια του εκπαιδευτικού (πεδίο Β). 
Θετική θεωρείται η αξιολόγηση των εκπαιδευτικών, των οποίων η επίδοση στις εκθέσεις αξιολόγησης των κριτηρίων Α1, Α2 και Β χαρακτηρίζεται, τουλάχιστον, ως ικανοποιητική. Κατά την αξιολόγηση της τετραετούς θητείας, ως προς το κριτήριο Β λαμβάνεται υπόψη η επίδοση του εκπαιδευτικού στην πιο πρόσφατη αξιολογική έκθεση.
4. Μετά την ολοκλήρωση της αξιολόγησης, οι επί θητεία εκπαιδευτικοί, που αξιολογήθηκαν θετικά, δύνανται να υποβάλουν αίτηση ανανέωσης της θητείας τους στα οικεία Π.Σ. και ΠΕΙ.Σ., η οποία υποβάλλεται στα ΕΠ.Ε.Σ. μέσα σε τρεις (3) εργάσιμες ημέρες από την επομένη της λήψης γνώσης των εκθέσεων αξιολόγησης. Μετά την υποβολή των αιτήσεων, τα ΕΠ.Ε.Σ. υποβάλλουν στη Δ.Ε.Π.Π.Σ. πίνακα με τους επί θητεία εκπαιδευτικούς που αξιολογήθηκαν θετικά. Η Δ.Ε.Π.Π.Σ. υποβάλλει στη Γενική Διεύθυνση Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων συγκεντρωτικό πίνακα των επιτυχώς αξιολογηθέντων εκπαιδευτικών όλων των Π.Σ. και ΠΕΙ.Σ.. Η ανανέωση της θητείας γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων.
5. Οι εκπαιδευτικοί που αξιολογήθηκαν αρνητικά δικαιούνται να ασκήσουν ένσταση ενώπιον της Δ.Ε.Π.Π.Σ. μέσα σε αποκλειστική προθεσμία τριών (3) εργάσιμων ημερών από την επομένη της λήψης γνώσης των εκθέσεων αξιολόγησης. Η ένσταση περιλαμβάνει αναλυτικά τα συγκεκριμένα στοιχεία και τα πραγματικά περιστατικά, στα οποία ο αξιολογούμενος θεμελιώνει τους ισχυρισμούς της ένστασής του. Η Δ.Ε.Π.Π.Σ. εξετάζει το παραδεκτό και το βάσιμο της ένστασης και μπορεί είτε να οριστικοποιήσει είτε να διορθώσει τις εκθέσεις αξιολόγησης, με παράθεση πλήρους αιτιολογίας. Δικαιούται, επίσης, να ζητήσει οποιεσδήποτε πρόσθετες διευκρινίσεις κρίνει απαραίτητες από τον Σύμβουλο Εκπαίδευσης Επιστημονικής Ευθύνης (ειδικότητας), τον Διευθυντή ή Προϊστάμενο του οικείου Π.Σ. ή ΠΕΙ.Σ., τον Σύμβουλο Εκπαίδευσης, ο οποίος έχει την παιδαγωγική ευθύνη της σχολικής μονάδας ή τον αξιολογούμενο και γενικώς να προβεί σε οποιαδήποτε ενέργεια απαιτείται για τη διακρίβωση των προβαλλόμενων ισχυρισμών, αποφαίνεται δε για τις ενστάσεις μέσα σε προθεσμία δέκα (10) εργάσιμων ημερών από την περιέλευσή τους σε αυτήν. Οι επί θητεία εκπαιδευτικοί, οι ενστάσεις των οποίων έγιναν δεκτές, δύνανται να υποβάλουν αίτηση ανανέωσης της θητείας τους στα οικεία Π.Σ. ή ΠΕΙ.Σ.. Η αίτηση του προηγούμενου εδαφίου υποβάλλεται στη Δ.Ε.Π.Π.Σ. μέσα σε τρεις (3) εργάσιμες ημέρες από την επομένη της λήψης γνώσης της απόφασης επί της ένστασης. 
Η Δ.Ε.Π.Π.Σ. υποβάλλει στη Γενική Διεύθυνση Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων συγκεντρωτικό πίνακα των ανωτέρω εκπαιδευτικών. Η ανανέωση της θητείας γίνεται με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων.»
8. Το πρώτο εδάφιο των παρ. 2 και 3 του άρθρου 21 τροποποιούνται ως προς τα αρμόδια όργανα και οι παρ. 2 και 3 διαμορφώνονται ως εξής:
«2. Ο Διευθυντής του Π.Σ. ή ΠΕΙ.Σ., σε συνεργασία με τον Υποδιευθυντή και τον Σύλλογο Διδασκόντων και υπό την καθοδήγηση του Προέδρου και του Συμβούλου Εκπαίδευσης του οικείου ΕΠ.Ε.Σ., καταρτίζει και υποβάλλει σε ηλεκτρονική πλατφόρμα του Ι.Ε.Π. μέσω της Ενιαίας Ψηφιακής Πύλης της Δημόσιας Διοίκησης, πριν την έναρξη των μαθημάτων, σχέδιο προγραμματισμού δράσεων, υλοποίησης ερευνητικών προγραμμάτων και εκπαιδευτικών στόχων για το σχολικό έτος, το οποίο περιλαμβάνει το σύνολο των προγραμματιζόμενων δραστηριοτήτων του Π.Σ. ή του ΠΕΙ.Σ., τα επιδιωκόμενα αποτελέσματα, τον τρόπο οργάνωσης και λειτουργίας του σχολείου, καθώς και τον τρόπο υλοποίησης των προγραμματιζόμενων εκπαιδευτικών δράσεων. Ο προγραμματισμός δράσεων δημοσιοποιείται στην ιστοσελίδα του σχολείου. Με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης ρυθμίζεται κάθε τεχνική ή άλλη λεπτομέρεια για την εφαρμογή της 
παρούσας.
3. Στο τέλος του σχολικού έτους, ο Διευθυντής του Π.Σ. ή του ΠΕΙ.Σ., σε συνεργασία με τον Υποδιευθυντή και τον Σύλλογο Διδασκόντων και υπό την καθοδήγηση του Προέδρου και του Συμβούλου Εκπαίδευσης του οικείου ΕΠ.Ε.Σ., συντάσσει έκθεση εσωτερικής αξιολόγησης με την οποία: 
α) αξιολογείται η επίτευξη των εκπαιδευτικών στόχων που είχαν τεθεί στο σχέδιο προγραμματισμού δράσεων,
β) καταγράφονται οι επιτυχίες που πραγματοποιήθηκαν, όπως και οι αδυναμίες και τα προβλήματα που αντιμετωπίστηκαν κατά τη διάρκεια του σχολικού έτους και
γ) αξιολογείται η απόδοση του σχολείου στο σύνολό της.
Με την ίδια έκθεση διατυπώνονται προτάσεις βελτίωσης για το επόμενο σχολικό έτος. Η έκθεση εσωτερικής αξιολόγησης αναρτάται στην ηλεκτρονική πλατφόρμα της παρ. 2 και δημοσιοποιείται στην ιστοσελίδα του σχολείου.»
9. Οι Π.Ε.Π.Π.Σ., οι οποίες έχουν συγκροτηθεί κατά την έναρξη ισχύος του παρόντος, εξακολουθούν να ασκούν τις αρμοδιότητές τους έως την ανασυγκρότησή τους, σύμφωνα με την παρ. 2.
Άρθρο 178
Σύναψη συμβάσεων εργασίας ορισμένου χρόνου για τους αναπληρωτές και 
ωρομίσθιους εκπαιδευτικούς και μέλη 
Ειδικού Εκπαιδευτικού Προσωπικού 
και Ειδικού Βοηθητικού Προσωπικού 
1. Οι συμβάσεις εργασίας ορισμένου χρόνου μεταξύ των αρμόδιων Διευθύνσεων Εκπαίδευσης ή Περιφερειακών Διευθύνσεων Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων και των φυσικών προσώπων που προσλαμβάνονται ως προσωρινοί αναπληρωτές ή ωρομίσθιοι εκπαιδευτικοί ή μέλη Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), δύνανται να συνάπτονται είτε εγγράφως με ιδιόχειρη υπογραφή των συμβαλλομένων είτε ηλεκτρονικά μέσω ψηφιακής εφαρμογής της Ενιαίας Ψηφιακής Πύλης της Δημόσιας Διοίκησης (Ε.Ψ.Π. - gov.gr), σύμφωνα με το Κεφάλαιο ΣΤ’ του Μέρους Α’ του ν. 4727/2020 (Α’ 184). Οι συμβάσεις που συνάπτονται μέσω της ψηφιακής εφαρμογής του πρώτου εδαφίου φέρουν την εγκεκριμένη ή προηγμένη ηλεκτρονική σφραγίδα του Υπουργείου Παιδείας και Θρησκευμάτων. Ως έναρξη ισχύος της σύμβασης και παροχής εργασίας λογίζεται η ημερομηνία πραγματικής ανάληψης υπηρεσίας του φυσικού προσώπου που προσλαμβάνεται ως προσωρινός αναπληρωτής ή ωρομίσθιος εκπαιδευτικός ή μέλος Ε.Ε.Π.- Ε.Β.Π., η οποία δηλώνεται ηλεκτρονικά από τον Διευθυντή ή τον Προϊστάμενο της σχολικής μονάδας ή τον Προϊστάμενο του Κέντρου Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) ή, σε εξαιρετικές περιπτώσεις, από τον αρμόδιο Διευθυντή ή Περιφερειακό Διευθυντή Εκπαίδευσης.
2. Η ηλεκτρονική αποδοχή της σύμβασης εργασίας επέχει θέση υπεύθυνης δήλωσης του ν. 1599/1986 
(Α’  75) αναφορικά με τα προσωπικά στοιχεία του προσωρινού αναπληρωτή ή ωρομίσθιου εκπαιδευτικού ή μέλους Ε.Ε.Π. - Ε.Β.Π, τα οποία περιλαμβάνονται στη σύμβαση αυτήν. Τα φυσικά πρόσωπα, με την αποδοχή της ψηφιακής σύμβασης, η οποία πραγματοποιείται ηλεκτρονικά μέσω ψηφιακής εφαρμογής της Ενιαίας Ψηφιακής Πύλης της Δημόσιας Διοίκησης Ε.Ψ.Π., επιβεβαιώνουν την ορθότητα των προσωπικών τους στοιχείων που αναφέρονται στη σύμβαση και δηλώνουν υπεύθυνα, ότι με την ηλεκτρονική αποδοχή της σύμβασης εργασίας, η οποία επέχει θέση υπογραφής αυτής, αποδέχονται πλήρως και ανεπιφύλακτα το περιεχόμενο, τους όρους και τις διαδικασίες που περιλαμβάνονται στο έγγραφο της σύμβασης εργασίας.
3. Με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης, ρυθμίζεται κάθε αναγκαία τεχνική ή άλλη λεπτομέρεια για την εφαρμογή του παρόντος. 
Άρθρο 179
Εφαρμογή του Μέρους Δ’ του παρόντος 
στα μειονοτικά σχολεία του ν. 694/1977
1. Το άρθρο 87, η παρ. 1 του άρθρου 88 και τα άρθρα 98 και 99 του παρόντος δεν εφαρμόζονται στα μειονοτικά σχολεία του ν. 694/1977 (Α’ 264). Τα άρθρα 84 και 85 του παρόντος δεν εφαρμόζονται στο μειονοτικό πρόγραμμα των προαναφερθέντων σχολείων.
2. Στα μειονοτικά σχολεία του ν. 694/1977 η επιλογή διδακτικών βιβλίων του άρθρου 85 αφορά μόνο στα διδακτικά βιβλία του άρθρου 84, τα οποία χρησιμοποιούνται για τη διδασκαλία των μαθημάτων του ελληνόγλωσσου προγράμματος και πραγματοποιείται από τους εκπαιδευτικούς που διδάσκουν τα μαθήματα αυτά και, σε περίπτωση που υπάρχει αδυναμία επιλογής ή μη επιλογή από τους εκπαιδευτικούς αυτούς, η επιλογή πραγματοποιείται από τον Υποδιευθυντή της σχολικής μονάδας.
3. Όπου στην παρ. 2 του άρθρου 88 και στα άρθρα 89, 90, 92, 93, 95, 96, 100, 101, 102 και 105 προβλέπεται η λήψη απόφασης του Διευθυντή ή του Προϊσταμένου της σχολικής μονάδας ή η διενέργεια οποιασδήποτε πράξης από εκείνον, στα μειονοτικά σχολεία του ν. 694/1977 η λήψη της προβλεπόμενης απόφασης ή η διενέργεια της προβλεπόμενης πράξης, πραγματοποιείται με κοινή απόφαση του Διευθυντή και του Υποδιευθυντή της σχολικής μονάδας και, αν υπάρχει ασυμφωνία, αδυναμία λήψης ή μη λήψη απόφασης για οποιονδήποτε λόγο, η απόφαση αυτή λαμβάνεται από τον Προϊστάμενο του Γραφείου Μειονοτικής Εκπαίδευσης. 
Άρθρο 180
Κατάργηση της διαδικασίας εκ νέου προσκόμισης δικαιολογητικών εγγράφων αναφορικά με τον χρόνο υπηρεσίας των προσωρινών αναπληρωτών και ωρομίσθιων εκπαιδευτικών, καθώς και μελών Ειδικού Εκπαιδευτικού Προσωπικού και Ειδικού Βοηθητικού Προσωπικού που καταχωρίζονται στο Ολοκληρωμένο Πληροφοριακό Σύστημα Διαχείρισης Προσωπικού Πρωτοβάθμιας και Δευτεροβάθμιας Εκπαίδευσης
Ο χρόνος υπηρεσίας που καταχωρίζεται στο Ολοκληρωμένο Πληροφοριακό Σύστημα Διαχείρισης Προσωπικού Πρωτοβάθμιας και Δευτεροβάθμιας Εκπαίδευσης (ΟΠΣΥΔ) του Υπουργείου Παιδείας και Θρησκευμάτων λαμβάνεται υπόψη στη μισθολογική εξέλιξη των προσωρινών αναπληρωτών και ωρομίσθιων εκπαιδευτικών, καθώς και των μελών Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), χωρίς να απαιτείται η εκ νέου προσκόμιση των σχετικών δικαιολογητικών εγγράφων. 
Άρθρο 181
Παροχή υπηρεσιών από στελέχη της δημόσιας Πρωτοβάθμιας και Δευτεροβάθμιας Εκπαίδευσης σε συναφείς με τα καθήκοντα της κύριας θέσης τους φορείς υλοποίησης συγχρηματοδοτούμενων πράξεων - Τροποποίηση της παρ. 9 του άρθρου 58 
του ν. 4075/2012
Η παρ. 9 του άρθρου 58 του ν. 4075/2012 (Α’ 89) τροποποιείται, ως προς την αναφορά στο Εθνικό Στρατηγικό Πλαίσιο Αναφοράς (Ε.Σ.Π.Α.) και τα αρμόδια όργανα για τη χορήγηση έγκρισης σε στελέχη της δημόσιας Πρωτοβάθμιας και Δευτεροβάθμιας Εκπαίδευσης προς παροχή υπηρεσιών που είναι συναφείς με τα καθήκοντα της κύριας θέσης τους σε φορείς υλοποίησης συγχρηματοδοτούμενων πράξεων, παράλληλα με τα κύρια καθήκοντά τους, χωρίς άδεια άσκησης ιδιωτικού έργου, και η παρ. 9 διαμορφώνεται ως εξής:
«9. Στο πλαίσιο του Εθνικού Στρατηγικού Πλαισίου Αναφοράς (Ε.Σ.Π.Α.), η παροχή υπηρεσιών από εκπαιδευτικούς και δημοσίους υπαλλήλους προς όλους ανεξαιρέτως τους φορείς υλοποίησης συγχρηματοδοτούμενων πράξεων γίνεται κατά τους όρους του άρθρου 31 του Υπαλληλικού Κώδικα (ν. 3528/2007, Α’ 26), ως ιδιωτικό έργο. Οι διατάξεις των παρ. 1 έως 5 του άρθρου 55 του ν. 3966/2011 (Α’ 118), όπως και οι εκδοθείσες κατ’ εξουσιοδότηση αυτών διοικητικές πράξεις καταργούνται αναδρομικά από τον χρόνο ισχύος τους.
Ειδικά τα στελέχη της δημόσιας Πρωτοβάθμιας και Δευτεροβάθμιας εκπαίδευσης μπορούν να παρέχουν υπηρεσίες που είναι συναφείς με τα καθήκοντα της κύριας θέσης τους σε φορείς υλοποίησης συγχρηματοδοτούμενων πράξεων, παράλληλα με τα κύρια καθήκοντά τους, χωρίς άδεια άσκησης ιδιωτικού έργου, ως εξής:
α) Οι Περιφερειακοί Διευθυντές Εκπαίδευσης και οι Διευθυντές Πρωτοβάθμιας και Δευτεροβάθμιας Εκπαίδευσης, με απόφαση του Προϊσταμένου της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων.
β) Οι Περιφερειακοί Επόπτες Ποιότητας της Εκπαίδευσης, οι Προϊστάμενοι των Κέντρων Διεπιστημονικής Αξιο­λόγησης, Συμβουλευτικής και Υποστήριξης (ΚΕ.Δ.Α.Σ.Υ.) και οι Προϊστάμενοι των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.), με απόφαση του Περιφερειακού Διευθυντή Εκπαίδευσης.
γ) Τα λοιπά στελέχη της δημόσιας εκπαίδευσης, με απόφαση του Διευθυντή Εκπαίδευσης.
Για την παροχή υπηρεσιών προς όλους ανεξαιρέτως τους φορείς υλοποίησης συγχρηματοδοτούμενων πράξεων θεωρείται ότι, στους εκπαιδευτικούς και γενικά τους δημόσιους υπαλλήλους, κατά τη διάρκεια ισχύος των διατάξεων του δεύτερου εδαφίου, είχε χορηγηθεί άδεια ασκήσεως ιδιωτικού έργου.
Για τα μέλη του Μητρώου κύριου διδακτικού προσωπικού του Εθνικού Κέντρου Δημόσιας Διοίκησης και Αυτοδιοίκησης (Ε.Κ.Δ.Δ.Α.) που παρέχουν υπηρεσίες υλοποίησης των Πράξεων του Επιχειρησιακού Προγράμματος «Μεταρρύθμιση Δημόσιου Τομέα 2014-2020», δεν απαιτείται η διαδικασία χορήγησης άδειας άσκησης ιδιω­τικού έργου, σύμφωνα με τις διατάξεις του άρθρου 31 του Υπαλληλικού Κώδικα. Αντίθετα, για τα μέλη του προηγούμενου εδαφίου ισχύουν οι ειδικές διατάξεις του άρθρου 11 του π.δ. 57/2007 (Α’ 59), όπως αυτό τροποποιηθέν ισχύει. Τα παραπάνω εδάφια ισχύουν αναδρομικά από την έναρξη εφαρμογής του ν. 4075/2012 (Α’ 89).»
Άρθρο 182
Προσωρινή τοποθέτηση εκπαιδευτικών - Τροποποίηση της περ. ε) της παρ. 3 
του π.δ. 50/1996
Στην περ. ε) της παρ. 3 του άρθρου 3 του π.δ. 50/1996 (Α’ 45), περί των αρμοδιοτήτων των περιφερειακών υπηρεσιακών συμβουλίων, μετά από τις λέξεις «Ελληνικά Σχολεία του Εξωτερικού» διαγράφεται η φράση «μετά την έναρξη του σχολικού έτους» και η περ. ε) διαμορφώνεται ως εξής: 
«ε) Προσωρινή τοποθέτηση των νεοδιοριζόμενων και μετατασσόμενων εκπαιδευτικών μετά τη διενέργεια των μεταθέσεων εντός της ίδιας περιοχής, καθώς και των εκπαιδευτικών των οποίων λήγει η απόσπαση σε Ελληνικά Σχολεία του Εξωτερικού.»
Άρθρο 183
Τίτλος πληρωμής επιμισθίου εξωτερικού - Προσθήκη άρθρου 19Α στον ν. 4415/2016
Στον ν. 4415/2016 (Α’ 159) προστίθεται άρθρο 19Α ως εξής:
«Άρθρο 19Α
Τίτλος πληρωμής επιμισθίου εξωτερικού
«1. Η καταβολή του ειδικού επιμισθίου εξωτερικού σε Συντονιστές, Αναπληρωτές Συντονιστές, αποσπασμένους εκπαιδευτικούς και αποσπασμένους διοικητικούς υπαλλήλους πραγματοποιείται σε δεδουλευμένη βάση, μηνιαίως, σε βάρος του ΑΛΕ 2120189001 του ΕΦ 1019-206-0000000 του τακτικού προϋπολογισμού του Υπουργείου Παιδείας και Θρησκευμάτων, μέσω της υπηρεσίας τακτικής μισθοδοσίας τους, με μισθοδοτικές καταστάσεις που αναρτώνται στην Ενιαία Αρχή Πληρωμής.
2. Ο Συντονιστής ή ο Αναπληρωτής Συντονιστής φέρει την αποκλειστική ευθύνη για την ακρίβεια των βεβαιούμενων στοιχείων. Η εκκαθάριση της εν λόγω δαπάνης προϋποθέτει την ηλεκτρονική υποβολή των υπεύθυνων δηλώσεων παροχής διδακτικού έργου και χορηγηθεισών αδειών στις ηλεκτρονικές διευθύνσεις των αρμόδιων υπηρεσιών μισθοδοσίας των οργανικών θέσεων των Συντονιστών ή Αναπληρωτών Συντονιστών, αποσπασμένων εκπαιδευτικών και αποσπασμένων διοικητικών υπαλλήλων. Σε κάθε περίπτωση, παραμένει υποχρεωτική και η υποβολή σε έντυπη μορφή των ανωτέρω εγγράφων που έχουν υποβληθεί σε ηλεκτρονική μορφή, εντός τριών (3) μηνών από την ηλεκτρονική υποβολή τους.
3. Η ισχύς του παρόντος αρχίζει από την 1η Οκτωβρίου 2021.»
Άρθρο 184
Διασφάλιση αποδοχών - Τροποποίηση 
της παρ. 5 του άρθρου 27 του ν. 4354/2015 
Στο τέλος της παρ. 5 του άρθρου 27 του ν. 4354/2015 (Α’ 176), περί διασφάλισης αποδοχών, προστίθεται τέταρτο εδάφιο και η παρ. 5 διαμορφώνεται ως εξής:
«5. Η τυχόν ύπαρξη προσωπικής διαφοράς των υπαλλήλων με σχέση εργασίας Ιδιωτικού Δικαίου Ορισμένου Χρόνου καταβάλλεται μόνο για όσο διάστημα οι υπάλληλοι αυτοί εξακολουθούν να παρέχουν αδιάλειπτα τις υπηρεσίες τους με ανανέωση ή παράταση της αρχικής σύμβασης εργασίας τους. Για την εφαρμογή των διατάξεων του παρόντος άρθρου, θεωρείται ότι οι υπάλληλοι ορισμένου χρόνου, κατά την 31η.12.2015 έχουν καταταγεί μισθολογικά σύμφωνα με τις ισχύουσες κατά την ίδια ημέρα διατάξεις του άρθρου 12 του ν. 4024/2011 και όχι αυτές της παραγράφου 7 του άρθρου 7 του ίδιου νόμου. Κατατάξεις που έχουν πραγματοποιηθεί με διαφορετικό τρόπο θεωρούνται νόμιμες και αποδοχές που έχουν καταβληθεί δεν αναζητούνται.
Ειδικώς, κατατάξεις αναπληρωτών εκπαιδευτικών και μελών του Ειδικού Εκπαιδευτικού Προσωπικού (Ε.Ε.Π.) και του Ειδικού Βοηθητικού Προσωπικού (Ε.Β.Π.) που προσελήφθησαν από 1ης.9.2015 έως και 31.12.2015, οι οποίες πραγματοποιήθηκαν σύμφωνα με την παρ. 7 του άρθρου 7 του ν. 4024/2011 (Α’ 226) θεωρούνται νόμιμες μέχρι και τις 30.6.2016 και αποδοχές που τους έχουν καταβληθεί με βάση τις κατατάξεις αυτές μέχρι και τις 30.6.2016 δεν αναζητούνται.»
ΚΕΦΑΛΑΙΟ Β’
ΡΥΘΜΙΣΕΙΣ ΓΙΑ ΤΗΝ ΤΡΙΤΟΒΑΘΜΙΑ ΕΚΠΑΙΔΕΥΣΗ
Άρθρο 185
Ρυθμίσεις Ερευνητικών Πανεπιστημιακών Ινστιτούτων 
Η θητεία των μελών των Διοικητικών Συμβουλίων (Δ.Σ.), των Διευθυντών και των αναπληρωτών διευθυντών των Ερευνητικών Πανεπιστημιακών Ινστιτούτων (Ε.Π.Ι.) των Ανώτατων Εκπαιδευτικών Ιδρυμάτων (Α.Ε.Ι.), η διάρκεια της οποίας παρατάθηκε δυνάμει των άρθρων 12 του ν. 4521/2018 (Α’ 38) και 27 του ν. 4647/2019 (Α’ 204), λήγει αυτοδικαίως την 31η.12.2021. Με απόφαση της Συγκλήτου του Α.Ε.Ι., κατόπιν εισήγησης των αρμοδίων οργάνων, που δημοσιεύεται στην Εφημερίδα της Κυβερνήσεως το αργότερο έως την 31η.12.2021, ορίζονται τα νέα μέλη των Δ.Σ., οι διευθυντές και οι αναπληρωτές διευθυντές των Ε.Π.Ι..
Άρθρο 186
Απασχόληση πανεπιστημιακών ιατρών 
στο Ευγενίδειο Θεραπευτήριο
Η περ. α’ της παρ. 4 του άρθρου 11 του ν. 2889/2001 (Α’ 37), ως προς τις προϋποθέσεις απασχόλησης πανεπιστημιακών ιατρών στο Ευγενίδειο Θεραπευτήριο, αντικαθίσταται ως εξής:
«α) Η ως άνω απαγόρευση, δεν ισχύει για την απασχόληση πανεπιστημιακών ιατρών στην ανώνυμη εταιρία με την επωνυμία «ΑΓΙΑ ΤΡΙΑΣ Α.Ε.» και τον διακριτικό τίτλο «ΕΥΓΕΝΙΔΕΙΟ ΘΕΡΑΠΕΥΤΗΡΙΟ», υπό την προϋπόθεση ότι το Εθνικό και Καποδιστριακό Πανεπιστήμιο Αθηνών (Ε.Κ.Π.Α.) εξακολουθεί να διαθέτει άνω του 90% των μετοχών της εταιρίας και οι πανεπιστημιακοί ιατροί εκπληρώνουν πλήρως το διδακτικό, ερευνητικό και διοικητικό τους έργο προς το Α.Ε.Ι. που υπηρετούν.»
Άρθρο 187
Ρυθμίσεις για το ηλεκτρονικό σύστημα διαχείρισης διαδικασιών εκλογής και εξέλιξης καθηγητών «ΑΠΕΛΛΑ» και το πληροφοριακό σύστημα «ΕΥΔΟΞΟΣ»
1. Η διαδικασία εκλογής, μονιμοποίησης και εξέλιξης των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) πραγματοποιείται μέσω του ηλεκτρονικού συστήματος διαχείρισης διαδικασιών εκλογής και εξέλιξης καθηγητών (σύστημα «ΑΠΕΛΛΑ»), σύμφωνα με τα άρθρα 11 και 25 του ν. 3187/2003 (Α’ 233). Με κοινή απόφαση των Υπουργών Εθνικής Άμυνας, Παιδείας και Θρησκευμάτων και Ψηφιακής Διακυβέρνησης ρυθμίζεται η λειτουργία του ηλεκτρονικού συστήματος όσον αφορά τα Α.Σ.Ε.Ι., η διαδικασία εγγραφής των μελών Δ.Ε.Π. των Α.Σ.Ε.Ι., τα αναγκαία δικαιολογητικά και κάθε ειδικότερο ζήτημα για την εφαρμογή της παρούσας. Έως την έναρξη ισχύος της κοινής απόφασης του δεύτερου εδαφίου εφαρμόζονται τα άρθρα 11 και 25 του ν. 3187/2003. 
2. Η παρ. 3 του άρθρου 23 του ν. 4452/2017 (Α’ 17) τροποποιείται ως προς το πεδίο εφαρμογής και διαμορφώνεται ως εξής:
«3. Το Ελληνικό Ανοικτό Πανεπιστήμιο, τα Α.Σ.Ε.Ι. και η Σχολή Δοκίμων Σημαιοφόρων Λ.Σ.-ΕΛ.ΑΚΤ. μπορούν να προμηθεύονται τα διδακτικά συγγράμματα των προπτυχιακών και μεταπτυχιακών φοιτητών του Ιδρύματος σε έντυπη ή ηλεκτρονική μορφή μέσω της περιγραφόμενης στην υπό στοιχεία 125766/ΖΙ/28.7.2016 (Β’ 2433) κοινή υπουργική απόφαση, διαδικασία του πληροφοριακού συστήματος «ΕΥΔΟΞΟΣ», με τις περιεχόμενες στο σύστημα αυτό τιμές και χωρίς τη διενέργεια διαγωνιστικής διαδικασίας κατά παρέκκλιση κάθε σχετικής γενικής ή ειδικής διάταξης.»
Άρθρο 188
Ρύθμιση για τα ασυμβίβαστα του Κοσμήτορα - Τροποποίηση του άρθρου 24 του ν. 4009/2011
Στην παρ. 2 του άρθρου 24 του ν. 4009/2011 (Α’ 195) προστίθεται δεύτερο εδάφιο και η παρ. 2 διαμορφώνεται ως εξής:
«2. Η ιδιότητα του Πρύτανη, αναπληρωτή πρύτανη και Κοσμήτορα είναι ασυμβίβαστη με κάθε επαγγελματική απασχόληση εκτός του ιδρύματος, καθώς και με την κατοχή έμμισθης θέσης στον δημόσιο ή ιδιωτικό τομέα. Κατ’ εξαίρεση ο Κοσμήτορας μπορεί να διδάσκει στο Ελληνικό Ανοικτό Πανεπιστήμιο ως μέλος Συνεργαζόμενου Εκπαιδευτικού Προσωπικού. Οι Αναπληρωτές Πρύτανη των Πανεπιστημίων και οι Αναπληρωτές Πρόεδροι των Τ.Ε.Ι., δύναται να απαλλάσσονται μέρους ή του συνόλου των διδακτικών τους καθηκόντων, έπειτα από απόφαση της Συγκλήτου του Ιδρύματος στο οποίο υπηρετούν, ύστερα από γνώμη του οικείου Τμήματος. Οι Πρόεδροι των Διοικητικών Συμβουλίων των εποπτευόμενων από το Υπουργείο Παιδείας και Θρησκευμάτων φορέων κατά τη διάρκεια της θητείας τους, δύνανται να απαλλάσσονται των διδακτικών και διοικητικών καθηκόντων τους στο Πανεπιστήμιο ή στο Τ.Ε.Ι. στο οποίο υπηρετούν.»
Άρθρο 189
Ρυθμίσεις για τις αποφάσεις σύστασης Μονάδων Ασφάλειας και Προστασίας 
των Ανώτατων Εκπαιδευτικών Ιδρυμάτων 
1. Στην παρ. 1 του άρθρου 55 του ν. 4777/2021 (Α’ 25), περί της ρύθμισης θεμάτων για τη Μονάδα Ασφάλειας και Προστασίας των Ανώτατων Εκπαιδευτικών Ιδρυμάτων (Α.Ε.Ι.) έως την έκδοση των οργανισμών των ιδρυμάτων, πριν από τη λέξη «προθεσμίας» διαγράφεται η λέξη «αποκλειστικής» και η παρ. 1 διαμορφώνεται ως εξής: 
«1. Έως την έκδοση του οργανισμού του Α.Ε.Ι., το επίπεδο λειτουργίας, η δομή και η διάρθρωση της Μονάδας Ασφάλειας και Προστασίας του Α.Ε.Ι. καθορίζονται με απόφαση του πρυτανικού συμβουλίου του Α.Ε.Ι., η οποία δημοσιεύεται στην Εφημερίδα της Κυβερνήσεως εντός προθεσμίας τριών (3) μηνών από την έναρξη ισχύος του παρόντος.»
2. Η παρ. 1 ανατρέχει στον χρόνο έναρξης ισχύος του ν. 4777/2021 και εφαρμόζεται και για όσες αποφάσεις έχουν εκδοθεί αρμοδίως από τη Σύγκλητο του Α.Ε.Ι..
Άρθρο 190
Ρυθμίσεις για την απόσπαση προσωπικού στην Εθνική Αρχή Ανώτατης Εκπαίδευσης - Τροποποίηση του άρθρου 18 του ν. 4653/2020
Τα δύο τελευταία εδάφια της παρ. 9 του άρθρου 18 του ν. 4653/2020 (Α’ 12) τροποποιούνται, προστίθενται δύο νέα εδάφια στο τέλος της παραγράφου και η παρ. 9 διαμορφώνεται ως εξής:
«9. Οι υπηρεσιακές ανάγκες της ΕΘ.Α.Α.Ε. μπορεί μόνο κατ’ εξαίρεση να καλύπτονται με αποσπάσεις. Για την κάλυψη υπηρεσιακών αναγκών με απόσπαση προσωπικού μόνιμου ή με σχέση εργασίας Ιδιωτικού Δικαίου Αορίστου Χρόνου ή εκπαιδευτικών της Πρωτοβάθμιας ή της Δευτεροβάθμιας Εκπαίδευσης εφαρμόζονται οι διαδικασίες που προβλέπονται στον ν. 4440/2016 (Α’ 224) με την επιφύλαξη των οριζομένων στον παρόντα 
νόμο.
Το προσωπικό που δύναται να αποσπάται, περιλαμβάνει διοικητικούς υπαλλήλους, μόνιμους ή με σχέση εργασίας Ιδιωτικού Δικαίου Αορίστου Χρόνου που υπηρετούν σε υπηρεσίες, κεντρικές και περιφερειακές, του Δημοσίου, των Ανεξάρτητων Αρχών, των Οργανισμών Τοπικής Αυτοδιοίκησης α’ και β’ βαθμού, των Νομικών Προσώπων Δημοσίου Δικαίου, καθώς και των Νομικών Προσώπων Ιδιωτικού Δικαίου, εφόσον ανήκουν στη Γενική Κυβέρνηση, όπως εκάστοτε οροθετείται από την Ελληνική Στατιστική Αρχή στο Μητρώο Φορέων Γενικής Κυβέρνησης.
Η προεπιλογή για τις θέσεις γίνεται από τον Προέδρο του Ανώτατου Συμβουλίου της ΕΘ.Α.Α.Ε., επικουρούμενο από τον Γενικό Διευθυντή. Η αξιολόγηση των προς απόσπαση υπαλλήλων ανατίθεται σε τριμελή επιτροπή, η οποία συγκροτείται από τον Προέδρο της ΕΘ.Α.Α.Ε. και αποτελείται από τον ίδιο ως Πρόεδρο και δύο (2) μέλη του Ανώτατου Συμβουλίου της Αρχής. Η επιτροπή εισηγείται αιτιολογημένα ενώπιον του Ανώτατου Συμβουλίου της Αρχής το καταλληλότερο προς απόσπαση προσωπικό. Για την υποβολή της πρότασης του Προέδρου απαιτείται προηγουμένως η σύμφωνη γνώμη του Ανώτατου Συμβουλίου της ΕΘ.Α.Α.Ε., που διατυπώνεται ύστερα από την ανωτέρω αιτιολογημένη εισήγηση της τριμελούς επιτροπής αξιολόγησης. Η απόσπαση διαρκεί ένα (1) έτος, μπορεί να παρατείνεται μία φορά για άλλα δύο (2) έτη και είναι υποχρεωτική για την υπηρεσία του υπαλλήλου. Η παράταση της απόσπασης γίνεται ύστερα από σύμφωνη γνώμη του Ανώτατου Συμβουλίου της ΕΘ.Α.Α.Ε. Κατά τα λοιπά, εφαρμόζονται αναλόγως οι διαδικασίες του ν. 4440/2016 (Α’ 224). Ειδικά για την απόσπαση υπαλλήλων Ο.Τ.Α. α’ και β’ βαθμού για τη διενέργεια ή την παράταση της απόσπασης απαιτείται η σύμφωνη γνώμη του δημάρχου ή περιφερειάρχη αντίστοιχα.»
Άρθρο 191
Ρυθμίσεις για τη διαδικασία ίδρυσης, κατάργησης, συγχώνευσης και μετονομασίας Α.Ε.Ι., Σχολής και Τμήματος - Τροποποίηση 
της παρ. 2 του άρθρου 5 και της παρ. 2 του άρθρου 10 του ν. 4485/2017
1. Το πρώτο και δεύτερο εδάφιο της παρ. 2 του άρθρου 5 του ν. 4485/2017 (Α’ 114) τροποποιούνται και η παρ. 2 διαμορφώνεται ως εξής:
«2. Για την έκδοση του προεδρικού διατάγματος της παρ. 1 απαιτείται γνώμη της Συγκλήτου των οικείων Ιδρυμάτων, εκτός από την περίπτωση ίδρυσης νέου Α.Ε.Ι. και γνώμη της Εθνικής Αρχής Ανώτατης Εκπαίδευσης (ΕΘ.Α.Α.Ε.), ως προς τη συνδρομή των προϋποθέσεων της παρ. 1. Η Σύγκλητος και η ΕΘ.Α.Α.Ε. υποβάλλουν τη γνώμη τους μέσα σε τριάντα (30) ημέρες από την παραλαβή ερωτήματος που τις απευθύνει ο Υπουργός Παιδείας και Θρησκευμάτων. Για εξαιρετικούς λόγους, ιδίως, για την υποβολή διευκρινιστικών ερωτημάτων από τα γνωμοδοτούντα όργανα, η ανωτέρω προθεσμία μπορεί να παρατείνεται από τον Υπουργό Παιδείας και Θρησκευμάτων μία μόνο φορά για επτά (7) εργάσιμες ημέρες. Περαιτέρω παράταση της προθεσμίας αποκλείεται.»
2. Η παρ. 2 του άρθρου 10 του ν. 4485/2017 τροποποιείται ως εξής:
«2. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από γνώμη της Συγκλήτου του οικείου Α.Ε.Ι. και γνώμη της ΕΘ.Α.Α.Ε., στην οποία ο Υπουργός απευθύνει ερώτημα, πραγματοποιείται η μετονομασία, μεταβολή έδρας Σχολής ή Τμήματος Α.Ε.Ι. ή γνωστικού αντικειμένου Τμήματος.»
Άρθρο 192
Χρήση ηλεκτρονικών μέσων για τη διενέργεια εκλογικών διαδικασιών και συνεδριάσεων 
των οργάνων των Α.Ε.Ι. 
1. Στα Ανώτατα Εκπαιδευτικά Ιδρύματα (Α.Ε.Ι.) όλες οι εκλογικές διαδικασίες για την ανάδειξη μονομελών οργάνων, εκπροσώπων σε συλλογικά όργανα διοίκησης και συλλογικά όργανα των επιμέρους ακαδημαϊκών μονάδων και λοιπών δομών διεξάγονται αποκλειστικά με ηλεκτρονική ψηφοφορία μέσω του ειδικού πληροφοριακού συστήματος με την ονομασία «Ψηφιακή Κάλπη ΖΕΥΣ» της ανώνυμης εταιρείας του Ελληνικού Δημοσίου με την επωνυμία «Εθνικό Δίκτυο Υποδομών Τεχνολογίας και Έρευνας Α.Ε. (ΕΔΥΤΕ Α.Ε.)».
2. Στο πεδίο εφαρμογής της παρ. 1 εμπίπτουν οι εκλογικές διαδικασίες για την ανάδειξη:
α) των μονομελών οργάνων διοίκησης των Α.Ε.Ι., των μονομελών οργάνων των επιμέρους ακαδημαϊκών και ερευνητικών μονάδων τους (Σχολών, Τμημάτων, Τομέων, Εργαστηρίων, Κλινικών και Μουσείων) και του Αντιπροέδρου της Επιτροπής Ερευνών και Διαχείρισης των Ε.Λ.Κ.Ε. των Α.Ε.Ι.,
β) των εκπροσώπων των κατηγοριών των μελών Ε.Ε.Π., Ε.ΔΙ.Π. και Ε.Τ.Ε.Π, των διοικητικών υπαλλήλων και των αναπληρωτών τους στα συλλογικά όργανα διοίκησης των Α.Ε.Ι. και στα συλλογικά όργανα των επιμέρους ακαδημαϊκών μονάδων των Α.Ε.Ι.,
γ) των εκπροσώπων των μελών Δ.Ε.Π. στα συλλογικά όργανα Σχολών ή Τμημάτων των Α.Ε.Ι., σε περιπτώσεις όπου ο αριθμός των υπηρετούντων Μελών Δ.Ε.Π. στη Σχολή ή το Τμήμα, υπερβαίνει τον προβλεπόμενο από την κείμενη νομοθεσία αριθμό,
δ) των εκπροσώπων των Τμημάτων των Α.Ε.Ι. και των αναπληρωτών τους στην Επιτροπή Ερευνών και Διαχείρισης (Ε.Ε.Δ.) των Ε.Λ.Κ.Ε. των Α.Ε.Ι. και των μελών του Ειδικού Επταμελούς Οργάνου αυτής, σύμφωνα με την παρ. 5 του άρθρου 54 του ν. 4485/2017 (Α’ 114),
ε) των εκπροσώπων των φοιτητών και των αναπληρωτών τους στα συλλογικά όργανα διοίκησης των Α.Ε.Ι., στα συλλογικά όργανα των επιμέρους ακαδημαϊκών μονάδων των Α.Ε.Ι. (Τομείς, Τμήματα, Σχολές), στις Ειδικές Διατμηματικές ή Διιδρυματικές Επιτροπές Διατμηματικών ή Διιδρυματικών Προγραμμάτων Μεταπτυχιακών Σπουδών (Π.Μ.Σ.), σύμφωνα με την παρ. 4 του άρθρου 34 του ν. 4485/2017 και στο Πειθαρχικό Συμβούλιο φοιτητών της παρ. 4 του άρθρου 24 του ν. 4777/2021 (Α’ 25). 
3. Τα συλλογικά όργανα διοίκησης των Α.Ε.Ι. και τα συλλογικά όργανα των επιμέρους ακαδημαϊκών μονάδων και δομών των Α.Ε.Ι. δύνανται να συνεδριάζουν με τη χρήση ηλεκτρονικών μέσων (τηλεδιάσκεψη), σύμφωνα με την παρ. 13 του άρθρου 14 του ν. 2690/1999 (Α’ 45) καθόλη τη διάρκεια του ακαδημαϊκού έτους. 
4. Με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης, καθορίζονται όλες οι αναγκαίες λεπτομέρειες, ως προς τη διαδικασία εγγραφής και ταυτοποίησης των συμμετεχόντων, τον τρόπο διεξαγωγής της ηλεκτρονικής ψηφοφορίας των εκλογικών διαδικασιών των Α.Ε.Ι. και τη διατήρηση, την εκκαθάριση και την απόσβεση των δεδομένων που συλλέγονται στο πλαίσιο των εκλογικών διαδικασιών, καθώς και κάθε άλλο αναγκαίο τεχνικό ή οργανωτικό μέτρο σχετικά με τη διεξαγωγή της διαδικασίας και την προστασία των δεδομένων προσωπικού χαρακτήρα.
Άρθρο 193
Τράπεζα ερωτήσεων Διεπιστημονικού Οργανισμού Αναγνώρισης Τίτλων Ακαδημαϊκών και Πληροφόρησης - 
Προσθήκη εδαφίου στην παρ. 2 
του άρθρου 12 του ν. 3328/2005
Στην παρ. 2 του άρθρου 12 του ν. 3328/2005 (Α’ 80) προστίθεται νέο τελευταίο εδάφιο και η παρ. 2 διαμορφώνεται ως εξής:
«2. Οι εξετάσεις διεξάγονται με σύστημα που να διασφαλίζει απολύτως το αδιάβλητο. Οι εξετάσεις μπορεί να γίνονται και με τη μέθοδο των ερωτήσεων πολλαπλών επιλογών, η δε βαθμολογία των δοκιμίων των εξεταζομένων μπορεί να γίνεται και με ηλεκτρονικό τρόπο.
Με απόφαση του Υπουργού Παιδείας και Θρησκευμάτων, ορίζονται μετά από πρόταση του Δ.Σ. του Οργανισμού, σε συνεργασία με πανεπιστημιακά ή τεχνολογικά ιδρύματα της ανώτατης εκπαίδευσης ή άλλα ερευνητικά ή επιστημονικά ιδρύματα ή άλλους δημόσιους φορείς ή αναγνωρισμένους επιστήμονες ή ερευνητές, το σύστημα, η διαδικασία και κάθε ειδικότερο θέμα σχετικά με τις εξετάσεις αυτές. Με όμοια απόφαση, μπορεί το σύστημα εξετάσεων της προηγούμενης παραγράφου να επεκτείνεται και σε άλλες Σχολές και Τμήματα και να ορίζονται οι λεπτομέρειες για την προσαρμογή του στις ιδιαιτερότητες της συγκεκριμένης Σχολής ή Τμήματος. Με όμοια απόφαση, μπορεί να συνιστώνται και να συγκροτούνται επιτροπές επεξεργασίας θεμάτων για τη δημιουργία τράπεζας ερωτήσεων για τα εξεταζόμενα μαθήματα.»
Άρθρο 194
Χορήγηση ανταποδοτικών υποτροφιών για διεξαγωγή επικουρικού διδακτικού έργου - Τροποποίηση της παρ. 1 του άρθρου τριακοστού τρίτου του ν. 4737/2020 
Η παρ. 1 του άρθρου τριακοστού τρίτου του ν. 4737/
2020 (Α’ 204) τροποποιείται ως προς τον χρόνο ισχύος και διαμορφώνεται ως εξής:
«1. Τα Α.Ε.Ι. δύνανται να χορηγούν ανταποδοτικές υποτροφίες σε μεταπτυχιακούς φοιτητές και υποψήφιους διδάκτορες με την υποχρέωση υποστήριξης της εκπαιδευτικής διαδικασίας και παροχής επικουρικού διδακτικού έργου στο πλαίσιο προγραμμάτων σπουδών πρώτου κύκλου των Α.Ε.Ι. κατά τη διάρκεια των ακαδημαϊκών ετών 2020 - 2021 και 2021 - 2022, λόγω των έκτακτων εκπαιδευτικών αναγκών, όπως αυτές έχουν διαμορφωθεί από την εφαρμογή των μέτρων για την αντιμετώπιση του κινδύνου διασποράς του κορωνοϊού COVID-19. 
Οι ανταποδοτικές υποτροφίες του παρόντος δεν υπόκεινται σε οποιονδήποτε φόρο, κράτηση ή ασφαλιστική εισφορά, σύμφωνα με την παρ. 7 του άρθρου 72 του 
ν. 4610/2019 (Α’ 70).»
Άρθρο 195
Στεγαστικό επίδομα προπτυχιακών φοιτητών
Στο άρθρο 10 του ν. 3220/2004 (Α’ 15), περί του στεγαστικού επιδόματος φοιτητών, προστίθεται παρ. 2Α ως εξής:
«2Α. Κατ’ εξαίρεση, στους προπτυχιακούς φοιτητές που εισάγονται και εγγράφονται κατά το ακαδημαϊκό έτος 2021-2022 στο Δημοκρίτειο Πανεπιστήμιο Θράκης, στο Πανεπιστήμιο Αιγαίου και στο Πανεπιστήμιο Δυτικής Μακεδονίας το ετήσιο στεγαστικό επίδομα της παρ. 1 χορηγείται εφόσον συντρέχουν, σωρευτικά, οι εξής προϋποθέσεις:
α) Ο φοιτητής διαμένει σε μισθωμένη οικία λόγω των σπουδών του, σε πόλη άλλη της κύριας κατοικίας του, στην οποία οι γονείς του ή ο ίδιος δεν έχουν πλήρη κυριό­τητα ή επικαρπία άλλης κατοικίας. Το πολεοδομικό συγκρότημα Θεσσαλονίκης θεωρείται ως μία πόλη. Επίσης, θεωρείται ως μία πόλη η Περιφέρεια Αττικής, πλην της Περιφερειακής Ενότητας Νήσων, καθώς και των πόλεων ή περιοχών του που απέχουν από το κέντρο της Αθήνας περισσότερο από σαράντα (40) χιλιόμετρα, οι οποίες θεωρούνται ως αυτοτελείς πόλεις.
β) Το ετήσιο οικογενειακό εισόδημα του προηγούμενου έτους δεν υπερβαίνει τις σαράντα χιλιάδες (40.000) ευρώ, προσαυξανόμενο κατά τρεις χιλιάδες (3.000) ευρώ για κάθε προστατευόμενο παιδί πέραν του ενός. Ως ετήσιο οικογενειακό εισόδημα θεωρείται το συνολικό ετήσιο φορολογούμενο πραγματικό ή τεκμαρτό, καθώς και το απαλλασσόμενο ή φορολογούμενο με ειδικό τρόπο εισόδημα του φορολογούμενου, της συζύγου του και των ανήλικων τέκνων του, από κάθε πηγή. Η εν λόγω εισοδηματική ενίσχυση δεν λαμβάνεται υπόψη για τον προσδιορισμό του ετήσιου οικογενειακού εισοδήματος με βάση το οποίο χορηγείται. 
γ) Οι γονείς του φοιτητή ή ο ίδιος δεν είναι κύριοι ή επικαρπωτές κατοικιών (ιδιοχρησιμοποιουμένων ή εκμισθωμένων) που υπερβαίνουν τα διακόσια (200) τετραγωνικά μέτρα (τ.μ.), με εξαίρεση κατοικίες ή διαμερίσματα που βρίσκονται σε δήμο με πληθυσμό λιγότερο των τριών χιλιάδων (3.000) κατοίκων, σύμφωνα με τον ν. 3852/2010 (Α’ 87).»
Άρθρο 196
Ζητήματα του Πανεπιστημίου Πελοποννήσου - Τροποποίηση της παρ. 7 του άρθρου 38 
του ν. 4610/2019
1. Στην παρ. 7 του άρθρου 38 του ν. 4610/2019 (Α’ 70), περί της κατανομής των ακινήτων του Τεχνολογικού Εκπαιδευτικού Ιδρύματος Δυτικής Ελλάδας στα Πανεπιστήμια Πατρών και Πελοποννήσου, προστίθεται περ. γ) ως εξής:
«γ) Κατ’ εξαίρεση των περ. α) και β), τα ακίνητα που απεικονίζονται ως «ΕΣΤΙΑ 2» (δύο κτίρια) και ως «ΕΣΤΙΑ 3» στο συνημμένο στην υπό στοιχεία 105875/Ζ1/1.7.2019 απόφαση του Υπουργού Παιδείας, Έρευνας και Θρησκευμάτων (Β’ 2787) σχεδιάγραμμα, και περιγράφονται στην παρ. 4 της ίδιας απόφασης, περιέρχονται μετά των οικοπέδων τους κατά πλήρη κυριότητα, νομή και κατοχή, χωρίς την καταβολή φόρου, με την επιφύλαξη όσων ορίζονται στη σχετική με τον ΦΠΑ νομοθεσία, τέλους ή άλλου δικαιώματος υπέρ του Δημοσίου ή των Οργανισμών Τοπικής Αυτοδιοίκησης ή άλλων νομικών προσώπων, τηρουμένων των διατυπώσεων δημοσιότητας, στο Πανεπιστήμιο Πελοποννήσου, το οποίο υπεισέρχεται αυτοδικαίως και χωρίς άλλη διατύπωση σε όλα τα ενοχικά και εμπράγματα δικαιώματα σχετικά με τα ανωτέρω ακίνητα. Το Πανεπιστήμιο Πελοποννήσου αναλαμβάνει κάθε οικονομική υποχρέωση έναντι του Δημοσίου και παντός τρίτου, που βαρύνει τα ακίνητα 
αυτά.»
2. Το τελευταίο εδάφιο της περ. γ) της παρ. 7 του άρθρου 38 του ν. 4610/2019, όπως προστίθεται με την παρ. 1, καταλαμβάνει κάθε οικονομική υποχρέωση, η οποία γεννάται μετά τη δημοσίευση του παρόντος.
Άρθρο 197
Απασχόληση επιστημονικών συνεργατών σε Εργαστήρια και Κλινικές των Ανώτατων Εκπαιδευτικών Ιδρυμάτων 
1. Έκτακτο ιατρικό, νοσηλευτικό, εργαστηριακό, παραϊατρικό προσωπικό δύναται να απασχολείται για τις ανάγκες έργων/προγραμμάτων που εκπονούνται από Εργαστήρια, Κλινικές και Ειδικές Μονάδες Κλινικών των Ανώτατων Εκπαιδευτικών Ιδρυμάτων (Α.Ε.Ι.) μέσω των Ειδικών Λογαριασμών Κονδυλίων Έρευνας (Ε.Λ.Κ.Ε.) των Α.Ε.Ι. Η επιλογή του προσωπικού πραγματοποιείται σύμφωνα με το άρθρο 64 του ν. 4485/2017 
(Α’ 114) και η δαπάνη μισθοδοσίας του βαρύνει τον προϋπολογισμό έργων/προγραμμάτων χρηματοδοτούμενων από ιδιωτικούς, διεθνείς και ίδιους πόρους των 
Ιδρυμάτων. 
2. Με επιμέλεια της Μονάδας Οικονομικής και Διοικητικής Υποστήριξης του Ε.Λ.Κ.Ε. του Α.Ε.Ι. κοινοποιείται εντός αποκλειστικής προθεσμίας τριάντα (30) ημερών στο Διοικητικό Συμβούλιο του Νοσοκομείου, όπου είναι εγκατεστημένο το Εργαστήριο, η Κλινική ή η Ειδική Μονάδα Κλινικής του Α.Ε.Ι., περίληψη της σύμβασης του προσωπικού της παρ. 1. 
Το έκτακτο επιστημονικό ιατρικό, εργαστηριακό και νοσηλευτικό προσωπικό, που ασκεί κλινικό ή εργαστηρια­κό ή νοσηλευτικό έργο σε Κλινικές, Εργαστήρια ή ειδικές μονάδες εγκαταστημένες σε νοσοκομεία του Εθνικού Συστήματος Υγείας (Ε.Σ.Υ.), σε Πανεπιστημιακά Νοσοκομεία ή στο Ευγενίδειο Θεραπευτήριο, θεωρείται ότι βρίσκεται σε οργανική σχέση με αυτό και υπάγεται στη δικαιοδοσία και στον ιεραρχικό έλεγχο των αρμόδιων οργάνων του νοσοκομείου. Η διεξαγωγή του κλινικού, εργαστηριακού ή νοσηλευτικού έργου από το έκτακτο προσωπικό πραγματοποιείται υπό την εποπτεία και τις υποδείξεις του Διευθυντή της Κλινικής ή του Εργαστηρίου και του Επιστημονικού Υπευθύνου του έργου/προγράμματος, όπου απασχολείται. Το προσωπικό της παρούσας που ασκεί κλινικό ή εργαστηριακό έργο οφείλει να προσκομίζει στον Ε.Λ.Κ.Ε. του Α.Ε.Ι. ασφαλιστήριο συμβόλαιο αστικής ιατρικής ευθύνης κατά τη διάρκεια της απασχόλησής 
του.
Άρθρο 198
Οικονομικό κίνητρο σε ιατρούς κλάδου του Εθνικού Συστήματος Υγείας και ειδικευόμενους ειδικότητας αναισθησιολογίας - Αντικατάσταση του άρθρου 32 του ν. 4816/2021 
Στο άρθρο 32 του ν. 4816/2021 (Α’ 118), αντικαθίσταται ο τίτλος, στην παρ. 1, περί των οικονομικών κινήτρων σε ιατρούς ειδικότητας αναισθησιολογίας, προστίθεται τρίτο εδάφιο, και το άρθρο 32 διαμορφώνεται ως εξής:
«Άρθρο 32
Οικονομικό κίνητρο σε ιατρούς ειδικότητας αναισθησιολογίας νοσοκομείων αρμοδιότητας των Υπουργείων Υγείας και Παιδείας και Θρησκευμάτων
1. Στους ιατρούς ειδικότητας αναισθησιολογίας, που διορίζονται σε θέση κλάδου ιατρών ΕΣΥ, ανεξαρτήτως βαθμού, καταβάλλεται μηνιαίο επίδομα ύψους τετρακοσίων (400) ευρώ. Το εν λόγω επίδομα καταβάλλεται και στους ήδη υπηρετούντες ιατρούς κλάδου ΕΣΥ ειδικότητας αναισθησιολογίας, αντί της ήδη χορηγούμενης προσαύξησης του άρθρου 3 του π.δ. 131/1987 (Α’ 73). Το επίδομα καταβάλλεται από την έναρξη της ισχύος του παρόντος και στους ιατρούς μέλη ΔΕΠ ειδικότητας αναισθησιολογίας, καθώς και στους επικουρικούς ιατρούς και στους ιατρούς τριετούς θητείας ειδικότητας αναισθησιολογίας που υπηρετούν σε νοσοκομεία αρμοδιότητας του Υπουργείου Υγείας και του Υπουργείου Παιδείας και Θρησκευμάτων.
2. Στους ιατρούς που ειδικεύονται στην ειδικότητα της αναισθησιολογίας, κατά παρέκκλιση των κείμενων διατάξεων, χορηγείται μηνιαίο επίδομα ύψους διακοσίων πενήντα (250) ευρώ, το οποίο καταβάλλεται με την ολοκλήρωση του κάθε έτους ειδίκευσης στην ειδικότητα της αναισθησιολογίας.
3. Το επίδομα των παρ. 1 και 2 χορηγείται έως τις 31.12.2022, είναι αφορολόγητο, δεν υπόκειται σε οποιαδήποτε κράτηση, τέλος ή εισφορά, συμπεριλαμβανομένης και της ειδικής εισφοράς αλληλεγγύης του άρθρου 43Α του ν. 4172/2013 (Α’ 167), δεν υπόκειται σε ασφαλιστικές εισφορές κύριας και επικουρικής ασφάλισης, εφάπαξ παροχής και υγειονομικής περίθαλψης και δεν προσμετράται στο ανώτατο όριο αποδοχών που προβλέπεται για τους ιατρούς του ΕΣΥ.
4. Αναστέλλεται η εφαρμογή του άρθρου 3 του π.δ. 131/1987 (Α’ 73) έως 31.12.2022.»
Άρθρο 199
Παράταση χρόνου αναστολής καθηκόντων των μελών Διδακτικού Ερευνητικού Προσωπικού των Ανώτατων Εκπαιδευτικών Ιδρυμάτων (Α.Ε.Ι.) που υπηρετούν σε νομικά πρόσωπα δημοσίου δικαίου του Υπουργείου Υγείας
Κατά παρέκκλιση των κείμενων διατάξεων, για τους υπηρετούντες σε θέσεις της περ. ε) της παρ. 4 του άρθρου 24 του ν. 4009/2011 (Α’ 195) σε νομικά πρόσωπα δημοσίου δικαίου αρμοδιότητας του Υπουργείου Υγείας, παρατείνεται για ένα (1) έτος ο ανώτατος επιτρεπτός χρόνος αναστολής καθηκόντων τους ως μελών Δ.Ε.Π. των Α.Ε.Ι., ο οποίος συμπληρώθηκε ή συμπληρώνεται ενόσω υφίσταται σοβαρός κίνδυνος από τη διασπορά του κορωνοϊού COVID-19, η έλλειψη του οποίου βεβαιώνεται με απόφαση του Υπουργού Υγείας.
Άρθρο 200
Εκπαιδευτικό προσωπικό των νηπιαγωγείων των Εταιρειών Αξιοποίησης και Διαχείρισης της περιουσίας των Ανώτατων Εκπαιδευτικών Ιδρυμάτων
1. Οι Εταιρίες Αξιοποίησης και Διαχείρισης της περιουσίας των Ανώτατων Εκπαιδευτικών Ιδρυμάτων (Α.Ε.Ι.), δύνανται να απασχολούν εκπαιδευτικό προσωπικό δυνάμει σύμβασης εργασίας ορισμένου χρόνου, κατά παρέκκλιση της παρ. 1 του άρθρου 30 του ν. 682/1977 (Α’ 244), για την κάλυψη των αναγκών των νηπιαγωγείων τους. 
2. Η επιλογή του προσωπικού της παρ. 1 πραγματοποιείται κατόπιν δημόσιας πρόσκλησης εκδήλωσης ενδιαφέροντος, η οποία αναρτάται στον ιστότοπο της εταιρίας και το πρόγραμμα «ΔΙΑΥΓΕΙΑ» κατ’ ελάχιστον για επτά (7) ημέρες. Η πρόσκληση περιλαμβάνει υποχρεωτικά τα κριτήρια αξιολόγησης και δύναται να περιλαμβάνει προσωπική συνέντευξη των υποψηφίων, κατόπιν αιτιολογημένης απόφασης του Διοικητικού Συμβουλίου της εταιρίας. 
3. Η αξιολόγηση των υποψηφιοτήτων πραγματοποιείται από το Διοικητικό Συμβούλιο της εταιρίας και τα αποτελέσματα αναρτώνται στον ιστότοπο της εταιρίας και το πρόγραμμα «ΔΙΑΥΓΕΙΑ». Κατά των αποτελεσμάτων δύναται να ασκηθεί ενώπιον του Διοικητικού Συμβουλίου της εταιρίας ένσταση εντός τριών (3) ημερών από την ανάρτηση σύμφωνα με το πρώτο εδάφιο.
4. Το ύψος των αποδοχών του προσωπικού της παρ. 1 καθορίζεται σύμφωνα με τις ρυθμίσεις του Β’ Κεφαλαίου του ν. 4354/2015 (Α’ 176) και βαρύνει αποκλειστικά τους ίδιους πόρους των εταιριών.
Άρθρο 201
Ρυθμίσεις για τα Ερευνητικά Κέντρα της Ακαδημίας Αθηνών
Οι κενές οργανικές θέσεις των ερευνητών στα Ερευνητικά Κέντρα της Ακαδημίας Αθηνών δύνανται να κατανέμονται και να ανακατανέμονται στα Ερευνητικά Κέντρα της Ακαδημίας Αθηνών, με απόφαση της Συγκλήτου της, η οποία εγκρίνεται από τον Υπουργό Παιδείας και Θρησκευμάτων και δημοσιεύεται στην Εφημερίδα της Κυβερνήσεως.
Άρθρο 202
Διαδικασία αποδοχής δωρεών και χορηγιών προς τα Α.Ε.Ι.
Στην παρ. 2 του άρθρου 14 του ν. 4485/2017 (Α’ 114) προστίθενται περ. ι’ και ια’, ως εξής: 
«ι. αποδέχεται κάθε είδους δωρεά που αφορά σε χρήμα, είδη, υπηρεσίες, εξοπλισμό ή την εκτέλεση έργων προς όφελος του Α.Ε.Ι., κληρονομιά ή κληροδοσία, καθώς και χορηγίες, εφόσον τα παρεχόμενα ανταποδοτικά οφέλη δεν αντίκεινται στον σκοπό του Α.Ε.Ι.
ια. εγκρίνει τη σύναψη συμβάσεων του άρθρου 3Α του ν. 4182/2013 (Α’ 185) και συγκροτεί τις επιτροπές που προβλέπονται στο ίδιο άρθρο.».
Άρθρο 203
Ρυθμίσεις για το Κέντρο Αρχαίου Ελληνικού 
και Κινεζικού Πολιτισμού
Στο άρθρο 51 του ν. 4777/2021 (Α’ 25) προστίθεται παρ. 4, ως ακολούθως: 
«4. Με απόφαση της Συγκλήτου κάθε συμμετέχοντος Α.Ε.Ι. της ημεδαπής στην Αστική Μη Κερδοσκοπική Εταιρεία του παρόντος άρθρου, κατόπιν εισήγησης της Επιτροπής Ερευνών και Διαχείρισης του Ε.Λ.Κ.Ε., δύναται να χρησιμοποιούνται τα περιουσιακά ταμειακά διαθέσιμα του Ειδικού Λογαριασμού Κονδυλίων Έρευνας του οικείου Α.Ε.Ι. κατ’ αναλογική εφαρμογή της παρ. 8 του άρθρου 59 του ν. 4485/2017 (Α’ 114) για την καταβολή του ποσού, το ύψος του οποίου αντιστοιχεί στη συμμετοχή κάθε Α.Ε.Ι. στο αρχικό κεφάλαιο της εταιρίας.».
Άρθρο 204
Παράταση στην προθεσμία έκδοσης των Οδηγών Χρηματοδότησης και Διαχείρισης -
 Τροποποίηση του άρθρου 130 του 
ν. 4763/2020 (Α’ 254)
Το άρθρο 130 του ν. 4763/2020 (Α’ 254) αντικαθίσταται ως εξής:
«Η προθεσμία έκδοσης των Οδηγών Χρηματοδότησης και Διαχείρισης του άρθρου 68 του ν. 4485/2017 (Α’ 114) παρατείνεται έως την 31ή.12.2021 για όλους τους Ειδικούς Λογαριασμούς Κονδυλίων Έρευνας (Ε.Λ.Κ.Ε.) των Ανώτατων Εκπαιδευτικών Ιδρυμάτων (Α.Ε.Ι.), τα Ερευνητικά Πανεπιστημιακά Ινστιτούτα (Ε.Π.Ι.), τα ερευνητικά κέντρα, τα ινστιτούτα και τους τεχνολογικούς φορείς του άρθρου 13Α του ν. 4310/2014 (Α’ 258) που έχουν σχετική υποχρέωση.».
Άρθρο 205
Εξουσιοδοτικές διατάξεις
1. Με κοινή απόφαση των Υπουργών Εθνικής Άμυνας, Παιδείας και Θρησκευμάτων και Ψηφιακής Διακυβέρνησης: 
α) ρυθμίζεται η λειτουργία του ηλεκτρονικού συστήματος όσον αφορά τα Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.), η διαδικασία εγγραφής των Μελών Διδακτικού Ερευνητικού Προσωπικού (Δ.Ε.Π.) των Α.Σ.Ε.Ι., τα αναγκαία δικαιολογητικά και κάθε ειδικότερο ζήτημα για την εφαρμογή της παρ. 1 του άρθρου 187.
2. Με κοινή απόφαση των Υπουργών Παιδείας και Θρησκευμάτων και Ψηφιακής Διακυβέρνησης, καθορίζονται όλες οι αναγκαίες λεπτομέρειες ως προς τη διαδικασία εγγραφής και ταυτοποίησης των συμμετεχόντων, τον τρόπο διεξαγωγής της ηλεκτρονικής ψηφοφορίας των εκλογικών διαδικασιών των Α.Ε.Ι. και τη διατήρηση, την εκκαθάριση και την απόσβεση των δεδομένων που συλλέγονται στο πλαίσιο των εκλογικών διαδικασιών, καθώς και κάθε άλλο αναγκαίο τεχνικό ή οργανωτικό μέτρο σχετικά με τη διεξαγωγή της διαδικασίας και την προστασία των δεδομένων προσωπικού χαρακτήρα.
ΚΕΦΑΛΑΙΟ Γ’
ΑΛΛΕΣ ΔΙΑΤΑΞΕΙΣ
Άρθρο 206
Ρύθμιση θεμάτων επαγγελματικής κατάρτισης στα Πειραματικά και Θεματικά Ινστιτούτα Επαγγελματικής Κατάρτισης και στις Πειραματικές Επαγγελματικές Σχολές Μαθητείας του Οργανισμού Απασχόλησης Εργατικού Δυναμικού - Τροποποίηση 
του άρθρου 41 του ν. 4763/2020 
Στο άρθρο 41 του ν. 4763/2020 (Α’ 254), περί των οδηγών κατάρτισης, μετά από την παρ. 3, προστίθεται παρ. 4 και το άρθρο 41 διαμορφώνεται ως εξής:
«Άρθρο 41
Οδηγοί κατάρτισης
1. Στις Ε.Σ.Κ., στις ΕΠΑ.Σ. Μαθητείας του Ο.Α.Ε.Δ., στο Μεταλυκειακό έτος - Τάξη Μαθητείας και στα Ι.Ε.Κ., οι ειδικότητες επαγγελματικής κατάρτισης παρέχονται σύμφωνα με τους οδηγούς κατάρτισης, το περιεχόμενο των οποίων προβλέπεται στην περ. γ’ του άρθρου 2.
Οι οδηγοί κατάρτισης εκπονούνται και συντάσσονται σύμφωνα με τον Πρότυπο Οδηγό Κατάρτισης, ο οποίος εκδίδεται με απόφαση του Γενικού Γραμματέα Ε.Ε.Κ.Δ.Β.Μ.&Ν., ύστερα από γνώμη του Δ.Σ. του Ε.Ο.Π.Π.Ε.Π.
2. α) Η σύνταξη των οδηγών κατάρτισης των Ε.Σ.Κ., του Μεταλυκειακού έτους - Τάξης Μαθητείας και των Ι.Ε.Κ. πραγματοποιείται, με την ευθύνη της Διεύθυνσης Σχεδιασμού και Ανάπτυξης Επαγγελματικής Εκπαίδευσης, Κατάρτισης και Διά βίου μάθησης της Γ.Γ.Ε.Ε.Κ.Δ.Β.Μ.&Ν., από ειδικούς επιστήμονες, εμπειρογνώμονες, εκπαιδευτές και επαγγελματικά στελέχη με τη συνδρομή των κοινωνικών εταίρων ή άλλων δημόσιων ή ιδιωτικών φορέων. Η εφαρμογή των οδηγών κατάρτισης τίθεται υπό την εποπτεία της Διεύθυνσης Εφαρμογής Επαγγελματικής Κατάρτισης της Γ.Γ.Ε.Ε.Κ.Δ.Β.Μ.&Ν..
β) Οι οδηγοί κατάρτισης των ΕΠΑ.Σ. Μαθητείας του Ο.Α.Ε.Δ. συντάσσονται από τον Ο.Α.Ε.Δ..
3. Η πιστοποίηση των οδηγών κατάρτισης των Ε.Σ.Κ., των ΕΠΑ.Σ. Μαθητείας του Ο.Α.Ε.Δ., των Ι.Ε.Κ. και του Μεταλυκεια­κού Έτους - Τάξης Μαθητείας από το Δ.Σ. του Ε.Ο.Π.Π.Ε.Π. γίνεται με βάση τη συμφωνία του ή μη με τις κατευθυντήριες γραμμές του Πρότυπου Οδηγού Κατάρτισης.
4. Για τους οδηγούς κατάρτισης, σύμφωνα με τους οποίους παρέχονται οι ειδικότητες επαγγελματικής κατάρτισης στα Πειραματικά και Θεματικά Ι.Ε.Κ., καθώς και στις Πειραματικές ΕΠΑ.Σ. Μαθητείας του Ο.Α.Ε.Δ., δεν είναι υποχρεωτική η εφαρμογή του δεύτερου εδαφίου της παρ. 1.»
Άρθρο 207
Ρύθμιση θεμάτων επαγγελματικής κατάρτισης στα δημόσια Ινστιτούτα Επαγγελματικής Κατάρτισης αρμοδιότητας του Υπουργείου Παιδείας και Θρησκευμάτων - Τροποποίηση της παρ. 17 του άρθρου 34 του ν. 4763/2020
Η περ. α’ της παρ. 17 του άρθρου 34 του ν. 4763/2020 (Α’ 254), περί της λειτουργίας τμημάτων δημοσίων Ινστιτούτων Επαγγελματικής Κατάρτισης (Ι.Ε.Κ.) αρμοδιότητας του Υπουργείου Παιδείας και Θρησκευμάτων εκτός της έδρας τους ή και σε όμορους δήμους της περιφερειακής ενότητας στην οποία ανήκουν, τροποποιείται, ώστε πλέον των τμημάτων να δύνανται να λειτουργούν παραρτήματα αυτών, καθώς και πειραματικά ή θεματικά τμήματα ή παραρτήματα, η περ. δ’ της ίδιας παραγράφου, περί του τύπου και του βασικού περιεχομένου της σύμβασης μαθητείας, τροποποιείται, ώστε να αφορά τις δομές επαγγελματικής κατάρτισης και εκπαίδευσης των επιπέδων 3 και 5 του Εθνικού Πλαισίου Προσόντων και η παρ. 17 του άρθρου 34 διαμορφώνεται ως εξής:
«17. Με απόφαση του Γενικού Γραμματέα Ε.Ε.Κ.Δ.Β.Μ.&Ν.
α) Μπορεί να λειτουργούν, στα δημόσια Ι.Ε.Κ. αρμοδιότητας του Υπουργείου Παιδείας και Θρησκευμάτων, τμήματα ή παραρτήματα αυτών, καθώς και πειραματικά ή θεματικά τμήματα ή παραρτήματα, εκτός της έδρας τους ή και σε όμορους δήμους της περιφερειακής ενότητας στην οποία ανήκουν. Στην ίδια απόφαση ρυθμίζονται ο τρόπος και η διαδικασία στελέχωσης των ανωτέρω τμημάτων και παραρτημάτων, ο αριθμός του προσωπικού τους και ανατίθεται η διοικητική υποστήριξή τους σε Υποδιευθυντή του οικείου Ι.Ε.Κ..
β) Καταρτίζονται οι κανονισμοί λειτουργίας των δημόσιων Ι.Ε.Κ. αρμοδιότητας του Υπουργείου Παιδείας και Θρησκευμάτων και των ιδιωτικών Ι.Ε.Κ..
γ) Εκδίδονται ειδικοί κανονισμοί λειτουργίας για τη λειτουργία των Πειραματικών και Θεματικών Ι.Ε.Κ., καθώς και των Ι.Ε.Κ. Ειδικής Αγωγής, ή των πειραματικών τμημάτων ειδικοτήτων σε Ι.Ε.Κ..
δ) Καθορίζονται ο τύπος και το βασικό περιεχόμενο της σύμβασης μαθητείας των δομών επαγγελματικής εκπαίδευσης και κατάρτισης των επιπέδων 3 και 5 του Εθνικού Πλαισίου Προσόντων.»
Άρθρο 208
Ρύθμιση θεμάτων υπηρεσιακής κατάστασης εκπαιδευτικών της Πρωτοβάθμιας και Δευτεροβάθμιας εκπαίδευσης που παρέχουν εκπαιδευτικό έργο στα δημόσια Ινστιτούτα Επαγγελματικής Κατάρτισης - Τροποποίηση του άρθρου 50 του ν. 4415/2016 
Το τελευταίο εδάφιο της παρ. 3 του άρθρου 50 του 
ν. 4415/2016 (Α’ 159), περί της υπηρεσιακής κατάστασης των μετατασσόμενων, σύμφωνα με την παρ. 14 του άρθρου 27 του ν. 4186/2013 (Α’ 193), εκπαιδευτικών της Πρωτοβάθμιας και Δευτεροβάθμιας εκπαίδευσης που παρέχουν εκπαιδευτικό έργο στα Δημόσια Ινστιτούτα Επαγγελματικής Κατάρτισης (Δ.Ι.Ε.Κ.), τροποποιείται, ώστε εισηγητής στο αρμόδιο Υπηρεσιακό Συμβούλιο για θέματα της υπηρεσιακής κατάστασης του εν λόγω προσωπικού να είναι ο Προϊστάμενος της Διεύθυνσης Εφαρμογής Επαγγελματικής Κατάρτισης του Υπουργείου Παιδείας και Θρησκευμάτων, και η παρ. 3 του άρθρου 50 διαμορφώνεται ως εξής: 
«3. Οι μετατασσόμενοι, σύμφωνα με την παρ. 14 του άρθρου 27 του ν. 4186/2013 (Α’ 193) εκπαιδευτικοί της Πρωτοβάθμιας και Δευτεροβάθμιας εκπαίδευσης παρέχουν εκπαιδευτικό έργο στα Δημόσια Ινστιτούτα Επαγγελματικής Κατάρτισης (Δ.Ι.Ε.Κ.) και συμπληρώνουν το ωράριό τους έως την κάλυψη του υποχρεωτικού ωραρίου με διοικητικό έργο στα Δ.Ι.Ε.Κ., που έχουν τοποθετηθεί.
Στους εκπαιδευτικούς εφαρμόζονται αναλογικά:
α) η παρ. 13 του άρθρου 14 και η παρ. 8 του άρθρου 13 του ν. 1566/1985 (Α’ 167) για το διδακτικό και εργασιακό ωράριο,
β) τα άρθρα 48 έως 56 του ν. 3528/2007 (Α’ 26) για τις άδειες και
γ) η παρ. 1 του άρθρου 25 του ν. 4203/2013 (Α’ 235) για τη συμπλήρωση του ωραρίου.
Οι ανωτέρω εκπαιδευτικοί θεωρούνται πλήρως εξομοιωμένοι με τους εκπαιδευτικούς της Δευτεροβάθμιας και Πρωτοβάθμιας εκπαίδευσης, ως προς την υπηρεσιακή τους κατάσταση και εξέλιξη.
Αρμόδιο Υπηρεσιακό Συμβούλιο για όλα τα θέματα υπηρεσιακής κατάστασης του εκπαιδευτικού προσωπικού των Δ.Ι.Ε.Κ. ορίζεται το Κεντρικό Υπηρεσιακό Συμβούλιο Δευτεροβάθμιας Εκπαίδευσης (Κ.Υ.Σ.Δ.Ε.). Τα θέματα που αφορούν στο ως άνω εκπαιδευτικό προσωπικό εισηγείται ο Προϊστάμενος της Διεύθυνσης Εφαρμογής Επαγγελματικής Κατάρτισης του Υπουργείου Παιδείας και Θρησκευμάτων.»
Άρθρο 209
Ρύθμιση θεμάτων εκπαιδευτικού προσωπικού του Μεταλυκειακού Έτους - Τάξης Μαθητείας - Τροποποίηση του άρθρου 36 του ν. 4763/2020
Το τρίτο εδάφιο της υποπερ. αβ’ της περ. α’ της παρ. 2 του άρθρου 36 του ν. 4763/2020 (Α’ 254), περί των διδασκόντων στα εργαστηριακά μαθήματα που εφαρμόζονται στο Μεταλυκειακό έτος - Τάξη Μαθητείας, τροποποιείται, ώστε να αναφέρεται η υπηρεσία που είναι αρμόδια για την πρόσληψη των αναπληρωτών εκπαιδευτικών, οι οποίοι μπορούν να διδάξουν στο Μεταλυκειακό έτος - Τάξη Μαθητείας, στην ίδια υποπερίπτωση προστίθεται τέταρτο εδάφιο, ώστε οι αναπληρωτές εκπαιδευτικοί, οι οποίοι μπορούν να διδάξουν στο Μεταλυκειακό έτος - Τάξη Μαθητείας, να μπορούν να συμπληρώνουν σε αυτό το υποχρεωτικό διδακτικό ωράριό τους και η υποπερ. αβ’ της περ. α’ της παρ. 2 του άρθρου 36 διαμορφώνεται ως εξής:
«αβ) Οι διδάσκοντες στο εργαστηριακό μάθημα είναι: i) εκπαιδευτικό προσωπικό του ΕΠΑ.Λ. ή του Ε.Κ. ή ii) αναπληρωτές εκπαιδευτικοί, αν ελλείπουν μόνιμοι εκπαιδευτικοί. Οι διδάσκοντες, πέραν της παροχής εκπαιδευτικού έργου στο εργαστηριακό μάθημα, πραγματοποιούν και την παρακολούθηση της μάθησης στον χώρο εργασίας μέσω της εποπτείας, η οποία θεωρείται άσκηση εκπαιδευτικού έργου. Οι αναπληρωτές εκπαιδευτικοί, οι οποίοι μπορούν να διδάξουν στο Μεταλυκειακό έτος Τάξη Μαθητείας, σύμφωνα με τις αναθέσεις που ισχύουν, προσλαμβάνονται από τη Γενική Διεύθυνση Προσωπικού Πρωτοβάθμιας και Δευτεροβάθμιας Εκπαίδευσης από τους ενιαίους πίνακες αναπληρωτών εκπαιδευτικών Δευτεροβάθμιας Επαγγελματικής Εκπαίδευσης και αναλαμβάνουν αποκλειστικά τη διδασκαλία και την εποπτεία των τμημάτων Μαθητείας, τα οποία λογίζονται ως χρόνος διδακτικής υπηρεσίας για κάθε συνέπεια. Αναπληρωτές εκπαιδευτικοί μπορούν να συμπληρώνουν σε αυτό το υποχρεωτικό διδακτικό ωράριό τους, το οποίο λογίζεται ως χρόνος διδακτικής προϋπηρεσίας για κάθε συνέπεια.»
Άρθρο 210
Παράταση απόσπασης και θητείας των Διευθυντών και Υποδιευθυντών δημόσιων Ινστιτούτων Επαγγελματικής Κατάρτισης αρμοδιότητας Υπουργείου Παιδείας και Θρησκευμάτων - Τροποποίηση της παρ. 12 
του άρθρου 34 του ν. 4763/2020
Στο τέλος της παρ. 12 του άρθρου 34 του ν. 4763/2020 (Α’ 254), όπου περιέχονται εξουσιοδοτικές διατάξεις αναφορικά με τη Μεταδευτεροβάθμια Επαγγελματική Κατάρτιση και τα Ινστιτούτα Επαγγελματικής Κατάρτισης (Ι.Ε.Κ.), προστίθεται περ. θ’ και η παρ. 12 του άρθρου 34 διαμορφώνεται ως εξής:
«12. Με απόφαση του Υπουργού Παιδείας και Θρησκευμάτων:
α) Αναστέλλεται η λειτουργία δημόσιου Ι.Ε.Κ. αρμοδιότητας του Υπουργείου Παιδείας και Θρησκευμάτων ή συγχωνεύεται σε συγκεκριμένο όμοιο Ι.Ε.Κ. και καθορίζονται ο χρόνος έναρξης της αναστολής λειτουργίας ή της συγχώνευσης των Ι.Ε.Κ., τα ειδικότερα θέματα υπηρεσιακής κατάστασης του προσωπικού του Ι.Ε.Κ., του οποίου η λειτουργία αναστέλλεται ή το οποίο συγχωνεύεται σε άλλο, τα θέματα που αφορούν στη διαχείριση και διάθεση της υλικοτεχνικής υποδομής του και κάθε ειδικότερο θέμα για την εφαρμογή της παρ. 2 του άρθρου 23.
β) Καθορίζονται οι ειδικότεροι όροι και οι προϋποθέσεις συμμετοχής στη διαδικασία επιλογής Διευθυντών και Υποδιευθυντών των δημοσίων Ι.Ε.Κ. και εξειδικεύονται τα απαιτούμενα προσόντα, προσδιορίζονται τα κριτήρια αξιολόγησης και επιλογής, προβλέπονται οι λεπτομέρειες και τα ειδικότερα θέματα της διαδικασίας και του τρόπου αξιολόγησης και επιλογής, η συγκρότηση των επιτροπών αξιολόγησης και επιλογής, καθώς και τα θέματα οργάνωσης και λειτουργίας τους, καθορίζονται οι λόγοι και η διαδικασία ανάκλησης της απόσπασής τους και ρυθμίζεται κάθε άλλο ειδικότερο θέμα.
γ) Εξειδικεύονται οι όροι και οι προϋποθέσεις πρόσληψης, τα απαιτούμενα προσόντα των Συντονιστών Συμβούλων, οι οποίοι στελεχώνουν τα Γ.Ε.Α.Σ., η διαδικασία και τα ειδικότερα θέματα επιλογής τους, τα καθήκοντα που ασκούν, η χρονική διάρκεια απασχόλησής τους και κάθε άλλο συναφές θέμα.
δ) Ρυθμίζονται θέματα, σχετικά με τον τρόπο και τη δια­δικασία άσκησης διοίκησης των δημοσίων Ι.Ε.Κ. αρμοδιότητας του Υπουργείου Παιδείας και Θρησκευμάτων, καθώς και θέματα του διοικητικού και του εκπαιδευτικού προσωπικού τους, στα οποία περιλαμβάνονται:
δα) η οργανωτική δομή τους, ανάλογα με τον αριθμό των καταρτιζομένων,
δβ) οι αρμοδιότητες των στελεχών της διοίκησης και του προσωπικού τους,
δγ) η μέριμνα για την υποστήριξη των καταρτιζομένων στη μάθηση στον χώρο εργασίας και στη μετέπειτα ένταξη στην αγορά εργασίας, καθώς και
δδ) κάθε άλλο ειδικότερο θέμα για τη λειτουργία των Ι.Ε.Κ..
ε) Καθορίζονται και εξειδικεύονται τα ειδικότερα θέματα σχετικά με τους όρους, τις προϋποθέσεις, τα όργανα, τα κριτήρια και τη διαδικασία αξιολόγησης των δημοσίων Ι.Ε.Κ. αρμοδιότητας του Υπουργείου Παιδείας και Θρησκευμάτων, καθώς και κάθε άλλο ειδικότερο θέμα για την εφαρμογή της παρ. 3 του άρθρου 32.
στ) Δύνανται να συγχωνεύονται και να καταργούνται Ι.Ε.Κ. και Ι.Ε.Κ. Ειδικής Αγωγής και Εκπαίδευσης αρμοδιότητας του Υπουργείου Παιδείας και Θρησκευμάτων.
ζ) Καθορίζονται ο τρόπος, η διαδικασία εφαρμογής, οι συντελεστές αξιολόγησης και κάθε άλλο ειδικότερο θέμα για την εφαρμογή της παρ. 4 του άρθρου 32. 
η) Δύναται να παρατείνονται η απόσπαση και η θητεία Διευθυντών και Υποδιευθυντών των Δημοσίων Ι.Ε.Κ. αρμοδιότητας του Υπουργείου Παιδείας και Θρησκευμάτων και των Ε.Σ.Κ., καθώς και να ρυθμίζεται η συνέχιση της άσκησης των καθηκόντων τους και μετά τη λήξη της θητείας τους, μέχρι την πλήρωση των θέσεων, σύμφωνα με τα άρθρα 13 και 31.»
Άρθρο 211
Ρυθμίσεις θεμάτων φοίτησης στις Επαγγελματικές Σχολές Κατάρτισης και στις Επαγγελματικές Σχολές Μαθητείας του Οργανισμού Απασχόλησης Εργατικού Δυναμικού - Τροποποίηση της περ. β’ της παρ. 7 του άρθρου 11 του ν. 4763/2020
Η περ. β’ της παρ. 7 του άρθρου 11 του ν. 4763/2020 (Α’ 254), περί υπαγωγής στην ασφάλιση του Ηλεκτρονικού Εθνικού Φορέα Κοινωνικής Ασφάλισης (e-Ε.Φ.Κ.Α.) για το διάστημα της μαθητείας, τροποποιείται, ώστε στην ασφάλιση να υπάγονται, πλέον των μαθητευόμενων των Επαγγελματικών Σχολών (ΕΠΑ.Σ.) Μαθητείας του Οργανισμού Απασχόλησης Εργατικού Δυναμικού (Ο.Α.Ε.Δ.), και οι καταρτιζόμενοι των Επαγγελματικών Σχολών Κατάρτισης (Ε.Σ.Κ.) που πραγματοποιούν πρόγραμμα μάθησης σε εργασιακό χώρο, και η περ. β’ της παρ, 7 του άρθρου 11 διαμορφώνεται ως εξής: 
«7. α) Για τους καταρτιζόμενους των δημοσίων Ε.Σ.Κ. και των ΕΠΑ.Σ. Μαθητείας του Ο.Α.Ε.Δ. η έκδοση των πιστοποιητικών υγείας και οι ιατρικές πράξεις που απαιτούνται για την πρακτική άσκηση, καθώς και το πρόγραμμα μάθησης σε εργασιακό χώρο, εφόσον οι καταρτιζόμενοι δεν είναι άμεσα ή έμμεσα ασφαλισμένοι, παρέχονται δωρεάν από δημόσια νοσοκομεία ή από φορείς κοινωνικής ασφάλισης. Το Δημόσιο καλύπτει τις δαπάνες ιατροφαρμακευτικής και νοσοκομειακής περίθαλψης των καταρτιζομένων, που έπαθαν ατύχημα κατά την άσκηση σε εργαστηριακό χώρο, που χρησιμοποιείται από τις δημόσιες Ε.Σ.Κ., τις ΕΠΑ.Σ. Μαθητείας του Ο.Α.Ε.Δ. ή στους χώρους εργασίας, κατά το μέρος που οι δαπάνες αυτές δεν καλύπτονται από άμεση ή έμμεση ασφάλιση.
β) Ειδικότερα, οι καταρτιζόμενοι των Ε.Σ.Κ. που πραγματοποιούν πρόγραμμα μάθησης σε εργασιακό χώρο και οι μαθητευόμενοι των ΕΠΑ.Σ. Μαθητείας του Ο.Α.Ε.Δ. υπάγονται ασφαλιστικά στον Ηλεκτρονικό Εθνικό Φορέα Κοινωνικής Ασφάλισης (e-Ε.Φ.Κ.Α.) για το διάστημα της μαθητείας στον κλάδο παροχών ασθένειας σε είδος και στον κλάδο παροχών ασθένειας σε χρήμα, ο δε χρόνος ασφάλισής τους είναι συντάξιμος. Για τις ασφαλιστικές εισφορές εφαρμόζεται αναλογικά η περ. γ’ της παρ. 1 του άρθρου 3 του ν. 2335/1995 (Α’ 185), κατά την οποία οι εισφορές υπολογίζονται με βάση το ήμισυ των πράγματι καταβαλλόμενων εισφορών.»
Άρθρο 212
Ρύθμιση θεμάτων καθορισμού τομέων και ειδικοτήτων των Επαγγελματικών Λυκείων - Τροποποίηση της περ. ια’ της παρ. 2 του άρθρου 43 του ν. 4186/2013
Η περ. ια’ της παρ. 2 του άρθρου 43 του ν. 4186/2013 (Α’ 193), όπου περιέχονται εξουσιοδοτικές διατάξεις, αναφορικά με τα Επαγγελματικά Λύκεια (ΕΠΑ.Λ.) τροποποιείται, ώστε για την έκδοση της κοινής απόφασης του Υπουργού Παιδείας και Θρησκευμάτων και του κατά περίπτωση αρμόδιου Υπουργού, με την οποία καθορίζονται οι τομείς και οι ειδικότητες των Επαγγελματικών Λυκείων (ΕΠΑ.Λ.), να απαιτείται, πλέον της γνώμης του Ινστιτούτου Εκπαιδευτικής Πολιτικής, και εισήγηση του Κεντρικού Συμβουλίου Επαγγελματικής Εκπαίδευσης και Κατάρτισης (Κ.Σ.Ε.Ε.Κ.), και η παρ. 2 του άρθρου 43 διαμορφώνεται ως εξής: 
«2. Με κοινή απόφαση του Υπουργού Παιδείας και Θρησκευμάτων και του κατά περίπτωση αρμόδιου Υπουργού, που δημοσιεύεται στην Εφημερίδα της Κυβερνήσεως:
α) [ΚΑΤΑΡΓΗΘΗΚΕ]
β) ορίζονται ο χρόνος έναρξης και λήξης του σχολικού και διδακτικού έτους, η διάρκεια των διδακτικών περιόδων, οι αργίες και οι διακοπές,
γ) καθορίζονται η διαδικασία, οι λόγοι και τα όργανα, που αποφασίζουν για τη διακοπή των μαθημάτων και τον τρόπο αναπλήρωσης της ή και τη συμπλήρωση της με παράταση του διδακτικού έτους,
δ) ρυθμίζονται θέματα που αφορούν την οργάνωση της μαθητικής ζωής, καθώς και τη διεξαγωγή των σχολικών εκδηλώσεων, περιπάτων, διδακτικών επισκέψεων, μετακινήσεων και εκδρομών στο εσωτερικό και το εξωτερικό,
ε) καθορίζονται κατηγορίες μαθητών «της Α’ τάξης,», για τις οποίες είναι ιδιαίτερα δυσχερής η παρακολούθηση του προγράμματος «των ημερησίων και εσπερινών επαγγελματικών λυκείων» και ο τρόπος διαπίστωσης της υπαγωγής στις κατηγορίες αυτές,
στ) μετατρέπονται ΕΠΑ.Λ. από ημερήσια σε εσπερινά και αντίστροφα,
ζ) ρυθμίζονται τα θέματα που αφορούν την εγγραφή, τη μετεγγραφή, τη φοίτηση και τις απουσίες τους,
η) καθορίζονται ο μέγιστος αριθμός μαθητών ανά τάξη ή τμήμα τάξης ή άλλη ενότητα, ύστερα από γνώμη του Ινστιτούτου Εκπαιδευτικής Πολιτικής».
θ) καθορίζονται ο τύπος και το περιεχόμενο του απολυτηρίου και των λοιπών τίτλων σπουδών που χορηγούνται στους αποφοίτους,
ι) καθορίζονται τα αναλυτικά προγράμματα των μαθημάτων όλων των τάξεων των Ημερησίων και Εσπερινών ΕΠΑ.Λ., τα ωρολόγια προγράμματα των ημερήσιων και εσπερινών ΕΠΑ.Λ., η αντιστοιχία των διδασκομένων μαθημάτων και των κλάδων-ειδικοτήτων εκπαιδευτικών σε α’ και β’, και γ’, ανάθεση όλων των τάξεων ημερησίων και εσπερινών ΕΠΑ.Λ. και ρυθμίζονται θέματα λεπτομερειακού χαρακτήρα, που αφορούν στην οργάνωση και λειτουργία των ημερησίων και εσπερινών ΕΠΑ.Λ.»,ύστερα από γνώμη του Ινστιτούτου Εκπαιδευτικής Πολιτικής,
ια) καθορίζονται οι τομείς και οι ειδικότητες των ΕΠΑ.Λ. ύστερα από γνώμη του Ινστιτούτου Εκπαιδευτικής Πολιτικής και εισήγηση του Κεντρικού Συμβουλίου Επαγγελματικής Εκπαίδευσης και Κατάρτισης,
ιβ) καθορίζονται οι τομείς και οι ειδικότητες που λειτουργούν σε κάθε ΕΠΑ.Λ.,
ιγ) ρυθμίζονται τα θέματα σχετικά με τις ενέργειες παιδαγωγικού χαρακτήρα που αποφασίζονται και τα παιδαγωγικά μέτρα που επιβάλλονται στους μαθητές, τα αρμόδια όργανα και τη διαδικασία για την επιβολή των μέτρων, καθώς και τον χαρακτηρισμό της διαγωγής των μαθητών μετά από εισήγηση του Ι.Ε.Π., 
ιδ) καθορίζονται τα τηρούμενα υπηρεσιακά βιβλία και έντυπα στα ΕΠΑ.Λ., καθώς και θέματα λεπτομερειακού χαρακτήρα που αφορούν τον τύπο και τη φύλαξή τους,
ιε) καθορίζονται ο τρόπος ορισμού και οι υποχρεώσεις των επιτηρητών, οι υποχρεώσεις των μαθητών κατά τη διάρκεια της εξέτασης, η βαθμολόγηση των γραπτών δοκιμίων των προαγωγικών, απολυτηρίων και πτυχιακών εξετάσεων, η αναβαθμολόγηση γραπτών δοκιμίων των προαγωγικών και απολυτήριων εξετάσεων, ο τρόπος φύλαξης των γραπτών δοκιμίων, καθώς και κάθε άλλο σχετικό θέμα.»
Άρθρο 213
Ρύθμιση θεμάτων εποπτείας και λειτουργίας των Πρότυπων Επαγγελματικών Λυκείων - Τροποποίηση της παρ. 2 του άρθρου 16 
του ν. 4763/2020
Η παρ. 2 του άρθρου 16 του ν. 4763/2020 (Α’ 254), περί των σκοπών που εξυπηρετούν τα Πρότυπα Επαγγελματικά Λύκεια (Π.ΕΠΑ.Λ.), τροποποιείται με την προσθήκη παραπομπής στο άρθρο 34 του π.δ. 18/2018 (Α’ 31) για τη ρύθμιση θεμάτων λειτουργίας και διαμορφώνεται ως εξής:
«2. α) Κατά τα λοιπά, τα Π.ΕΠΑ.Λ. εξυπηρετούν, από κοινού με τα υπόλοιπα σχολεία, τους σκοπούς της Επαγγελματικής Εκπαίδευσης, όπως τα υπόλοιπα ΕΠΑ.Λ..
β) Για τα θέματα λειτουργίας των Π.ΕΠΑ.Λ. που δεν ρυθμίζονται από τις διατάξεις του παρόντος, ισχύουν τα οριζόμενα στο άρθρο 34 του π.δ. 18/2018 (Α’ 31), όπως και για τα υπόλοιπα ΕΠΑ.Λ..»
Άρθρο 214
Αποσπάσεις Διευθυντών και Υποδιευθυντών των δημόσιων Ινστιτούτων Επαγγελματικής Κατάρτισης και των δημόσιων Επαγγελματικών Σχολών Κατάρτισης - Τροποποίηση του άρθρου 118 του ν. 4692/2020
Στο άρθρο 118 του ν. 4692/2020 (Α’ 111), περί των αποσπάσεων των στελεχών εκπαίδευσης, προστίθεται τέταρτο εδάφιο, ώστε να επανέρχονται στις θέσεις τους, ως Διευθυντές και Υποδιευθυντές, οι Διευθυντές και Υποδιευθυντές των Δημόσιων Ινστιτούτων Επαγγελματικής Κατάρτισης (Ι.Ε.Κ.) και των Επαγγελματικών Σχολών Κατάρτισης (Ε.Σ.Κ.) αρμοδιότητας του Υπουργείου Παιδείας και Θρησκευμάτων του ν. 4763/2020 (Α’ 254), οι οποίοι αποσπώνται για την κάλυψη κενών θέσεων προϊσταμένων στις οργανικές μονάδες του Υπουργείου Παιδείας και Θρησκευμάτων, επιπέδου Διεύθυνσης ή Τμήματος, στις οποίες μπορούν να προΐστανται και εκπαιδευτικοί Πρωτοβάθμιας ή Δευτεροβάθμιας εκπαίδευσης, ανεξάρτητα από τον χρόνο έναρξης της απόσπασής τους, και το άρθρο 118 διαμορφώνεται ως εξής: 
«Άρθρο 118
Αποσπάσεις στελεχών εκπαίδευσης
Κενές θέσεις προϊσταμένων στις οργανικές μονάδες του Υπουργείου Παιδείας και Θρησκευμάτων, επιπέδου Διεύθυνσης ή Τμήματος, στις οποίες μπορούν να προΐστανται και εκπαιδευτικοί Πρωτοβάθμιας ή Δευτεροβάθμιας εκπαίδευσης, σύμφωνα με τις διατάξεις του Οργανισμού του Υπουργείου (π.δ. 18/2018, Α’ 31), μπορούν να καλύπτονται από στελέχη εκπαίδευσης, τα οποία αποσπώνται για τον σκοπό αυτόν στο Υπουργείο Παιδείας και Θρησκευμάτων, κατ’ ανάλογη εφαρμογή των διατάξεων της περ. α’ της παρ. 6 του άρθρου 6 του ν. 2740/1999 (Α’ 186). Τα εν λόγω στελέχη αναπληρώνονται, σύμφωνα με τις κείμενες διατάξεις περί αναπλήρωσης των στελεχών εκπαίδευσης και επανέρχονται στις θέσεις τους, ως στελέχη εκπαίδευσης, αν για οποιονδήποτε λόγο παύσουν να ασκούν τα καθήκοντα της θέσης ευθύνης για την κάλυψη της οποίας έχουν αποσπασθεί. Διευθυντές και Υποδιευθυντές των Δημόσιων Ινστιτούτων Επαγγελματικής Κατάρτισης (Δ.Ι.Ε.Κ.) και των Επαγγελματικών Σχολών Κατάρτισης (Ε.Σ.Κ.) αρμοδιότητας του Υπουργείου Παιδείας και Θρησκευμάτων, οι οποίοι έχουν αποσπασθεί, από την έναρξη ισχύος του ν. 4763/2020 (Α’ 254), για την κάλυψη κενών θέσεων προϊσταμένων στις οργανικές μονάδες του Υπουργείου Παιδείας και Θρησκευμάτων, επανέρχονται στις θέσεις τους, ως Διευθυντές και Υποδιευθυντές των ανωτέρω φορέων κατάρτισης, αν για οποιονδήποτε λόγο παύσουν να ασκούν τα καθήκοντα της θέσης ευθύνης για την κάλυψη της οποίας έχουν αποσπασθεί. Η ρύθμιση του προηγούμενου εδαφίου ισχύει και για Διευθυντές και Υποδιευθυντές των Δημόσιων Ινστιτούτων Επαγγελματικής Κατάρτισης (Ι.Ε.Κ.) και των Επαγγελματικών Σχολών Κατάρτισης (Ε.Σ.Κ.) αρμοδιότητας του Υπουργείου Παιδείας και Θρησκευμάτων του ν. 4763/2020 (Α’ 254), οι οποίοι αποσπώνται για την κάλυψη κενών θέσεων, ανεξάρτητα από τον χρόνο έναρξης της απόσπασής τους.»
Άρθρο 215
Τίτλοι σπουδών Μουσουλμανικών Ιεροσπουδαστηρίων Θράκης και Τράπεζα Θεμάτων
Η υποπαρ. γ’ της παρ. 1 του άρθρου 4 του ν. 2621/1998 (Α’ 136), περί των τίτλων σπουδών που χορηγούνται από τα Μουσουλμανικά Ιεροσπουδαστήρια Θράκης, αντικαθίσταται ως εξής: 
«γ. Στα ιεροσπουδαστήρια διδάσκονται μαθήματα των γυμνασίων και γενικών λυκείων της δημόσιας Δευτεροβάθμιας εκπαίδευσης και μαθήματα μουσουλμανικής θρησκευτικής εξειδίκευσης. Η Τράπεζα Θεμάτων Διαβαθμισμένης Δυσκολίας (Τ.Θ.Δ.Δ.) του άρθρου 9 του 
ν. 4692/2020 (Α’ 111) δεν εφαρμόζεται για τον ορισμό των θεμάτων των γραπτώς εξεταζομένων μαθημάτων μουσουλμανικής θρησκευτικής εξειδίκευσης στις προαγωγικές και απολυτήριες εξετάσεις των μαθητών που φοιτούν στις τρεις τελευταίες τάξεις των ιεροσπουδαστηρίων. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Εποπτικού Συμβουλίου Μουσουλμανικών Ιεροσπουδαστηρίων Θράκης και γνώμη του Ινστιτούτου Εκπαιδευτικής Πολιτικής, δύναται να επεκτείνεται η εφαρμογή της Τ.Θ.Δ.Δ. και για τα θέματα των εξετάσεων των μαθημάτων του προηγούμενου εδαφίου. Οι τίτλοι σπουδών που εκδίδονται από τα ιεροσπουδαστήρια και χορηγούνται στους αποφοίτους των τριών πρώτων τάξεων είναι ισότιμοι με τους τίτλους σπουδών των εκκλησιαστικών γυμνασίων και οι τίτλοι σπουδών που εκδίδονται και χορηγούνται στους αποφοίτους των υπόλοιπων τριών τάξεων είναι ισότιμοι με τους τίτλους σπουδών των Γενικών Εκκλησιαστικών Λυκείων.»
Άρθρο 216
Θέματα Ιδρύματος Ποιμαντικής Επιμορφώσεως - Τροποποίηση του άρθρου 64 του ν. 4415/2016
Στο άρθρο 64 του ν. 4415/2016 (Α’ 159), περί του Ιδρύματος Ποιμαντικής Επιμορφώσεως της Ιεράς Αρχιεπισκοπής Αθηνών, προστίθενται παρ. 6 και 7 και το άρθρο 64 διαμορφώνεται ως εξής:
«Άρθρο 64
1. Η διά βίου εκπαίδευση, κατάρτιση και ποιμαντική επιμόρφωση των Κληρικών, των εκκλησιαστικών υπαλλήλων και των λοιπών στελεχών των φορέων του άρθρου 1 παρ. 4 του ν. 590/1977 (Α’ 146) παρέχεται από το Ιδρυμα Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών, το οποίο συνεστήθη με την υπ’ αρ. 1631/896/5.5.2009 απόφαση της Διαρκούς Ιεράς Συνόδου της Εκκλησίας της Ελλάδος (Β’ 1011/28.5.2009), αποτελεί αυτοτελές εκκλησιαστικό Νομικό Πρόσωπο Ιδιωτικού Δικαίου (ν.π.ι.δ.) μη κερδοσκοπικού χαρακτήρα, σύμφωνα με την υπ’ αρ. 22/128/14.1.2015 απόφαση της Διαρκούς Ιεράς Συνόδου της Εκκλησίας της Ελλάδος (Β’ 269/25.2.2015). Για την εκπλήρωση του ως άνω σκοπού το Ι.Π.Ε. συνάπτει σύμφωνα συνεργασίας με άλλα νομικά πρόσωπα του άρθρου 1 παρ. 4 του ν. 590/1977 (Α’ 146) στις οποίες εξειδικεύονται τα προγράμματα, οι διδάσκοντες και κάθε άλλη σχετική λεπτομέρεια.
2. Το Ίδρυμα Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών είναι φορέας παροχής υπηρεσιών διά βίου μάθησης και παρέχει υπηρεσίες μη τυπικής εκπαίδευσης και κατάρτισης ως Κέντρο Διά Βίου Μάθησης (Κ.Δ.Β.Μ.) του παρόντος. Με απόφαση της Διαρκούς Ιεράς Συνόδου κατόπιν εισηγήσεως του Δ.Σ. του Ιδρύματος Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών εκδίδεται ο Κανονισμός Λειτουργίας του, ως φορέα μη τυπικής εκπαίδευσης και κατάρτισης, με τον οποίο ρυθμίζονται τα θέματα παροχής υπηρεσιών μη τυπικής εκπαίδευσης και κατάρτισης και το σύστημα πιστοποίησης.
3. Το Ίδρυμα Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών αποτελεί πιστοποιημένη εκπαιδευτική δομή παροχής πιστοποιημένων επιμορφωτικών προγραμμάτων κατά τα προβλεπόμενα στις περ. δ) και ε) της παρ. 7 του άρθρου 1 του π.δ. 57/2007 (Α’ 59). Η κατά τα ως άνω παρεχόμενη επιμόρφωση από το Ίδρυμα Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών μοριοδοτείται, σύμφωνα με τα προβλεπόμενα στην υποπερ. αζ) της παρ. 3 του άρθρου 85 του ν. 3528/2007 (Α’ 26), όπως τροποποιήθηκε με το άρθρο 45 του ν. 4674/2020 (Α’ 53).
4. Το Ιδρυμα Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών, για την εκπλήρωση των σκοπών του μπορεί να συνάπτει συμφωνίες με Ανώτατα Εκπαιδευτικά Ιδρύματα της ημεδαπής ή της αλλοδαπής, με εκκλησιαστικούς οργανισμούς και φορείς του άρθρου 1 παρ. 4 του ν. 590/1977 (Α’ 146), με Ιερές Μητροπόλεις ή εκκλησιαστικούς οργανισμούς ή φορείς άλλων εκκλησιαστικών κλιμάτων που εδρεύουν εντός χώρας ή και στο εξωτερικό, καθώς και με οργανισμούς ή φορείς άλλων θρησκευτικών δογμάτων.
5. Οι δράσεις του Ιδρύματος Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών μπορούν να χρηματοδοτούνται από πόρους της Εκκλησίας ή των συνεργαζόμενων φορέων ή κοινωφελών ιδρυμάτων ή δωρεές, καθώς και από εθνικούς πόρους, ευρωπαϊκά προγράμματα και συγχρηματοδοτούμενα προγράμματα της Ευρωπαϊκής Ένωσης.
6. Το διδακτικό προσωπικό του Ιδρύματος Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών δεν είναι μόνιμο και τα μέλη του εντάσσονται στο Μητρώο Εκπαιδευτών του Ιδρύματος Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών. Μπορεί να ανήκουν σε αυτό δημόσιοι λειτουργοί και υπάλληλοι, υπάλληλοι νομικών προσώπων δημοσίου δικαίου (ν.π.δ.δ.) και οργανισμών τοπικής αυτοδιοίκησης (Ο.Τ.Α.), διδακτικό, επιστημονικό ή ερευνητικό προσωπικό Ανώτερων και Ανώτατων Εκπαιδευτικών Ιδρυμάτων της ημεδαπής ή της αλλοδαπής, ιδιώτες με εξειδικευμένη επιστημονική, τεχνική ή άλλη ειδική κατάρτιση και πείρα συναφή προς τη διδακτέα ύλη και τα αντικείμενα σπουδών, καθώς και ημεδαποί ή αλλοδαποί εμπειρογνώμονες. Όλα τα θέματα ένταξης, αξιολόγησης και ανάθεσης καθηκόντων του διδακτικού προσωπικού του Μητρώου Εκπαιδευτών του Ιδρύματος Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών καθορίζονται με τον «Κανονισμό Διαχείρισης Μητρώου Εκπαιδευτών του Ιδρύματος Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών», ο οποίος εκδίδεται με απόφαση του Διοικητικού Συμβουλίου (Δ.Σ.) του Ιδρύματος Ποιμαντικής Επιμορφώσεως (Ι.Π.Ε.) της Ιεράς Αρχιεπισκοπής Αθηνών. Η ανάθεση διδακτικού έργου στα μέλη του Μητρώου Εκπαιδευτών του Ι.Π.Ε. της Ιεράς Αρχιεπισκοπής Αθηνών που είναι δημόσιοι υπάλληλοι ή λειτουργοί είναι πρόσθετη απασχόληση και για την απασχόλησή τους σ’ αυτό απαιτείται επιβεβαίωση διαθεσιμότητας από την υπηρεσία ή το φορέα στον οποίο υπηρετούν.
7. Το Ίδρυμα Ποιμαντικής Επιμορφώσεως της Ιεράς Αρχιεπισκοπής Αθηνών (Ι.Π.Ε.) δύναται, με απόφαση του Διοικητικού Συμβουλίου (Δ.Σ.), να καταβάλλει αμοιβές για την πρόσθετη απασχόληση σε εργαζόμενους και απασχολούμενους με οποιαδήποτε σχέση (εργασίας, έργου ή εντολής, ανάθεσης διδακτικού έργου, απόσπασης, διάθεσης) σ’ αυτό, εφόσον τηρούνται τα όρια αμοιβών της παρ. 1 του άρθρου 28 του ν. 4354/2015 (Α’ 176). 
Η ωριαία αποζημίωση του διδακτικού έργου των μελών του Μητρώου Εκπαιδευτών του Ι.Π.Ε. της Ιεράς Αρχιεπισκοπής Αθηνών καθορίζεται με απόφαση του Δ.Σ. του Ι.Π.Ε. της Ιεράς Αρχιεπισκοπής Αθηνών.»
Άρθρο 217
Ρυθμίσεις μειονοτικών σχολείων Θράκης για την Τράπεζα Θεμάτων Διαβαθμισμένης Δυσκολίας - Τροποποίηση του άρθρου 9 
του ν. 4692/2020
Στο άρθρο 9 του ν. 4692/2020 (Α’ 111) προστίθεται παρ. 3 και το άρθρο 9 διαμορφώνεται ως εξής: 
«Άρθρο 9
Τράπεζα Θεμάτων Διαβαθμισμένης Δυσκολίας
1. Για τα γραπτώς εξεταζόμενα μαθήματα στις προαγωγικές εξετάσεις της Α’ και Β’ τάξης κάθε τύπου Λυκείου και στις απολυτήριες εξετάσεις της Γ’ τάξης κάθε τύπου Λυκείου, τα θέματα των εξετάσεων ορίζονται κατά ποσοστό πενήντα τοις εκατό (50%) με τυχαία επιλογή από Τράπεζα Θεμάτων Διαβαθμισμένης Δυσκολίας (Τ.Θ.Δ.Δ.) και κατά ποσοστό πενήντα τοις εκατό (50%) από τον διδάσκοντα ή τους διδάσκοντες το αντίστοιχο μάθημα κατά τη διάρκεια του σχολικού έτους. Η εξεταστέα ύλη των μαθημάτων του προηγούμενου εδαφίου καθορίζεται με απόφαση του Υπουργού Παιδείας και Θρησκευμάτων, που εκδίδεται μετά από εισήγηση του Ινστιτούτου Εκπαιδευτικής Πολιτικής το αργότερο ως τα τέλη Σεπτεμβρίου κάθε έτους.
2. Η Τ.Θ.Δ.Δ. συστήνεται και λειτουργεί στο Ινστιτούτο Εκπαιδευτικής Πολιτικής (Ι.Ε.Π.). Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Ι.Ε.Π., ρυθμίζεται η οργάνωση και λειτουργία της Τ.Θ.Δ.Δ., ο τρόπος υποβολής, αξιολόγησης, επιλογής και εισαγωγής θεμάτων σε αυτήν, ο τρόπος πρόσβασης σε αυτήν, η διαδικασία τυχαίας επιλογής θεμάτων την ημέρα διεξαγωγής των προαγωγικών ή απολυτήριων εξετάσεων, καθώς και κάθε άλλο ειδικότερο ζήτημα για την εφαρμογή του παρόντος.
3. Στα μειονοτικά σχολεία Δευτεροβάθμιας εκπαίδευσης Θράκης, η Τράπεζα Θεμάτων Διαβαθμισμένης Δυσκολίας του άρθρου 9 του ν. 4692/2020 (Α’ 111) δεν εφαρμόζεται για τον ορισμό των θεμάτων των γραπτώς εξεταζόμενων μαθημάτων του μειονοτικού προγράμματος στις προαγωγικές και απολυτήριες εξετάσεις των μαθητών που φοιτούν στις τρεις τελευταίες τάξεις του Λυκείου αυτών.»
Άρθρο 218
Διοίκηση της Εστίας Εκκλησιαστικής Εκπαίδευσης - Τροποποίηση της παρ. 3 
του άρθρου 26 του ν. 3432/2006
Τα εδάφια τέταρτο και πέμπτο της παρ. 3 του άρθρου 26 του ν. 3432/2006 (Α’ 14), περί του Διευθυντή και του καθορισμού αποζημίωσης για τα μέλη του Διοικητικού Συμβουλίου, τον Γραμματέα αυτού και τον Διευθυντή της Εστίας Εκκλησιαστικής Εκπαίδευσης, αντικαθίστανται και η παρ. 3 διαμορφώνεται ως εξής:
«3. Η διοίκηση της Εστίας Εκκλησιαστικής Εκπαίδευσης ασκείται από: 
α) Το Διοικητικό Συμβούλιο και 
β) τον Διευθυντή. 
Το Διοικητικό Συμβούλιο αποτελείται από επτά (7) μέλη και ορίζεται με απόφαση του Υπουργού Παιδείας και Θρησκευμάτων, μετά από πρόταση της Διαρκούς Ιεράς Συνόδου. Με την ίδια απόφαση, ορίζεται ο Πρόεδρος του Διοικητικού Συμβουλίου μεταξύ των μελών του. Ο Διευθυντής είναι Κληρικός που κατέχει οργανική θέση Εφημερίου και επιλέγεται από την Διαρκή Ιερά Σύνοδο για θητεία ενός (1) έτους. Η συμμετοχή στο Διοικητικό Συμβούλιο, καθώς και η θέση του Διευθυντή είναι άμισθη.»
Άρθρο 219
Σύσταση θέσεων υπαλλήλων στην Ιερά Μητρόπολη Κηφισίας, Αμαρουσίου και Ωρωπού
Συνιστώνται τρεις (3) θέσεις εκκλησιαστικών υπαλλήλων στην Ιερά Μητρόπολη Κηφισίας, Αμαρουσίου και Ωρωπού ως εξής: α) μια (1) θέση ΠΕ Διοικητικού, β) μια (1) θέση ΔΕ Διοικητικού - Οικονομικού και γ) μια (1) θέση ΔΕ Οδηγών. Οι υπάλληλοι του πρώτου εδαφίου μισθοδοτούνται από το Δημόσιο.
Άρθρο 220
Σύστημα επιβράβευσης απόδοσης Συμβούλων του Ινστιτούτου Εκπαιδευτικής Πολιτικής
Στον ν. 3966/2011 (Α’ 118) προστίθεται άρθρο 11Α περί συστήματος απόδοσης των Συμβούλων του Ινστιτούτου Εκπαιδευτικής Πολιτικής ως εξής:
«Άρθρο 11Α 
Σύστημα επιβράβευσης απόδοσης Συμβούλων του Ινστιτούτου Εκπαιδευτικής Πολιτικής
1. Καθιερώνεται σύστημα επιβράβευσης της απόδοσης για τους Συμβούλους του Ι.Ε.Π.. Με κοινή απόφαση των Υπουργών Οικονομικών, Παιδείας και Θρησκευμάτων και Εσωτερικών, ύστερα από εισήγηση του Ι.Ε.Π., ορίζονται το όργανο, η μέθοδος και το σύστημα αξιολόγησης της απόδοσης, καθώς και το ύψος της τυχόν επιπλέον ανταμοιβής των Συμβούλων σε περίπτωση επίτευξης στόχων, αναλόγως με τη βαρύτητα της θέσης και τον βαθμό ευθύνης εκάστου Συμβούλου στην επίτευξη κάθε στόχου, η διαδικασία, ο χρόνος και ο τρόπος καταβολής της ανταμοιβής αυτής, καθώς και κάθε άλλο σχετικό θέμα. 
2. Για τη χορήγηση της επιπλέον ανταμοιβής της παρ. 1 βαρύνεται ο τακτικός προϋπολογισμός του Υπουργείου Παιδείας και Θρησκευμάτων.»
Άρθρο 221
Ρυθμίσεις θεμάτων για το Διοικητικό Συμβούλιο της Σιβιτανιδείου Δημοσίας 
Σχολής Τεχνών και Επαγγελμάτων - Τροποποίηση της παρ. 5 του άρθρου 30 
του ν. 4186/2013
Στην παρ. 5 του άρθρου 30 του ν. 4186/2013 (Α’ 193), περί της σύνθεσης του Διοικητικού Συμβουλίου της Σιβιτανιδείου Δημόσιας Σχολής Τεχνών και Επαγγελμάτων και περί της θητείας των μελών του, προστίθεται δεύτερο εδάφιο, τροποποιείται το προτελευταίο εδάφιο και η παρ. 5 διαμορφώνεται ως εξής:
«5. Το Διοικητικό Συμβούλιο της Σιβιτανιδείου Δημοσίας Σχολής Τεχνών και Επαγγελμάτων αποτελείται από τα εξής μέλη:
α) τον Αρχιεπίσκοπο Αθηνών και Πάσης Ελλάδος, ως Πρόεδρο,
β) τον πρόεδρο του Νομικού Συμβουλίου του Κράτους, ως Αντιπρόεδρο,
γ) έναν (1) αντιπρόεδρο του Νομικού Συμβουλίου του Κράτους, ως μέλος και
δ) τέσσερα (4) μέλη, που είναι μέλη Δ.Ε.Π. Πανεπιστημίων ή στελέχη της δημόσιας Δευτεροβάθμιας εκπαίδευσης ή στελέχη της δημόσιας διοίκησης, συμπεριλαμβανομένων των νομικών προσώπων δημοσίου δικαίου και των Ο.Τ.Α. όλων των βαθμίδων ή μέλη επιστημονικών συλλόγων ή επιμελητηρίων. Ως μέλη μπορούν να οριστούν και αιρετοί των Ο.Τ.Α..
Το Διοικητικό Συμβούλιο συγκροτείται με απόφαση του Υπουργού Παιδείας και Θρησκευμάτων. Τα μέλη των περ. α’, β’ και γ’ μετέχουν στο Διοικητικό Συμβούλιο όσο χρόνο διατηρούν την ανωτέρω ιδιότητά τους. Τα μέλη της περ. δ’ ορίζονται με τριετή θητεία εκτός από την περίπτωση των αιρετών των Ο.Τ.Α. που μετέχουν για όσο χρονικό διάστημα διατηρούν την ιδιότητά τους αυτήν. Το Διοικητικό Συμβούλιο ευρίσκεται σε απαρτία, όταν παρίστανται τουλάχιστον τέσσερα (4) μέλη, μεταξύ των οποίων ο Πρόεδρος ή ο Αντιπρόεδρος.»
Άρθρο 222
Ρυθμίσεις για το Παλλημνιακό Ταμείο - Τροποποίηση της παρ. 7 του άρθρου 27 
του ν. 4589/2019
1. Στην παρ. 7 του άρθρου 27 του ν. 4589/2019 (Α’ 13), περί των αποδοχών του Προέδρου και των αποζημιώσεων των μελών της Παλλημνιακής Επιτροπής του νομικού προσώπου δημοσίου δικαίου (ν.π.δ.δ.) με την επωνυμία «Παλλημνιακό Ταμείο», προστίθεται δεύτερο εδάφιο και η παρ. 7 διαμορφώνεται ως εξής:
«7. Ο Πρόεδρος της Παλλημνιακής Επιτροπής είναι πλήρους και αποκλειστικής απασχόλησης και λαμβάνει αποδοχές και τα λοιπά μέλη της Επιτροπής λαμβάνουν αποζημίωση για τη συμμετοχή τους στις συνεδριάσεις της Επιτροπής, σύμφωνα με το άρθρο 30. Οι αποδοχές του Προέδρου και η αποζημίωση των λοιπών μελών της Παλλημνιακής Επιτροπής επιβαρύνουν τον προϋπολογισμό του Υπουργείου Παιδείας και 
Θρησκευμάτων.»
2. Η παρ. 1 ανατρέχει στην ημερομηνία ανάληψης καθηκόντων του Προέδρου και των λοιπών μελών της Παλλημνιακής Επιτροπής, που ορίστηκαν, αντιστοίχως, με την υπό στοιχεία 87300/Γ4/13.07.2020 απόφαση της Υπουργού Παιδείας και Θρησκευμάτων (Υ.Ο.Δ.Δ. 507) και την υπό στοιχεία 92832/Γ4/23.07.2020 όμοια απόφαση (Υ.Ο.Δ.Δ. 538). 
Άρθρο 223
Δαπάνες διεθνών υποχρεώσεων Υπουργείου Παιδείας και Θρησκευμάτων
1. Εγγράφεται πίστωση στον προϋπολογισμό του Υπουργείου Παιδείας και Θρησκευμάτων προς κάλυψη δαπανών διεθνών υποχρεώσεων της Χώρας. Οι δαπάνες αυτές είναι:
α) συνδρομές, εισφορές, επιχορηγήσεις και άλλες υποχρεώσεις, οι οποίες προκύπτουν από τη συμμετοχή της Χώρας σε διεθνείς οργανισμούς, ενώσεις, επιτροπές, ινστιτούτα, μορφές συνεργασίας ή συμφωνίες απλοποιημένης μορφής για σκοπό που άπτεται της αρμοδιότητας του Υπουργείου Παιδείας και Θρησκευμάτων,
β) κάθε είδους δαπάνες δημοσίων σχέσεων και λειτουργίας των ειδικών αποστολών στο εξωτερικό που τελούν υπό την εποπτεία του Υπουργείου Παιδείας και Θρησκευμάτων, 
γ) δαπάνες εκδηλώσεων προς προβολή της Ελλάδας στην αλλοδαπή από όργανα ή εποπτευόμενους φορείς του Υπουργείου Παιδείας και Θρησκευμάτων με σκοπό την ενίσχυση της θέσης της Χώρας και των συμφερόντων της διεθνώς.
2. Οι δαπάνες της παρ. 1 εγκρίνονται με απόφαση του καθ’ ύλην αρμοδίου διατάκτη.
3. Για τις δαπάνες των περ. β) και γ) της παρ. 1 δύνανται να εκδίδονται χρηματικά εντάλματα προπληρωμής.
Άρθρο 224
Μεταφορά σχολικής μονάδας ιδιωτικού 
ή ξένου σχολείου
Επιτρέπεται, ύστερα από απόφαση του αρμοδίου οργάνου του Υπουργείου Παιδείας και Θρησκευμάτων, η μεταφορά σχολικής μονάδας ιδιωτικού σχολείου ή ξένου σχολείου της παρ. 8 του άρθρου 35 του ν. 4186/2013 (Α’ 193) σε διδακτήριο, το οποίο βρίσκεται στην περιοχή αρμοδιότητας της ίδιας ή όμορης Διεύθυνσης Εκπαίδευσης, μετά από αίτηση του ιδιοκτήτη του σχολείου. Η μεταφορά της σχολικής μονάδας δύναται να πραγματοποιείται σταδιακά, ανά τάξη, και ολοκληρώνεται το αργότερο εντός των επόμενων τριών (3) σχολικών ετών που έπονται της ημερομηνίας έναρξης ισχύος της απόφασης του πρώτου εδαφίου. Η σταδιακή μεταφορά σχολικής μονάδας επιτρέπεται μόνο όταν το νέο διδακτήριο βρίσκεται στην περιοχή αρμοδιότητας της ίδιας Διεύθυνσης Εκπαίδευσης. Ειδικά για τα ιδιωτικά ή ξένα σχολεία τα οποία λειτουργούν εντός των ορίων της Περιφέρειας Αττικής η σταδιακή μεταφορά σχολικής μονάδας επιτρέπεται όταν το νέο διδακτήριο βρίσκεται στην περιοχή αρμοδιότητας της ίδιας ή όμορης Διεύθυνσης Εκπαίδευσης η οποία βρίσκεται εντός των ορίων της Περιφέρειας Αττικής. Μέχρι την ολοκλήρωση της μεταφοράς όλων των τάξεων της σχολικής μονάδας στο νέο διδακτήριο, η Διεύθυνση Εκπαίδευσης της περιφέρειας στην οποία υπάγεται το ιδιωτικό ή ξένο σχολείο εξακολουθεί να ασκεί την εποπτεία στο σύνολο της υπό μεταφορά σχολικής μονάδας, ακόμα και αν το νέο διδακτήριο βρίσκεται εντός των ορίων αρμοδιότητας διαφορετικής Διεύθυνσης Εκπαίδευσης. Το παρόν δεν θίγει την εφαρμογή της παρ. Θ του άρθρου πρώτου του ν. 4093/2012 (Α/ 222).
Άρθρο 225
Ρύθμιση απαλλαγών σχετικά με την καταβολή κομίστρου στα μέσα μαζικής μεταφοράς δικαιούχων αρμοδιότητας Υπουργείου Παιδείας και Θρησκευμάτων - Τροποποίηση των παρ. 1 και 5 του άρθρου 86 
του ν. 4530/2018
1. Στο τέλος της παρ. 1 του άρθρου 86 του ν. 4530/2018 (Α’ 59), περί των απαλλαγών σχετικά με την καταβολή κομίστρου στα μέσα μαζικής μεταφοράς, προστίθεται τελευταίο εδάφιο και η παρ. 1 του άρθρου 86 διαμορφώνεται ως εξής:
«1. Εισάγονται πλήρεις ή μερικές απαλλαγές από την καταβολή κομίστρου στα μέσα μαζικής μεταφοράς. 
Οι απαλλαγές καθορίζονται από τον συνδυασμό κοινωνικών και οικονομικών κριτηρίων και παραμέτρων με τον αριθμό των δικαιούχων. Με κοινή απόφαση των Υπουργών Οικονομικών, Υποδομών και Μεταφορών και του κατά περίπτωση αρμόδιου Υπουργού, καθορίζονται τα συγκεκριμένα κριτήρια παροχής των απαλλαγών, οι κατηγορίες των δικαιούχων των απαλλαγών, το είδος απαλλαγής για κάθε κατηγορία δικαιούχων, σε συνδυασμό και με τον αριθμό των δικαιούχων, η διαδικασία χορήγησης των απαλλαγών, καθώς και κάθε ειδικότερο ζήτημα για την εφαρμογή της παρούσας. Η απόφαση της παρούσας εκδίδεται έως τις 31 Ιουλίου κάθε έτους και τίθεται σε ισχύ από την 1η Ιανουαρίου του επόμενου ημερολογιακού έτους. Οι κατηγορίες των δικαιούχων αρμοδιότητας Υπουργείου Παιδείας και Θρησκευμάτων των ανωτέρω απαλλαγών καθορίζονται με κοινή απόφαση των Υπουργών Οικονομικών, Παιδείας και Θρησκευμάτων και Υποδομών και Μεταφορών, εξαιρουμένης της υποχρέωσης έκδοσής της κατ’ έτος. Στην εν λόγω απόφαση ορίζονται η διαδικασία χορήγησης των ανωτέρω απαλλαγών και κάθε ειδικότερο ζήτημα.»
2. Η παρ. 5 του άρθρου 86 του ν. 4530/2018 αντικαθίσταται ως εξής:
«5. Κατά παρέκκλιση όσων ορίζονται στο παρόν και μόνο για τα έτη 2020 και 2021 οι κοινές υπουργικές αποφάσεις των παρ. 1 και 2 εκδίδονται έως τις 31 Οκτωβρίου 2021, οι δε πιστώσεις των κατά περίπτωση, με βάση την ιδιότητα των δικαιούχων, αρμόδιων Υπουργείων που έχουν ήδη εγγραφεί περιορίζονται ισόποσα, μετά και την έκδοση της κοινής υπουργικής απόφασης της 
παρ. 2.»
Άρθρο 226
Παράταση ισχύος ρυθμίσεων αρμοδιότητας Υπουργείου Παιδείας και Θρησκευμάτων για τα ζητήματα έκτακτης προμήθειας μέσων ατομικής υγιεινής ή συλλογικής προστασίας, την αντιμετώπιση της διασποράς και των συνεπειών του κορωνοϊού COVID-19
Η ισχύς των άρθρων 12 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), εξηκοστού πέμπτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), τεσσαρακοστού πρώτου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), καθώς και της παρ. 1 του άρθρου τριακοστού έκτου και της παρ. 2 του άρθρου τριακοστού έβδομου της από 1.5.2020 Πράξης Νομοθετικού Περιεχομένου (Α’ 90), η οποία κυρώθηκε με το άρθρο 2 του ν. 4690/2020, ως προς την έκτακτη προμήθεια μέσων ατομικής υγιεινής ή συλλογικής προστασίας, τις διαδικασίες σύναψης δημοσίων συμβάσεων, τη διαδικασία αποδοχής δωρεών από τρίτους και ως προς ειδικά διοικητικά θέματα για την επαναλειτουργία των εκπαιδευτικών δομών και τη διευκόλυνση της εξ αποστάσεως εκπαίδευσης, παρατείνεται, από τη λήξη της, έως την 31η.10.2021.
Άρθρο 227
Υποβολή σε διαγνωστικό έλεγχο νόσησης 
από τον κορωνοϊό COVID-19 για συμμετοχή στην εκπαιδευτική διαδικασία - Τροποποίηση του πρώτου εδαφίου του άρθρου 96 
του ν. 4790/2021 
Το πρώτο εδάφιο του άρθρου 96 του ν. 4790/2021 (Α’ 48), περί της υποβολής σε διαγνωστικό έλεγχο νόσησης από τον κορωνοϊό COVID-19 για συμμετοχή στην εκπαιδευτική διαδικασία, τροποποιείται, ώστε να παραταθεί έως την 31η.10.2021 η δυνατότητα να ορίζεται ως προϋπόθεση συμμετοχής των μαθητών, φοιτητών, σπουδαστών και καταρτιζομένων στην εκπαιδευτική διαδικασία, όπου αυτή διενεργείται δια ζώσης, η προηγούμενη διαπίστωση, μετά από διαγνωστικό έλεγχο νόσησης από τον κορωνοϊό COVID-19, ότι οι ανωτέρω δεν έχουν βρεθεί θετικοί σε δοκιμασία διαγνωστικού ελέγχου, και το άρθρο 96 διαμορφώνεται ως  εξής: 
«Άρθρο 96
Υποβολή σε διαγνωστικό έλεγχο νόσησης 
από τον κορωνοϊό COVID-19
Εφόσον, εξακολουθεί να υφίσταται κίνδυνος δημόσιας υγείας από τη διάδοση του κορωνοϊού COVID-19 και σε κάθε περίπτωση έως την 31η.10.2021, η έλλειψη του οποίου διαπιστώνεται με απόφαση του Υπουργού Υγείας, δύναται να ορίζεται με κοινή απόφαση των Υπουργών Παιδείας και Θρησκευμάτων και Υγείας, μετά από γνώμη της Εθνικής Επιτροπής Προστασίας Δημόσιας Υγείας κατά του κορωνοϊού COVID-19, ως προϋπόθεση συμμετοχής των μαθητών, φοιτητών, σπουδαστών και καταρτιζομένων στην εκπαιδευτική διαδικασία, όπου αυτή διενεργείται δια ζώσης, η προηγούμενη διαπίστωση, μετά από διαγνωστικό έλεγχο νόσησης από τον κορωνοϊό COVID-19, ότι οι ανωτέρω δεν έχουν βρεθεί θετικοί σε δοκιμασία διαγνωστικού ελέγχου. Με όμοια απόφαση, δύναται να ορίζεται για το ίδιο χρονικό διάστημα, η προηγούμενη υποβολή σε διαγνωστικό έλεγχο νόσησης από τον κορωνοϊό COVID-19 ως προϋπόθεση συμμετοχής στις πάσης φύσεως εξετάσεις του Υπουργείου Παιδείας και Θρησκευμάτων. Με τις κοινές αποφάσεις των προηγούμενων εδαφίων καθορίζονται η διαδικασία και οι φορείς διενέργειας του ελέγχου, η δυνατότητα υποβολής σε αυτοέλεγχο, η συχνότητα υποβολής σε διαγνωστικό έλεγχο, ο τρόπος διάθεσης των διαγνωστικών δοκιμασιών, ο τρόπος βεβαίωσης της υποβολής σε έλεγχο και των αποτελεσμάτων του, καθώς και κάθε άλλο θέμα σχετικό με την εφαρμογή του παρόντος.»
Άρθρο 228
Παράταση της προθεσμίας έκδοσης του Κανονισμού Εσωτερικής Οργάνωσης και Λειτουργίας του Ινστιτούτου Τεχνολογίας Υπολογιστών και Εκδόσεων «Διόφαντος» - Τροποποίηση της παρ. 2 του άρθρου 46 
του ν. 4589/2019
Η παρ. 2 του άρθρου 46 του ν. 4589/2019 (Α’ 13), περί της προθεσμίας έκδοσης του προεδρικού διατάγματος έγκρισης του Κανονισμού Εσωτερικής Οργάνωσης και Λειτουργίας του Ινστιτούτου Τεχνολογίας Υπολογιστών και Εκδόσεων «Διόφαντος» (Ι.Τ.Υ.Ε. ΔΙΟΦΑΝΤΟΣ), τροποποιείται, ώστε η σχετική προθεσμία να παραταθεί έως τις 31.7.2022, και η παρ. 2 του άρθρου 46 διαμορφώνεται ως εξής:
«2. Το προεδρικό διάταγμα της παρ. 1 εκδίδεται το αργότερο έως την 31η.7.2022. Με κοινή απόφαση των Υπουργών Οικονομικών, Παιδείας και Θρησκευμάτων και Εσωτερικών, η προθεσμία της παρούσας μπορεί να παραταθεί μία (1) μόνο φορά.»
Άρθρο 229
Πρώιμη εκπαιδευτική και υποστηρικτική παρέμβαση σε μαθητές Πρωτοβάθμιας Εκπαίδευσης
1. Σε όλες τις σχολικές μονάδες της Πρωτοβάθμιας Εκπαίδευσης στους μαθητές/τριες με εκπαιδευτικές, ψυχοκοινωνικές ή άλλου είδους ανάγκες, καθώς και στις οικογένειές τους παρέχονται προγράμματα πρώιμης εκπαιδευτικής και υποστηρικτικής παρέμβασης. Τα προγράμματα του πρώτου εδαφίου σχεδιάζονται και υλοποιούνται με τη διεπιστημονική συνεργασία εκπαιδευτικών, μελών Ειδικού Εκπαιδευτικού Προσωπικού (Ε.Ε.Π.) - Ειδικού Βοηθητικού Προσωπικού (Ε.Β.Π.) και τη συμμετοχή των γονέων/κηδεμόνων των μαθητών/τριων, από τα οικεία Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.), καθώς και τις αρμόδιες Επιτροπές Διεπιστημονικής Υποστήριξης (Ε.Δ.Υ.), όπου αυτές λειτουργούν.
2. Για τους μαθητές/τριες, που πρόκειται να φοιτήσουν στο νηπιαγωγείο και από σχετική ιατρική γνωμάτευση προκύπτει η ανάγκη λήψης μέτρων πρώιμης εκπαιδευτικής και υποστηρικτικής παρέμβασης, οι γονείς/κηδεμόνες τους δύνανται να υποβάλουν αίτηση στο αρμόδιο ΚΕ.Δ.Α.Σ.Υ. για τη διερεύνηση και αξιολόγηση των εκπαιδευτικών και ψυχοκοινωνικών αναγκών των μαθητών/τριών, από τον Σεπτέμβριο προ του έτους της πρώτης εγγραφής τους στο νηπιαγωγείο, προκειμένου να ληφθούν εγκαίρως εξατομικευμένα μέτρα υποστήριξης αυτών και των οικογενειών τους με την έναρξη της φοίτησής των μαθητών/τριών στην οικεία σχολική μονάδα. 
3. Με απόφαση του Υπουργού Παιδείας και Θρησκευμάτων και του κατά περίπτωση συναρμόδιου Υπουργού, ύστερα από εισήγηση του Ινστιτούτου Εκπαιδευτικής Πολιτικής (Ι.Ε.Π.), ρυθμίζονται τα θέματα που αφορούν στον σχεδιασμό και στην υλοποίηση προγραμμάτων πρώιμης εκπαιδευτικής και υποστηρικτικής παρέμβασης, καθώς και κάθε αναγκαία λεπτομέρεια για την εφαρμογή του παρόντος. Με όμοια απόφαση, ρυθμίζονται τα θέματα που αφορούν στον σχεδιασμό και στην υλοποίηση προγραμμάτων επιμόρφωσης των εκπαιδευτικών και των μελών Ε.Ε.Π. - Ε.Β.Π. αναφορικά με την πρώιμη εκπαιδευτική και υποστηρικτική παρέμβαση. 
Άρθρο 230
Αρμοδιότητες του Ιδρύματος Νεολαίας και Δια Βίου Μάθησης - Τροποποίηση του άρθρου 2 του ν. 4115/2013
Στην παρ. 2 του άρθρου 2 του ν. 4115/2013 (Α’ 24), προστίθενται περ. ιβ’ και ιγ’, ως εξής:
«ιβ) Με απόφαση του Υπουργού Παιδείας και Θρησκευμάτων, ύστερα από απόφαση της Συγκλήτου, αναλαμβάνει ως αναθέτουσα αρχή τη διενέργεια διαγωνισμών και ως φορέας κατασκευής του έργου, κατά την έννοια του ν. 4412/2016 (Α’ 147, διορθ. σφαλμ. Α’ 200 και Α’ 206), την εκτέλεση συμβάσεων για την εκπόνηση μελετών και την κατασκευή νέων κτιρίων φοιτητικών εστιών ή την ανακαίνιση ή ανακατασκευή υφιστάμενων κτιρίων φοιτητικών εστιών, που ανήκουν σε Α.Ε.Ι., με χρηματοδότηση από εθνικούς, ευρωπαϊκούς ή άλλους πόρους και βαρύνει το Πρόγραμμα Δημοσίων Επενδύσεων.
ιγ) Με όμοια απόφαση, αναλαμβάνει την αρμοδιότητα της οικονομικής διαχείρισης φοιτητικών εστιών, που ανήκουν σε Α.Ε.Ι., κατά την έννοια του άρθρου 12 και πλέον αυτών που αναφέρονται σε αυτό, με χρηματοδότηση από εθνικούς, ευρωπαϊκούς ή άλλους πόρους και η δαπάνη βαρύνει τον τακτικό προϋπολογισμό του Υπουργείου Παιδείας και Θρησκευμάτων, ως αυτή προβλέπεται στον ετήσιο προγραμματισμό, κατά περίπτωση, για κάθε εκπαιδευτικό ίδρυμα.»
ΜΕΡΟΣ Ζ’
ΜΕΤΑΒΑΤΙΚΕΣ ΔΙΑΤΑΞΕΙΣ
ΚΕΦΑΛΑΙΟ Α’
ΜΕΤΑΒΑΤΙΚΕΣ ΔΙΑΤΑΞΕΙΣ ΜΕΡΟΥΣ Β’
Άρθρο 231
Μεταβατικές διατάξεις Κεφαλαίου Α’ 
1. Τα Περιφερειακά Κέντρα Εκπαιδευτικού Σχεδιασμού (ΠΕ.Κ.Ε.Σ.) και οι Συντονιστές Εκπαιδευτικού Έργου, που καταργούνται σύμφωνα με την παρ. 1 του άρθρου 233, συνεχίζουν να ασκούν τις αρμοδιότητές τους, σύμφωνα με τις διατάξεις του ν. 4547/2018 (Α’ 102), όπως ίσχυαν μέχρι την έναρξη ισχύος του παρόντος, έως την επιλογή και τοποθέτηση των Συμβούλων Εκπαίδευσης, των Περιφερειακών Εποπτών Ποιότητας της Εκπαίδευσης και των Εποπτών Ποιότητας στις Εκπαίδευσης. Για την παύση της λειτουργίας των ΠΕ.Κ.Ε.Σ. εκδίδεται διαπιστωτική απόφαση του Υπουργού Παιδείας και Θρησκευμάτων, η οποία δημοσιεύεται στην Εφημερίδα στις Κυβερνήσεως. Οι με κάθε σχέση εργασίας οργανικές θέσεις προσωπικού, περιλαμβανομένων και των προσωρινών ή προσωποπαγών θέσεων των ΠΕ.Κ.Ε.Σ., εκτός των θέσεων που καταργούνται με την παρ. 1 του άρθρου 233, μεταφέρονται στις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης. Η ανάληψη υπηρεσίας από τους Περιφερειακούς Επόπτες Ποιότητας της Εκπαίδευσης, τους Επόπτες Ποιότητας της Εκπαίδευσης και τους Συμβούλους Εκπαίδευσης γίνεται εντός πέντε (5) εργάσιμων ημερών από την έκδοση της διαπιστωτικής απόφασης του δεύτερου εδαφίου.
2. Από την επιλογή και τοποθέτηση των Συμβούλων Εκπαίδευσης, των Περιφερειακών Εποπτών Ποιότητας της Εκπαίδευσης και των Εποπτών Ποιότητας της Εκπαίδευσης, λήγουν οι θητείες των Συντονιστών Εκπαιδευτικού Έργου. Για τη λήξη της θητείας τους εκδίδεται διαπιστωτική απόφαση του Υπουργού Παιδείας και Θρησκευμάτων. Για τα θέματα υπηρεσιακής κατάστασης των Συντονιστών Εκπαιδευτικού Έργου, έως τη λήξη της θητείας τους, αρμόδιο υπηρεσιακό συμβούλιο είναι το Ανώτερο Περιφερειακό Υπηρεσιακό Συμβούλιο Πρωτοβάθμιας ή Δευτεροβάθμιας Εκπαίδευσης (Α.Π.Υ.Σ.Π.Ε. ή Α.Π.Υ.Σ.Δ.Ε.) στην περιοχή αρμοδιότητας του οποίου υπηρετούν. Ειδικά και μόνο για τις περιπτώσεις, όπου προβλέπεται η συμμετοχή Συντονιστών Εκπαιδευτικού Έργου στη συγκρότηση συλλογικών οργάνων, οι τελευταίοι εξακολουθούν να ασκούν τα καθήκοντά τους ως μέλη αυτών και μετά τη λήξη της θητείας τους, σύμφωνα με το πρώτο εδάφιο της παρούσας, έως την ανασυγκρότηση των εν λόγω συλλογικών οργάνων, σύμφωνα με την παρ. 2 του άρθρου 233.
3. Υφιστάμενες μισθώσεις για τη στέγαση και τη λειτουργία των ΠΕ.ΚΕ.Σ., κατά τον χρόνο παύσης της λειτουργίας τους, σύμφωνα με την παρ. 1 μπορεί να λύονται αζημίως για το Δημόσιο, σύμφωνα με το άρθρο 19 του ν. 3130/2003 (Α’ 76).
4. Εν εξελίξει κατά την έκδοση της διαπιστωτικής απόφασης της παρ. 1 επιμορφωτικά σεμινάρια και συναφείς δράσεις των ΠΕ.Κ.Ε.Σ. υλοποιούνται και ολοκληρώνονται με ευθύνη των Περιφερειακών Εποπτών Ποιότητας της Εκπαίδευσης. Συγχρηματοδοτούμενες από την Ευρωπαϊκή Ένωση πράξεις, που υλοποιούνται από τα ΠΕ.Κ.Ε.Σ. συνεχίζουν να υλοποιούνται από τους Περιφερειακούς Επόπτες Ποιότητας της Εκπαίδευσης, οι οποίοι θεωρούνται καθολικοί διάδοχοι ως προς τις υποχρεώσεις και τα δικαιώματα που απορρέουν από τις πράξεις αυτές, καθώς και δικαιούχοι των τραπεζικών λογαριασμών των καταργούμενων οργανικών μονάδων για τη χρηματοδότηση των πράξεων αυτών. Οι Περιφερειακοί Επόπτες Ποιότητας της Εκπαίδευσης υπεισέρχονται ως εργοδότες στις συμβάσεις έργου που έχουν συναφθεί από τα ΠΕ.Κ.Ε.Σ. για την υλοποίηση των ανωτέρω πράξεων και οι συμβάσεις αυτές συνεχίζονται ως τη λήξη τους. 
5. Τα αρχεία των ΠΕ.ΚΕ.Σ. μεταφέρονται στις Περιφερειακές Διευθύνσεις Πρωτοβάθμιας και Δευτεροβάθμιας Εκπαίδευσης. Οι Περιφερειακοί Διευθυντές Εκπαίδευσης ευθύνονται για την ολοκλήρωση των διαδικασιών μεταφοράς των κάθε μορφής αρχείων που τηρούνται στα ΠΕ.Κ.Ε.Σ., καθώς και για την ασφαλή φύλαξη και μεταφορά των υλικών ή αξιών που ανήκουν στη δημόσια περιουσία.
6. Έως τη λήξη της θητείας τους, σύμφωνα με την παρ. 2, οι Οργανωτικοί Συντονιστές των ΠΕ.ΚΕ.Σ. και οι Συντονιστές Εκπαιδευτικού Έργου λαμβάνουν το επίδομα θέσης ευθύνης, που προβλέπεται στις υποπερ. γγ’ και δδ’ της περ. β’ της παρ. 1 του άρθρου 16 του ν. 4354/2015 (Α’ 176), όπως ισχύουν έως την έναρξη ισχύος του άρθρου 28 του παρόντος. Οι Οργανωτικοί Συντονιστές των ΠΕ.ΚΕ.Σ. και οι Συντονιστές Εκπαιδευτικού Έργου εξακολουθούν να λαμβάνουν το επίδομα θέσης ευθύνης σύμφωνα με το προηγούμενο εδάφιο και μετά τη λήξη της θητείας τους στις περιπτώσεις του τελευταίου εδαφίου της παρ. 2, εφόσον δεν έχουν επιλεγεί και τοποθετηθεί ως Σύμβουλοι Εκπαίδευσης. Έως την επιλογή και τοποθέτηση των Προϊσταμένων των Κ.Ε.ΠΕ.Α., οι υπεύθυνοι των Κ.Π.Ε. λαμβάνουν το επίδομα θέσης ευθύνης της περ. β) της παρ. 1 του άρθρου 16 του ν. 4354/2015, όπως ίσχυε έως την έναρξη ισχύος του ν. 4547/2018 (Α’ 102). 
7. Οι Δευτεροβάθμιες Επιτροπές Διεπιστημονικής Αξιο­λόγησης (Δ.Ε.Δ.Α.) που προβλέπονται στο άρθρο 5 του ν. 3699/2008 (Α’ 199), όπως ίσχυε έως την έναρξη ισχύος του παρόντος, εξακολουθούν να λειτουργούν σύμφωνα με το άρθρο αυτό έως τη συγκρότηση των Ε.Δ.Ε.Α., σύμφωνα με το άρθρο 5 του ν. 3699/2008, όπως το άρθρο αυτό αντικαθίσταται με το άρθρο 54 του παρόντος. Οι Επιτροπές Διεπιστημονικής Εκπαιδευτικής Αξιολόγησης και Υποστήριξης (Ε.Δ.Ε.Α.Υ.) που προβλέπονται στο άρθρο 4 του ν. 3699/2008, όπως ίσχυε έως την έναρξη ισχύος του παρόντος, εξακολουθούν να λειτουργούν, σύμφωνα με τις διατάξεις που ίσχυαν μέχρι την έναρξη ισχύος του παρόντος έως τη συγκρότηση των Ε.Δ.Υ., σύμφωνα με το άρθρο 17 του παρόντος.
8. Οι οργανικές και προσωποπαγείς θέσεις εκπαιδευτικών, μελών του Ειδικού Εκπαιδευτικού Προσωπικού (Ε.Ε.Π.) και διοικητικού προσωπικού των ΚΕ.Σ.Υ. διατηρούνται στα ΚΕ.Δ.Α.Σ.Υ., με εξαίρεση τις θέσεις της περ. γ’ της παρ. 1 του άρθρου 9 του ν. 4547/2018 (Α’ 102), όπως ίσχυε έως την έναρξη ισχύος του παρόντος, οι οποίες καταργούνται. Οι εκπαιδευτικοί και τα μέλη του Ε.Ε.Π., που κατέχουν προσωποπαγείς θέσεις κατά την έναρξη ισχύος του παρόντος, μπορούν να συμμετέχουν στις δια­δικασίες επιλογής Προϊσταμένων των ΚΕ.Δ.Α.Σ.Υ., εφόσον διαθέτουν τα λοιπά προσόντα που προβλέπονται στην παρ. 4 του άρθρου 31. Οι εκπαιδευτικοί των θέσεων που καταργούνται σύμφωνα με το πρώτο εδάφιο, τοποθετούνται, εντός τριάντα ημερών (30) ημερών από την έναρξη ισχύος του παρόντος, κατ’ απόλυτη προτεραιότητα σε κενές οργανικές θέσεις σχολικών μονάδων της επιλογής τους στην περιοχή μετάθεσης της έδρας του Κ.Ε.Σ.Υ., στο οποίο υπηρετούν κατά την έναρξη ισχύος του παρόντος. Σε περίπτωση μη ύπαρξης κενής οργανικής θέσης της επιλογής τους στην περιοχή που επιθυμούν να τοποθετηθούν, παραμένουν ως υπεράριθμοι στην οικεία Διεύθυνση Εκπαίδευσης μέχρι την οριστική τους τοποθέτηση. 
9. Για τη μεταφορά ή την κατάργηση θέσεων, καθώς και τη μεταφορά του προσωπικού που προβλέπονται στις παρ. 1 και 8 εκδίδεται διαπιστωτική απόφαση του Υπουργού Παιδείας και Θρησκευμάτων, που δημοσιεύεται στην Εφημερίδα της Κυβερνήσεως. 
10. Τα κτίρια που έχουν παραχωρηθεί για τη στέγαση Κ.Ε.Α., με συμβάσεις οι οποίες έχουν συναφθεί μεταξύ του Ελληνικού Δημοσίου δια του Υπουργείου Παιδείας και Θρησκευμάτων και δήμων, χρησιμοποιούνται για τη στέγαση των Κ.Ε.ΠΕ.Α..
11. Όπου στις διατάξεις του ν. 3699/2008 σε συνδυασμό με την παρ. 2 του άρθρου 51 του ν. 4547/2018 γίνεται λόγος για το ΚΕ.Σ.Υ. νοείται το ΚΕ.Δ.Α.Σ.Υ..
12. Τα αρχεία των υπευθύνων σχολικού επαγγελματικού προσανατολισμού, τα οποία μεταφέρθηκαν στα Κ.Ε.Σ.Υ., σύμφωνα με την παρ. 15 του άρθρου 20 του ν. 4547/2018, όπως ίσχυε έως την έναρξη ισχύος του παρόντος, καθώς και τα σχετικά με τον σχολικό επαγγελματικό προσανατολισμό αρχεία των Κ.Ε.Σ.Υ. μεταφέρονται στα Τμήματα Εκπαιδευτικών Θεμάτων των Διευθύνσεων Εκπαίδευσης, όπου υπάγονται οι Υπεύθυνοι Σχολικού Επαγγελματικού Προσανατολισμού του άρθρου 27 του παρόντος.
13. Όπου στις διατάξεις του παρόντος προβλέπεται λήξη θητείας, αυτή επέρχεται αζημίως για το Δημόσιο.
14. Οι υπεύθυνοι που υπηρετούν κατά την έναρξη ισχύος του παρόντος στις Διευθύνσεις Εκπαίδευσης, εξακολουθούν να ασκούν τα καθήκοντά τους έως την επιλογή, τοποθέτηση και ανάληψη υπηρεσίας των νέων υπευθύνων, σύμφωνα με το Κεφάλαιο Α’ του Μέρους Β’. Οι εκπαιδευτικοί που υπηρετούν στα Κ.Π.Ε. κατά την έναρξη ισχύος του παρόντος εξακολουθούν να ασκούν τα καθήκοντά τους έως την επιλογή και τοποθέτηση των μελών των Παιδαγωγικών Ομάδων (Π.Ο.) των Κ.Ε.ΠΕ.Α., σύμφωνα με το Κεφάλαιο Α’ του Μέρους Β’.
Άρθρο 232
Μεταβατικές διατάξεις Κεφαλαίου Β’ 
1. Τα στελέχη της εκπαίδευσης που έχουν επιλεγεί, σύμφωνα με τα άρθρα 21 έως 36 του ν. 4547/2018 (Α’ 102), όπως ίσχυαν έως την έναρξη ισχύος του παρόντος, εξακολουθούν να ασκούν τα καθήκοντά τους μέχρι την επιλογή, τοποθέτηση και ανάληψη υπηρεσίας των νέων στελεχών, σύμφωνα με το Κεφάλαιο Β’ του Μέρους Β’ του παρόντος και τουλάχιστον έως τη λήξη της θητείας για την οποία έχουν επιλεγεί. Οι Προϊστάμενοι των Κέντρων Εκπαιδευτικής και Συμβουλευτικής Υποστήριξης (Κ.Ε.Σ.Υ.) ασκούν τα καθήκοντα των Προϊσταμένων των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) έως την επιλογή και τοποθέτηση των Προϊσταμένων των ΚΕ.Δ.Α.Σ.Υ.. Οι υπεύθυνοι των Κέντρων Περιβαλλοντικής Εκπαίδευσης (Κ.Π.Ε.) ασκούν τα καθήκοντα των Προϊσταμένων των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) έως την επιλογή και τοποθέτηση των Προϊσταμένων των Κ.Ε.ΠΕ.Α..
2. Τα στελέχη εκπαίδευσης, τα οποία υπηρετούν κατά την έναρξη ισχύος του παρόντος, σύμφωνα με το άρθρο 52 του ν. 4692/2020 (Α’ 111), εξακολουθούν να ασκούν τα καθήκοντά τους έως την επιλογή, τοποθέτηση και ανάληψη υπηρεσίας των νέων στελεχών, σύμφωνα με το Κεφάλαιο Β’ του Μέρους Β’. 
3. Τα στελέχη εκπαίδευσης, τα οποία έχουν επιλεγεί σύμφωνα με το άρθρο 30 του ν. 4713/2020 (Α’ 147), εξακολουθούν να ασκούν τα καθήκοντά τους έως την επιλογή, τοποθέτηση και ανάληψη υπηρεσίας των νέων στελεχών, σύμφωνα με το Κεφάλαιο Β’ του Μέρους Β’. 
4. Κατά την πρώτη εφαρμογή του παρόντος: α) προηγείται η προκήρυξη των θέσεων των Διευθυντών Πρωτοβάθμιας και Δευτεροβάθμιας Εκπαίδευσης, των Συμβούλων Εκπαίδευσης, των Περιφερειακών Εποπτών Ποιότητας της Εκπαίδευσης και των Εποπτών Ποιότητας της Εκπαίδευσης, β) έπεται η προκήρυξη των θέσεων των διευθυντών, προϊσταμένων και υποδιευθυντών σχολικών μονάδων και Εργαστηριακών Κέντρων (Ε.Κ.), των υπευθύνων τομέων των Ε.Κ., των Προϊσταμένων των Τμημάτων Εκπαιδευτικών Θεμάτων των Διευθύνσεων Πρωτοβάθμιας και Δευτεροβάθμιας Εκπαίδευσης και των Προϊσταμένων των ΚΕ.Δ.Α.Σ.Υ. και Κ.Ε.ΠΕ.Α. και 
γ) ακολουθεί η προκήρυξη των θέσεων των Περιφερειακών Διευθυντών Εκπαίδευσης και του Προϊσταμένου του Γραφείου Μειονοτικής Εκπαίδευσης της Περιφερειακής Διεύθυνσης Πρωτοβάθμιας και Δευτεροβάθμιας Εκπαίδευσης Ανατολικής Μακεδονίας και Θράκης.
5. Κατά την πρώτη επιλογή όλων των στελεχών της εκπαίδευσης της παρ. 2 του άρθρου 30, σύμφωνα με τον παρόντα νόμο, ο ανώτατος αριθμός αξιολογικών μονάδων που μπορούν να συγκεντρώσουν οι υποψήφιοι στο σύνολο των κριτηρίων επιλογής της παρ. 1 του άρθρου 32 ανέρχεται στις εβδομήντα πέντε (75) μονάδες. Το κριτήριο της αξιολόγησης των υποψηφίων, σύμφωνα με την περ. γ’ της παρ. 1 του άρθρου 32 δεν μοριοδοτείται. Τα κριτήρια των περ. α’, β’ και δ’ της παρ. 1 του άρθρου 32 αποτιμώνται σε αξιολογικές μονάδες, σύμφωνα με τα άρθρα 33 έως 35. Κατά την πρώτη επιλογή όλων των στελεχών της εκπαίδευσης της παρ. 3 του άρθρου 30, το κριτήριο της αξιολόγησης των υποψηφίων, σύμφωνα με την παρ. 2 του άρθρου 32, δεν λαμβάνεται υπόψη.
6. Η προϋπόθεση της υποπερ. στα’ της περ. στ’ της παρ. 6 του άρθρου 31 σχετικά με τη θετικά αξιολογημένη θητεία, απόσπαση ή διάθεση σε Π.Σ. ή ΠΕΙ.Σ. ισχύει για την υποβολή υποψηφιοτήτων για την επιλογή σε θέση διευθυντή Π.Σ. ή ΠΕΙ.Σ. από το σχολικό έτος 2022-2023 και εφεξής. Αν προκηρυχθούν οι θέσεις πριν από την έναρξη του ανωτέρω σχολικού έτους, δύνανται να συμμετέχουν στη διαδικασία επιλογής όσοι έχουν διανύσει δώδεκα (12), τουλάχιστον, μήνες σε Π.Σ. ή ΠΕΙ.Σ. με οργανική θέση, θητεία, απόσπαση ή διάθεση, εφόσον, σε περίπτωση που στη διάρκεια της θητείας τους έχει λάβει χώρα αξιολόγηση, δεν έχουν αξιολογηθεί αρνητικά ή δεν έχουν απόσχει από τη διαδικασία αξιολόγησης.
7. Τα εδάφια δεύτερο και τρίτο της παρ. 11 του άρθρου 31 δεν εφαρμόζονται κατά την πρώτη επιλογή στελεχών της εκπαίδευσης των περ. α’ και β’ της παρ. 4. 
8. Η ισχύς των πινάκων επιλογής των διευθυντών σχολικών μονάδων και Εργαστηριακών Κέντρων (Ε.Κ.), η οποία παρατάθηκε έως την κύρωση των νέων πινάκων επιλογής διευθυντών σχολικών μονάδων και Ε.Κ. με το άρθρο 53 του ν. 4692/2020 λήγει από την έναρξη ισχύος του παρόντος.
9. Κενές ή κενούμενες θέσεις διευθυντών σχολικών μονάδων και Ε.Κ. πληρούνται με επιλογή τηρουμένων των διατάξεων του παρόντος νόμου εκτός εκείνων που αφορούν στα συμβούλια επιλογής. Συμβούλια επιλογής των εν λόγω διευθυντών εξακολουθούν να είναι τα οριζόμενα στο άρθρο 26 του ν. 4547/2018, όπως έχουν συγκροτηθεί και λειτουργούν κατά την έναρξη ισχύος του παρόντος, στα οποία συμμετέχουν επιπλέον ένας (1) Συντονιστής Εκπαιδευτικού Έργου που προέρχεται από την οικεία βαθμίδα εκπαίδευσης και ένας (1) εκπαιδευτικός με δεκαπενταετή τουλάχιστον εκπαιδευτική υπηρεσία στην ίδια βαθμίδα εκπαίδευσης, ο οποίος υπηρετεί με οργανική θέση στην οικεία Διεύθυνση Πρωτοβάθμιας ή Δευτεροβάθμιας Εκπαίδευσης. Τα επιπλέον μέλη του δευτέρου εδαφίου ορίζονται, με τους αναπληρωτές τους, με απόφαση του Περιφερειακού Διευθυντή Εκπαίδευσης. Τα εν λόγω συμβούλια παύουν να επιλέγουν τους διευθυντές σχολικών μονάδων και Ε.Κ., αφότου συγκροτηθούν τα συμβούλια επιλογής που είναι αρμόδια για την επιλογή των διευθυντών σχολικών μονάδων και των Ε.Κ., σύμφωνα με τις διατάξεις του παρόντος. 
10. Η θητεία των διευθυντών σχολικών μονάδων και Ε.Κ. που επιλέγονται, σύμφωνα με την παρ. 9, λήγει με την επιλογή, τοποθέτηση και ανάληψη υπηρεσίας των διευθυντών σχολικών μονάδων και Ε.Κ. που θα επιλεγούν, σύμφωνα με τις διατάξεις του παρόντος νόμου από τα συμβούλια επιλογής των παρ. 9 και 13 του άρθρου  37. 
11. Οι παρ. 9 και 10 εφαρμόζονται και στις περιπτώσεις προκηρύξεων θέσεων ή προσκλήσεων εκδήλωσης ενδιαφέροντος για την πλήρωση θέσεων διευθυντών σχολικών μονάδων και Ε.Κ. που έχουν εκδοθεί κατά την έναρξη ισχύος του παρόντος νόμου, χωρίς να έχει ολοκληρωθεί, κατά τον ίδιο χρόνο, η διαδικασία επιλογής των διευθυντών σχολικών μονάδων και Ε.Κ.
Άρθρο 233
Κατάργηση των Περιφερειακών Κέντρων Εκπαιδευτικού Σχεδιασμού και των θέσεων Συντονιστών Εκπαιδευτικού Έργου
1. Τα Περιφερειακά Κέντρα Εκπαιδευτικού Σχεδιασμού (ΠΕ.Κ.Ε.Σ.) και οι θέσεις Συντονιστών Εκπαιδευτικού Έργου, των άρθρων 4 και 5 του ν. 4547/2018 (Α’ 102) αντίστοιχα, καταργούνται. 
2. Όπου στην κείμενη νομοθεσία αναφέρονται: α) ο Οργανωτικός Συντονιστής του ΠΕ.Κ.Ε.Σ., νοείται ο Περιφερειακός Επόπτης Ποιότητας της Εκπαίδευσης, β) ο Συντονιστής Εκπαιδευτικού έργου ή Σχολικός Σύμβουλος, νοείται Σύμβουλος Εκπαίδευσης, γ) το ΠΕ.Κ.Ε.Σ., νοείται το ΠΕ.Σ.ΕΠ.
Άρθρο 234
Μεταβατικές διατάξεις Κεφαλαίου Γ’ 
Οι διατάξεις του παρόντος νόμου δεν θίγουν την ισχύ των αξιολογικών εκθέσεων - γνωματεύσεων που έχουν εκδοθεί έως την έναρξη ισχύος του. Ο επανακαθορισμός των αξιολογικών εκθέσεων - γνωματεύσεων ως προς τα ζητήματα, για τα οποία επιφυλάσσεται αποκλειστική αρμοδιότητα στα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) γίνεται από τα ΚΕ.Δ.Α.Σ.Υ.. 
ΚΕΦΑΛΑΙΟ Β’
ΜΕΤΑΒΑΤΙΚΕΣ ΔΙΑΤΑΞΕΙΣ ΜΕΡΟΥΣ Γ’
Άρθρο 235
Μεταβατικές διατάξεις Κεφαλαίου B’
Κατά την πρώτη εφαρμογή του παρόντος οι Περιφερειακοί Διευθυντές Εκπαίδευσης και ο Προϊστάμενος του Γραφείου Μειονοτικής Εκπαίδευσης της Περιφερειακής Διεύθυνσης Εκπαίδευσης Ανατολικής Μακεδονίας και Θράκης, οι οποίοι έχουν επιλεγεί σύμφωνα με τα άρθρα 21 έως 36 του ν. 4547/2018 (Α’ 102), όπως ίσχυαν έως την έναρξη ισχύος του παρόντος αξιολογούνται κατά τους τελευταίους έξι (6) μήνες της θητείας τους. 
ΚΕΦΑΛΑΙΟ Γ’
ΜΕΤΑΒΑΤΙΚΕΣ ΔΙΑΤΑΞΕΙΣ ΜΕΡΟΥΣ Ε’
Άρθρο 236
Μεταβατική διάταξη για τη συγκρότηση του Εποπτικού Συμβουλίου Εκκλησιαστικής Εκπαίδευσης 
Έως την επιλογή και την τοποθέτηση των Συμβούλων Εκπαίδευσης κλάδου ΠΕ 01 Θεολόγων, για τη συγκρότηση του Εποπτικού Συμβουλίου Εκκλησιαστικής Εκπαίδευσης (Ε.Σ.Ε.Ε.), σύμφωνα με την περ. γ’ της παρ. 2 και την περ. γ’ της παρ. 3 του άρθρου 111, ορίζονται Συντονιστές Εκπαιδευτικού Έργου κλάδου ΠΕ 01 Θεολόγων. 
Άρθρο 237
Μεταβατικές διατάξεις για εκπαιδευτικούς και διευθυντές Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων
1. Οι μόνιμοι εκπαιδευτικοί που υπηρετούν με οργανική θέση στα Γενικά Εκκλησιαστικά Λύκεια - Γυμνάσια και Γενικά Εκκλησιαστικά Λύκεια του ν. 3432/2006 (Α’ 14) κατά το σχολικό έτος 2020 - 2021, συνεχίζουν να υπηρετούν σε αυτά έως και τη λήξη του διδακτικού έτους 2021 - 2022.
2. Από την έναρξη ισχύος του παρόντος ακολουθείται η ειδική διαδικασία των παρ. 3 και 4, κατά παρέκκλιση των κείμενων διατάξεων, για τη μεταφορά της οργανικής θέσης των μόνιμων εκπαιδευτικών της εκκλησιαστικής Δευτεροβάθμιας εκπαίδευσης στη γενική Δευτεροβάθμια ή Πρωτοβάθμια εκπαίδευση.
3. Η οργανική θέση των μόνιμων εκπαιδευτικών των εκκλησιαστικών σχολείων μεταφέρεται, με απόφαση του Υπουργού Παιδείας και Θρησκευμάτων, στην περιοχή μετάθεσης της Δευτεροβάθμιας ή Πρωτοβάθμιας εκπαίδευσης για τους κοινούς κλάδους και ειδικότητες της Πρωτοβάθμιας και Δευτεροβάθμιας εκπαίδευσης, στην οποία βρίσκεται χωροταξικά το εκκλησιαστικό σχολείο.
4. Η τοποθέτηση των εκπαιδευτικών της παρ. 3 πραγματοποιείται με απόφαση του Διευθυντή Εκπαίδευσης, κατόπιν εισήγησης του οικείου υπηρεσιακού συμβουλίου, σε μία εκ των πέντε (5) σχολικών μονάδων, βάσει των σχετικών δηλώσεων προτίμησης που υποβάλλονται στην αντίστοιχη Διεύθυνση Εκπαίδευσης στην οποία μεταφέρεται η θέση. Εφόσον περισσότεροι εκπαιδευτικοί των εκκλησιαστικών σχολείων δηλώσουν ίδιες προτιμήσεις σχολικών μονάδων κατά την ανωτέρω διαδικασία, συγκρίνονται μόνο μεταξύ τους, με βάση το σύνολο των μονάδων μετάθεσης και των δηλώσεων προτίμησής τους. Αν δεν υφίσταται κενή οργανική θέση σε καμία εκ των πέντε (5) σχολικών μονάδων, οι εκπαιδευτικοί αυτοί καλούνται να δηλώσουν σχολικές μονάδες πριν τη διαδικασία τοποθέτησης των υπεράριθμων και τα επόμενα σχολικά έτη, έως και την κατάληψη οργανικής θέσης. Οι τοποθετήσεις αυτές πραγματοποιούνται κατά απόλυτη προτεραιότητα, πριν από την τοποθέτηση υπεράριθμων εκπαιδευτικών, σε κενή οργανική θέση σχολικής μονάδας της περιοχής μετάθεσης στην οποία έχει μεταφερθεί η οργανική θέση.
5. Ειδικά για το σχολικό έτος 2022 - 2023, οι μόνιμοι εκπαιδευτικοί των εκκλησιαστικών σχολείων του 
ν. 3432/2006 μπορούν να υποβάλουν αίτηση για συμμετοχή στη διαδικασία επιλογής σε Εκκλησιαστικό Σχολείο (Ε.Σ.), σύμφωνα με τα άρθρα 117 και 127 του παρόντος νόμου, παράλληλα με τη διαδικασία μεταφοράς της οργανικής τους θέσης, η οποία προβλέπεται στις παρ. 3 και 4 του παρόντος άρθρου.
6. Οι μόνιμοι εκπαιδευτικοί των εκκλησιαστικών σχολείων του ν. 3432/2006 έχουν, κατά παρέκκλιση από τις κείμενες διατάξεις, δικαίωμα να αιτηθούν τη μετάταξή τους σε Ιερές Μητροπόλεις της Εκκλησίας της Ελλάδος ή της Εκκλησίας της Κρήτης ή των Ιερών Μητροπόλεων της Δωδεκάνησου. Κατόπιν αποδοχής της αίτησής τους από τον οικείο Μητροπολίτη, διενεργείται η μετάταξή τους με κοινή απόφαση των αρμοδίων οργάνων των Υπουργείων Παιδείας και Θρησκευμάτων, Οικονομικών και Εσωτερικών. 
7. Οι διευθυντές των εκκλησιαστικών σχολείων του ν. 3432/2006 που υπηρετούν κατά την έναρξη ισχύος του παρόντος, συνεχίζουν να ασκούν τα καθήκοντά τους μέχρι την τοποθέτηση των νέων Διευθυντών στα Ε.Σ., σύμφωνα με την παρ. 12 του άρθρου 117 του παρόντος. Οι παρ. 2 έως και 6 του παρόντος εφαρμόζονται και στους Διευθυντές των εκκλησιαστικών σχολείων του ν. 3432/2006. 
8. Για τα υπηρεσιακά θέματα του εκπαιδευτικού προσωπικού των Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων και μέχρι την έναρξη ισχύος της απόφασης του Υπουργού Παιδείας και Θρησκευμάτων της παρ. 3, αρμόδιο παραμένει το Υπηρεσιακό Συμβούλιο Δευτεροβάθμιας Εκκλησιαστικής Εκπαίδευσης (Υ.Σ.Δ.Ε.Ε) του άρθρου 25 του ν. 3432/2006, με την επιφύλαξη της παρ. 1 του άρθρου 240.
9. Οι μόνιμοι εκπαιδευτικοί του Εκκλησιαστικού Λυκείου της Ριζαρείου Εκκλησιαστικής Σχολής (Ρ.Ε.Σ.) εντάσσονται στη διαδικασία μεταφοράς των οργανικών τους θέσεων από τη Ρ.Ε.Σ. στη γενική Δευτεροβάθμια εκπαίδευση σύμφωνα με τις παρ. 2 έως 5. Η μισθοδοσία τους βαρύνει τον τακτικό προϋπολογισμό του Υπουργείου Παιδείας και Θρησκευμάτων.
Άρθρο 238
Μεταβατικές διατάξεις για θέματα φοίτησης, σίτισης και διαμονής μαθητικού δυναμικού 
των Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων του ν. 3432/2006 και στέγασης 
των Εκκλησιαστικών Σχολείων
1. Οι μαθητές, οι οποίοι κατά το σχολικό έτος έναρξης της ισχύος του παρόντος φοιτούν στις τάξεις των Εκκλησιαστικών Γυμνασίων του ν. 3432/2006 (Α’ 14), δεν υπόκεινται στις εξετάσεις της παρ. 2 του άρθρου 123 του παρόντος για την εισαγωγή τους στην Α’ Τάξη του Εκκλησιαστικού Λυκείου, παρά μόνο στις ενδοσχολικές απολυτήριες εξετάσεις. 
2. Τα Ε.Σ. στεγάζονται στα ίδια κτίρια, στα οποία κατά την έναρξη ισχύος του παρόντος στεγάζονται, κατά δωρεάν παραχώρηση προς το Υπουργείο Παιδείας και Θρησκευμάτων, τα ήδη λειτουργούντα Γενικά Εκκλησιαστικά Λύκεια - Γυμνάσια και Γενικά Εκκλησιαστικά Λύκεια του 
ν. 3432/2006. Τα κτίρια αυτά εφόσον δεν πληρούν τις προϋποθέσεις της παρ. 3 του άρθρου 115 επισκευάζονται ή ανακατασκευάζονται, με πρωτοβουλία του κυρίου του ακινήτου, εντός επτά (7) ετών από την έναρξη ισχύος του παρόντος και οι σχετικές δαπάνες καλύπτονται από εθνικούς ή ενωσιακούς πόρους της κεντρικής κυβέρνησης ή των Οργανισμών Τοπικής Αυτοδιοίκησης (Ο.Τ.Α.).
3. Εντός εννέα (9) ετών από την έναρξη ισχύος της κοινής υπουργικής απόφασης της παρ. 6 του άρθρου 134 του παρόντος, οι υφιστάμενες εστίες του πέμπτου εδαφίου της παρ. 2 του άρθρου 26 του ν. 3432/2006, οι οποίες λειτουργούν για τη διαμονή και σίτιση των μαθητών των Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων, οφείλουν να λάβουν την άδεια λειτουργίας της παρ. 5 του άρθρου 134 του παρόντος. Οι απαραίτητες εργασίες, ώστε τα υφιστάμενα κτίρια των εστιών αυτών να ανταποκρίνονται στις προ­ϋποθέσεις της κοινής υπουργικής απόφασης της παρ. 6 του άρθρου 134 για τη χορήγηση της άδειας λειτουργίας, χρηματοδοτούνται από εθνικούς ή ενωσιακούς πόρους και υλοποιούνται από την Εκκλησία της Ελλάδος ή την Εκκλησία της Κρήτης σε συνεργασία με την εταιρεία «Κτιριακές Υποδομές Α.Ε.» ή τους κατά τόπους Ο.Τ.Α.
Άρθρο 239
Μεταβατικές διατάξεις για το προσωπικό διοικητικής και λειτουργικής υποστήριξης 
των Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων του ν. 3432/2006
1. Το μόνιμο ή με σύμβαση εργασίας αορίστου χρόνου προσωπικό που είναι υπεύθυνο για τη διοικητική και λειτουργική υποστήριξη των Γενικών Εκκλησιαστικών Λυκείων - Γυμνασίων και Γενικών Εκκλησιαστικών Λυκείων του ν. 3432/2006 (Α’ 14) συνεχίζει να παρέχει τις υπηρεσίες του στις θέσεις που κατέχει κατά την έναρξη ισχύος του παρόντος. 
2. Για το προσωπικό της παρ. 1 του παρόντος, ως υπηρεσιακό και πειθαρχικό συμβούλιο λειτουργεί από την έναρξη ισχύος του παρόντος το Περιφερειακό Υπηρεσια­κό Συμβούλιο Διοικητικού Προσωπικού (Π.Υ.Σ.ΔΙ.Π.) και το Πρωτοβάθμιο Πειθαρχικό Συμβούλιο της υποπερ. ββ’ της περ. α’ της παρ. 3 του άρθρου έκτου του ν. 4057/2012 (Α’ 54), αντίστοιχα. Από την έναρξη ισχύος του παρόντος, το Υπηρεσιακό Συμβούλιο Δευτεροβάθμιας Εκκλησιαστικής Εκπαίδευσης (Υ.Σ.Δ.Ε.Ε.) του άρθρου 25 του ν. 3432/2006 παύει να έχει αρμοδιότητα επί υπηρεσιακών και πειθαρχικών θεμάτων του προσωπικού της παρ. 1 του παρόντος. 
Άρθρο 240
Λοιπές μεταβατικές διατάξεις για τη Δευτεροβάθμια Εκκλησιαστική Εκπαίδευση
1. Η θητεία των μελών του Εποπτικού Συμβουλίου Δευτεροβάθμιας Εκκλησιαστικής Εκπαίδευσης (Ε.Σ.Δ.Ε.Ε). του άρθρου 24 και των μελών του Υπηρεσιακού Συμβουλίου Δευτεροβάθμιας Εκκλησιαστικής Εκπαίδευσης (Υ.Σ.Δ.Ε.Ε.) του άρθρου 25 του ν. 3432/2006 (Α’ 14) λήγει με τη συγκρότηση του Ε.Σ.Ε.Ε., σύμφωνα με το άρθρο 111 του παρόντος και των μελών του Υπηρεσιακού Συμβουλίου Δευτεροβάθμιας Εκκλησιαστικής Εκπαίδευσης (Υ.Σ.Δ.Ε.Ε.) του άρθρου 25. 
2. Για την εφαρμογή της παρ. 3 του άρθρου 112, λαμβάνεται υπόψη το χρονικό διάστημα των τριών (3) συνεχόμενων σχολικών ετών που διανύεται από το σχολικό έτος 2022-2023 και εφεξής.
3. Η συγκρότηση των νέων Σχολικών Εφορειών και η ανάληψη των καθηκόντων τους, σύμφωνα με την παρ. 1 του άρθρου 133, ολοκληρώνεται εντός προθεσμίας έξι (6) μηνών από την έναρξη ισχύος του παρόντος. Μέχρι τότε Σχολικές Εφορείες που λειτουργούν κατά την έναρξη ισχύος του παρόντος συνεχίζουν να ασκούν τα καθήκοντά τους. Με απόφαση του Υπουργού Παιδείας και Θρησκευμάτων, που εκδίδεται ύστερα από εισήγηση του Γενικού Γραμματέα Θρησκευμάτων, μπορεί να παραταθεί μία (1) μόνο φορά η προθεσμία του πρώτου εδαφίου.
Άρθρο 241
Μεταβατικές διατάξεις για τις Ανώτατες Εκκλησιαστικές Ακαδημίες - Συγχώνευση 
των Ανώτατων Εκκλησιαστικών Ακαδημιών
1. α) Από το ακαδημαϊκό έτος 2022-2023 λειτουργούν οι Ανώτατες Εκκλησιαστικές Ακαδημίες (Α.Ε.Α.) Αθηνών και η Πατριαρχική Ανώτατη Εκκλησιαστική Ακαδημία (Π.Α.Ε.Α.) Κρήτης. Από το ίδιο ακαδημαϊκό έτος παύει η λειτουργία των Α.Ε.Α. Θεσσαλονίκης και Βελλάς Ιωαννίνων και λήγει η θητεία των μελών των Ακαδημαϊκών Συμβουλίων, των Προέδρων και των Διευθυντών Σπουδών των Προγραμμάτων τους.
β) Από το ακαδημαϊκό έτος 2022-2023 τα Προγράμματα Ιερατικών Σπουδών των Α.Ε.Α Βελλάς Ιωαννίνων και Θεσσαλονίκης μεταφέρονται και συγχωνεύονται με το αντίστοιχο Πρόγραμμα της Α.Ε.Α. Αθηνών, στο οποίο λειτουργούν εφεξής. Μετά τη μεταφορά και συγχώνευσή τους, όργανα διοίκησης του ενιαίου Προγράμματος Ιερατικών Σπουδών είναι τα όργανα διοίκησης της Α.Ε.Α. Αθηνών. Με προεδρικά διατάγματα, τα οποία εκδίδονται με πρόταση των Υπουργών Παιδείας και Θρησκευμάτων και Οικονομικών, μετά από γνώμη του Ανωτάτου Επιστημονικού Συμβουλίου (Α.Ε.Σ.), ρυθμίζονται τα ειδικά θέματα που ανακύπτουν από τη μεταφορά και συγχώνευση του Προγράμματος Ιερατικών Σπουδών, την κατάργηση, συγχώνευση, μεταφορά, κατανομή, ανακατανομή των θέσεων του τακτικού προσωπικού. Με απόφαση του Υπουργού Παιδείας και Θρησκευμάτων, η οποία εκδίδεται μετά από γνώμη του Α.Ε.Σ., ρυθμίζονται τα ειδικότερα θέματα σχετικά με τη φοίτηση των εγγεγραμμένων φοιτητών, τα υπολειπόμενα εξάμηνα φοίτησης, την κατοχύρωση της βαθμολογίας, τη στέγαση και σίτιση των φοιτητών και κάθε άλλο συναφές ζήτημα, εκτός από την ανώτατη διάρκεια φοίτησης, για την οποία εφαρμόζεται η παρ. 3. 
γ) Από το ακαδημαϊκό έτος 2022-2023 το Πρόγραμμα Σπουδών Διαχείρισης Εκκλησιαστικών Κειμηλίων της Α.Ε.Α. Θεσσαλονίκης μεταφέρεται και συγχωνεύεται με το αντίστοιχο Πρόγραμμα της Α.Ε.Α. Αθηνών, στο οποίο λειτουργεί εφεξής. Από το ίδιο ακαδημαϊκό έτος το Πρόγραμμα Σπουδών Εκκλησιαστικής Μουσικής και Ψαλτικής της Α.Ε.Α. Βελλάς Ιωαννίνων μεταφέρεται και συγχωνεύεται με το αντίστοιχο Πρόγραμμα της Π.Α.Ε.Α. Κρήτης, στο οποίο λειτουργεί εφεξής. Τα Προγράμματα Σπουδών που συγχωνεύονται συνεχίζουν να λειτουργούν μέχρι τη λήψη πτυχίου των ήδη εγγεγραμμένων φοιτητών υπό την επιφύλαξη της παρ. 3. Μετά τη μεταφορά και συγχώνευση τους, όργανα διοίκησης των Προγραμμάτων Σπουδών των προηγούμενων εδαφίων είναι τα όργανα διοίκησης της Α.Ε.Α. Αθηνών και της Π.Α.Ε.Α. Κρήτης, αντίστοιχα. Με προεδρικά διατάγματα, τα οποία εκδίδονται με πρόταση των Υπουργών Παιδείας και Θρησκευμάτων και Οικονομικών, μετά από γνώμη του Α.Ε.Σ., ρυθμίζονται τα ειδικά θέματα που ανακύπτουν από τη μεταφορά και συγχώνευση των Προγραμμάτων Σπουδών των προηγούμενων εδαφίων, την κατάργηση, συγχώνευση, μεταφορά, κατανομή, ανακατανομή των θέσεων του τακτικού προσωπικού. Με απόφαση του Υπουργού Παιδείας και Θρησκευμάτων, η οποία εκδίδεται μετά από γνώμη του Α.Ε.Σ., ρυθμίζονται τα ειδικότερα θέματα σχετικά με τη φοίτηση των εγγεγραμμένων φοιτητών, τα υπολειπόμενα εξάμηνα φοίτησης, την κατοχύρωση της βαθμολογίας, τη στέγαση και σίτιση των φοιτητών και κάθε άλλο συναφές ζήτημα, εκτός από την ανώτατη διάρκεια φοίτησης, για την οποία εφαρμόζεται η παρ. 3. 
2. Τα προεδρικά διατάγματα και οι υπουργικές αποφάσεις των περ. β’ και γ’ της παρ. 1 εκδίδονται εντός οκτώ (8) μηνών από την έναρξη ισχύος του παρόντος. 
3. Ειδικά η παρ. 1 του άρθρου 5 του ν. 3432/2006 (Α’ 14), όπως η παράγραφος αυτή αντικαθίσταται με την παρ. 4 του άρθρου 166 του παρόντος, ισχύει για τους φοιτητές που εισάγονται στις Α.Ε.Α. Αθηνών και Π.Α.Ε.Α. Κρήτης από το ακαδημαϊκό έτος 2022-2023 και εξής. Για τους φοιτητές που είναι εγγεγραμμένοι σε προγράμματα σπουδών κατά την έναρξη του ακαδημαϊκού έτους 2022 -
2023 και δεν έχουν υπερβεί την ελάχιστη χρονική διάρκεια φοίτησης, σύμφωνα με το πρόγραμμα σπουδών, ο υπολογισμός της ανώτατης διάρκειας φοίτησης εκκινεί από την έναρξη του ακαδημαϊκού έτους 2022-2023 και καθορίζεται σύμφωνα με την παρ. 1 του άρθρου 34 του ν. 4777/2021 (Α’ 25). Οι φοιτητές που είναι εγγεγραμμένοι σε προγράμματα σπουδών, κατά την έναρξη του ακαδημαϊκού έτους 2022-2023, και έχουν υπερβεί την ελάχιστη χρονική διάρκεια φοίτησης του προγράμματος σπουδών, διαθέτουν για την ολοκλήρωση των σπουδών τους χρόνο ίσο προς την ελάχιστη χρονική διάρκεια φοίτησης, ο οποίος εκκινεί από την έναρξη του ακαδημαϊκού έτους 2022 - 2023.
4. Με την έκδοση της απόφασης του Υπουργού Παιδείας και Θρησκευμάτων με την οποία συγκροτείται το Α.Ε.Σ., σύμφωνα με τις παρ. 1 και 2 του άρθρου 6 του 
ν. 3432/2006, όπως οι παράγραφοι αυτοί αντικαθίστανται με την παρ. 5 του άρθρου 166 του παρόντος, λήγει η θητεία των μελών του Α.Ε.Σ. με την επταμελή σύνθεσή του, το οποίο συγκροτήθηκε με την υπό στοιχεία 134768/Ζ1/2019 (Υ.Ο.Δ.Δ. 690) απόφαση της Υπουργού Παιδείας και Θρησκευμάτων. Η απόφαση του προηγούμενου εδαφίου εκδίδεται εντός τριών (3) μηνών από την έναρξη ισχύος του παρόντος.
5. Οι θέσεις του διδακτικού προσωπικού της Α.Ε.Α. Βελλάς Ιωάννινων μεταφέρονται στις Α.Ε.Α. Αθηνών και Κρήτης αντίστοιχα, με κριτήριο το μεταφερόμενο και συγχωνευόμενο Πρόγραμμα Σπουδών, σύμφωνα με τα πρώτα εδάφια των περ. β) και γ) της παρ. 1. Στην περίπτωση μελών διδακτικού προσωπικού που διδάσκουν μαθήματα και στα δύο Προγράμματα Σπουδών, οι θέσεις τους μεταφέρονται στην Α.Ε.Α. στην οποία έχει μεταφερθεί το Πρόγραμμα Σπουδών στο οποίο διδάσκουν τον μεγαλύτερο αριθμό ωρών. Αν διδάσκουν ίσο αριθμό ωρών και στα δύο Προγράμματα Σπουδών, οι θέσεις τους μεταφέρονται στην Α.Ε.Α. στην οποία έχει μεταφερθεί το Πρόγραμμα Σπουδών, το οποίο θα επιλέξουν. 
6. Εντός τριετίας από την έναρξη ισχύος του παρόντος τα μέλη του διδακτικού προσωπικού της Α.Ε.Α. Θεσσαλονίκης, η οποία μεταφέρεται και συγχωνεύεται στην Α.Ε.Α. Αθηνών, δύνανται να υποβάλλουν μία φορά αίτηση σε κάθε Τμήμα ή Τμήματα Ανώτατου Εκπαιδευτικού Ιδρύματος (Α.Ε.Ι.) της επιλογής τους πλην των Τμημάτων Α.Ε.Ι. της Περιφέρειας Αττικής, για να αιτηθούν την προκήρυξη θέσης μέλους ΔΕΠ. Εντός της ίδιας προθεσμίας του προηγούμενου εδαφίου, τα μέλη του διδακτικού προσωπικού της Α.Ε.Α. Βελλάς Ιωαννίνων που διδάσκουν τον μεγαλύτερο αριθμό ωρών στο Πρόγραμμα Ιερατικών Σπουδών, το οποίο μεταφέρεται και συγχωνεύεται με το αντίστοιχο Πρόγραμμα της Α.Ε.Α. Αθηνών, δύνανται να υποβάλλουν μία φορά αίτηση σε Τμήμα ή Τμήματα Α.Ε.Ι. της επιλογής τους πλην Περιφέρειας Αττικής, για να αιτηθούν την προκήρυξη θέσης μέλους Δ.Ε.Π. Εντός της ίδιας προθεσμίας του τα μέλη του διδακτικού προσωπικού της Α.Ε.Α. Βελλάς Ιωαννίνων που διδάσκουν τον μεγαλύτερο αριθμό ωρών στο Πρόγραμμα Σπουδών Εκκλησιαστικής Μουσικής και Ψαλτικής, το οποίο μεταφέρεται και συγχωνεύεται με το αντίστοιχο Πρόγραμμα της Α.Ε.Α. Κρήτης δύνανται να υποβάλλουν μία φορά αίτηση σε Τμήμα ή Τμήματα Α.Ε.Ι. της επιλογής τους πλην Περιφέρειας Κρήτης, για να αιτηθούν την προκήρυξη θέσης μέλους Διδακτικού Ερευνητικού Προσωπικού (Δ.Ε.Π.). Μαζί με την αίτηση υποβάλλεται και αναλυτικό βιογραφικό σημείωμα από το οποίο πρέπει να τεκμαίρεται η ανάγκη προκήρυξης της θέσης στο συγκεκριμένο γνωστικό αντικείμενο. Η θέση προκηρύσσεται από τον Πρύτανη, ύστερα από εισήγηση της Συνέλευσης του Τμήματος, η οποία λαμβάνει ιδιαιτέρως υπόψη τόσο την επαρκή στελέχωση και την εύρυθμη λειτουργία του Τμήματος όσο και τη συνάφεια του διδακτορικού διπλώματος και του εν γένει ερευνητικού, επιστημονικού, διδακτικού ή καλλιτεχνικού έργου του υποψηφίου με το γνωστικό αντικείμενο της προκηρυσσόμενης θέσης. Στην προκήρυξη ορίζονται η βαθμίδα και το γνωστικό αντικείμενο της θέσης. Στη διαδικασία εκλογής για την πλήρωση της συγκεκριμένης θέσης μπορούν να υποβάλουν υποψηφιότητα και άλλα μέλη του διδακτικού προσωπικού των Α.Ε.Α. του πρώτου, δεύτερου και τρίτου εδαφίου. Για τα όργανα, τη διαδικασία της εκλογής και τον διορισμό εφαρμόζονται τα άρθρα 19 και 20 του 
ν. 4009/2011 (Α’ 195). Οι μη εκλεγέντες δεν έχουν δικαίωμα, για κανένα λόγο, να ζητήσουν νέα κρίση ή να υποβάλουν νέα αίτηση. Το αυτό ισχύει και στην περίπτωση άγονης εκλογής. Στην περίπτωση εκλογής υποψηφίου η θέση που αυτός είχε στην Α.Ε.Α. μεταφέρεται αυτοδικαίως στο Τμήμα του Α.Ε.Ι. στο οποίο εξελέγη ως μέλος Δ.Ε.Π.. Η μεταφορά της θέσης διαπιστώνεται με σχετική πράξη του Πρύτανη, η οποία μνημονεύει τη θέση και το όνομα αυτού που την κατέχει, δημοσιεύεται στην Εφημερίδα της Κυβερνήσεως και ανατρέχει στην ημερομηνία του διορισμού. Από τον διορισμό του, αυτός που διορίσθηκε υπάγεται στο μισθολογικό καθεστώς μέλους Δ.Ε.Π.
7. Εντός τριετίας από την έναρξη ισχύος του παρόντος τα μέλη του διδακτικού προσωπικού της Α.Ε.Α. Θεσσαλονίκης και της Α.Ε.Α. Βελλάς Ιωαννίνων έχουν, κατά παρέκκλιση από τις κείμενες διατάξεις, δικαίωμα να αιτηθούν τη μετάταξή τους σε κεντρικές ή περιφερειακές υπηρεσίες των Υπουργείων ή σε Ιερές Μητροπόλεις της Εκκλησίας της Ελλάδος ή της Εκκλησίας της Κρήτης ή των Ιερών Μητροπόλεων της Δωδεκανήσου. Κατόπιν αποδοχής της αίτησής τους από το αρμόδιο όργανο του Υπουργείου ή από τον οικείο Μητροπολίτη, διενεργείται η μετάταξή τους με κοινή απόφαση των αρμοδίων οργάνων των Υπουργείων Παιδείας και Θρησκευμάτων, Οικονομικών και Εσωτερικών. 
8. Με απόφαση του Α.Ε.Σ., η οποία εκδίδεται μετά από γνώμη των Ακαδημαϊκών Συμβουλίων των Α.Ε.Α. Αθηνών και Π.Α.Ε.Α. Κρήτης, αποκλειστικά οι φοιτητές που είναι εγγεγραμμένοι στα προγράμματα σπουδών των Α.Ε.Α. Θεσσαλονίκης και Βελλάς Ιωαννίνων, τα οποία μεταφέρονται και συγχωνεύονται σύμφωνα με τις περ. β’ και γ’ της παρ. 1, έχουν τη δυνατότητα κατά την έναρξη του ακαδημαϊκού έτους 2022 - 2023 να παρακολουθούν όλα τα θεωρητικά μαθήματα και τα πρακτικά μαθήματα φωνητικής μέσω εξ αποστάσεως εκπαίδευσης (διαδικτυακής τηλεκπαίδευσης).
9. Από το ακαδημαϊκό έτος 2022-2023 το μόνιμο και με σχέση εργασίας αορίστου χρόνου διοικητικό προσωπικό των Α.Ε.Α. Θεσσαλονίκης και Βελλάς Ιωαννίνων μεταφέρεται αυτοδικαίως στα Πανεπιστήμια Μακεδονίας και Ιωαννίνων αντίστοιχα σε θέση αντίστοιχη αυτής που κατέχει με την ίδια εργασιακή σχέση, στην ίδια κατηγορία - εκπαιδευτική βαθμίδα, στον ίδιο κλάδο, στην ίδια ειδικότητα και με τον βαθμό που κατέχει. Η τοποθέτηση γίνεται με απόφαση του Πρυτανικού Συμβουλίου, σύμφωνα με τις υπηρεσιακές ανάγκες και αφού συνεκτιμηθούν η οικογενειακή κατάσταση και λόγοι υγείας. 
10. Ειδικά το μόνιμο και με σχέση εργασίας αορίστου χρόνου διοικητικό προσωπικό της Α.Ε.Α. Βελλάς Ιωάννινων, το οποίο έχει την κύρια και μόνιμη εγκατάστασή του (κατοικία) στο Δήμο Κόνιτσας, δύναται, κατά παρέκκλιση από τις κείμενες διατάξεις, να αιτηθεί τη μετάταξη του σε υπηρεσίες του Δήμου Κόνιτσας ή Πωγωνίου ή στην Μητρόπολη Δρυϊνουπόλεως, Πωγωνιανής και Κονίτσης. Κατόπιν αποδοχής της αίτησης από το αρμόδιο όργανο του Δήμου ή τον οικείο Μητροπολίτη, διενεργείται η μετάταξη με κοινή απόφαση των αρμοδίων οργάνων των Υπουργείων Παιδείας και Θρησκευμάτων, Οικονομικών και Εσωτερικών, από το ακαδημαϊκό έτος 2022 - 2023. Η αίτηση απευθύνεται μόνο σε έναν από τους φορείς του πρώτου εδαφίου και υποβάλλεται εντός αποκλειστικής προθεσμίας τεσσάρων (4) μηνών από την έναρξη ισχύος του παρόντος. Μετά την, για οποιονδήποτε λόγο, παρέλευση της προθεσμίας του προηγούμενου εδαφίου, εφαρμόζεται αποκλειστικά η παρ. 9. Η τοποθέτηση γίνεται με απόφαση του αρμοδίου οργάνου του Δήμου ή του οικείου Μητροπολίτη, σύμφωνα με τις υπηρεσιακές ανάγκες του Δήμου ή τις ανάγκες της Μητροπόλεως και αφού συνεκτιμηθούν η οικογενειακή κατάσταση και λόγοι υγείας.
Το γεγονός της κατοικίας αποδεικνύεται από τη δήλωση φορολογίας εισοδήματος του έτους πριν την έναρξη ισχύος του παρόντος. 
ΜΕΡΟΣ Η’
ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 242
Καταργούμενες διατάξεις Μέρους Β’
Καταργούνται:
α) η παρ. 17 του άρθρου 28 του ν. 4186/2013 (Α’ 193),
β) τα άρθρα 1 έως 46 του ν. 4547/2018 (Α’ 102), με την επιφύλαξη της παρ. 2 του άρθρου 220 του παρόντος,
γ) οι υπό στοιχεία Φ.351.1/3/100766/Ε3/19.06.2018 (Β’ 2316), Φ.351.1/41/157241/Ε3/21.09.2018 (Β’ 4196), 158733/ΓΔ4/24.09.2018 (Β’ 4299), Φ.353.1/21/159794/Ε3/26.9.2018 (Β’ 4412), Φ.361.22/39/159796/Ε3/26.9.2018
(Β’ 4412), Φ.361.22/40/159791/Ε3/26.9.2018 (Β’ 4412),
Φ.361.22/41/159789/Ε3/26.9.2018 (Β’ 4424), Φ.353.1/
23/183930/Ε3/31.10.2018 (Β’ 4940), Φ.353.1/24/183985/
Ε3/31.10.2018 (Β’ 4940, διόρθ. σφάλμ. Β’ 5549), 211108/Ε2/6.12.2018 (Β’ 5643), 222084/ΓΔ4/27.12.2018 (Β’ 5919), 222180/ΓΔ4/27.12.2018 (Β’ 5933), 222076/ΓΔ4/27.12.2018 (Β’ 5934), Φ.353.1/6/50177/Ε3/01.04.2019 (Β’ 1096) και Φ.353.1/13/70066/E3/07.05.2019 (Β’ 1688) αποφάσεις του Υπουργού Παιδείας, Έρευνας και Θρησκευμάτων. 
Άρθρο 243
Καταργούμενες διατάξεις Μέρους Ε’
Καταργούνται οι ακόλουθες διατάξεις:
α) το άρθρο 2, η παρ. 2 του άρθρου 3, οι παρ. 2 και 3 του άρθρου 4, οι παρ. 2 και 3 του άρθρου 5, το δεύτερο εδάφιο της παρ. 8 του άρθρου 7 και τα άρθρα 21, 24, 25, 27, 29, 31 και 32 του ν. 3432/2006 (Α’ 14),
β) τα άρθρα 19, 20 και 22 του ν. 3432/2006, καθώς και το άρθρο 23 του ίδιου νόμου, πλην της παρ. 2Α του τελευταίου άρθρου η οποία παραμένει σε ισχύ,
γ) το άρθρο 41 του ν. 3848/2010 (Α’ 71),
δ) το π.δ. 215/2001 (Α’ 167),
ε) η υπό στοιχεία 144322/Α2/15.11.2010 απόφαση της Υπουργού Παιδείας, Δια Βίου Μάθησης και Θρησκευμάτων (Β’ 1847),
στ) κάθε διάταξη για την εκκλησιαστική εκπαίδευση, η οποία είναι αντίθετη με τις διατάξεις του παρόντος ή ρυθμίζει κατά τρόπο διαφορετικό τα ίδια θέματα.
Άρθρο 244
Καταργούμενες διατάξεις Μέρους ΣΤ’
Καταργούνται οι ακόλουθες διατάξεις: α) η υποπερ. βε) της περ. β) της παρ. 3 του άρθρου 14 του ν. 4692/2020 (Α’ 111), β) η περ. ιγ) της παρ. 4 του άρθρου 15 του 
ν. 4777/2021 (Α’ 25).
ΜΕΡΟΣ Θ’
ΕΝΑΡΞΗ ΙΣΧΥΟΣ
Άρθρο 245
Έναρξη ισχύος
1. Με την επιφύλαξη των παρ. 2, 3, 4, 5 και 6, οι διατάξεις του παρόντος ισχύουν από τη δημοσίευσή του στην Εφημερίδα της Κυβερνήσεως. 
2. Η ισχύς του άρθρου 28 ως προς το επίδομα θέσης ευθύνης που καταβάλλεται στους Περιφερειακούς Επόπτες Ποιότητας της Εκπαίδευσης, τους Επόπτες Ποιότητας της Εκπαίδευσης, τους Συμβούλους Εκπαίδευσης, τους Προϊσταμένους των Κέντρων Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) και τους Προϊσταμένους των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) αρχίζει από την επιλογή και τοποθέτησή τους σύμφωνα με τις διατάξεις του παρόντος νόμου. 
3. Η ισχύς του τρίτου εδαφίου της παρ. 3 του άρθρου 4 του ν. 3699/2008 (Α’ 199), όπως το άρθρο αυτό αντικαθίσταται με το άρθρο 53 του παρόντος, αρχίζει από το σχολικό έτος 2022-2023.
4. Οι παρ. 2 και 4 του άρθρου 140 ισχύουν από 1ης.1.2026.
5. Οι παρ. 3 και 4 του άρθρου 165 ισχύουν για την εισαγωγή των υποψηφίων από το ακαδημαϊκό έτος 2022 - 
2023.
6. Η ισχύς των περ. β) και δ) του άρθρου 243 αρχίζει από το σχολικό έτος 2022-2023.

