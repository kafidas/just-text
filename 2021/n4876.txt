ΝΟΜΟΣ ΥΠ’ ΑΡΙΘΜ. 4876	
Ρυθμίσεις για την αντιμετώπιση της πανδημίας του κορωνοϊού COVID-19 και την προστασία της δημόσιας υγείας και άλλες επείγουσες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
Πίνακας Περιεχομένων
ΜΕΡΟΣ Α’: ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΗΣ ΠΑΝΔΗΜΙΑΣ ΤΟΥ ΚΟΡΩΝΟΪΟΥ COVID-19 ΚΑΙ ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ ΤΟΥ ΥΠΟΥΡΓΕΙΟΥ ΥΓΕΙΑΣ
ΚΕΦΑΛΑΙΟ Α’: ΡΥΘΜΙΣΕΙΣ ΓΙΑ ΤΟ ΕΘΝΙΚΟ ΠΡΟΓΡΑΜΜΑ ΕΜΒΟΛΙΑΣΜΩΝ ΚΑΤΑ ΤΟΥ ΚΟΡΩΝΟΪΟΥ COVID-19
Άρθρο 1 Παράταση ισχύος επειγουσών ρυθμίσεων για το εθνικό πρόγραμμα εμβολιασμών
Άρθρο 2 Αποζημίωση ιδιωτών ιατρών για τη διενέργεια εμβολιασμών - Προσθήκη παρ. 4 στο άρθρο 52Α του ν. 4764/2020
ΚΕΦΑΛΑΙΟ Β’: ΡΥΘΜΙΣΕΙΣ ΖΗΤΗΜΑΤΩΝ ΥΓΕΙΟΝΟΜΙΚΟΥ ΠΡΟΣΩΠΙΚΟΥ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο 3 Παράταση ισχύος των συμβάσεων εργασίας ορισμένου χρόνου ιατρών και της δυνατότητας άμεσης πρόσληψης ιατρών για την αντιμετώπιση εκτάκτων αναγκών λόγω του κορωνοϊού COVID-19
Άρθρο 4 Παράταση πρόσληψης επικουρικού ιατρικού, νοσηλευτικού και λοιπού βοηθητικού προσωπικού
Άρθρο 5 Παράταση μετακίνησης υγειονομικού προσωπικού
Άρθρο 6 Ειδικευμένοι ιατροί κλάδου Εθνικού Συστήματος Υγείας - Τροποποίηση των παρ. 2 και 3 του άρθρου 54 του ν. 4690/2020
Άρθρο 7 Παράταση ισχύος της δυνατότητας σύναψης συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19»
Άρθρο 8 Παράταση ισχύος των συμβάσεων και καθορισμός μηνιαίας αποζημίωσης οικογενειακών ιατρών
Άρθρο 9 Παράταση ισχύος της κατ’ οίκον ή εξ αποστάσεως παροχής ιατρικών υπηρεσιών των συμβεβλημένων ιατρών του Εθνικού Οργανισμού Παροχής Υπηρεσιών Υγείας και ιατρών της Πρωτοβάθμιας Φροντίδας Υγείας προς ασθενείς με κορωνοϊό COVID-19
Άρθρο 10 Παράταση συμβάσεων προσωπικού Ι.Δ.Ο.Χ. στην Κεντρική Υπηρεσία του Υπουργείου Υγείας λόγω κορωνοϊού
Άρθρο 11 Τακτοποίηση υπολοίπου ημερών κανονικής άδειας προσωπικού Κεντρικής Υπηρεσίας του Υπουργείου Υγείας και των εποπτευομένων φορέων
ΚΕΦΑΛΑΙΟ Γ’: ΡΥΘΜΙΣΕΙΣ ΘΕΜΑΤΩΝ ΕΘΝΙΚΟΥ ΟΡΓΑΝΙΣΜΟΥ ΔΗΜΟΣΙΑΣ ΥΓΕΙΑΣ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο 12 Παράταση ισχύος συμβάσεων έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού για την αντιμετώπιση εκτάκτων αναγκών λόγω του κορωνοϊού COVID -19
Άρθρο 13 Παράταση ισχύος της ρύθμισης για την πρόσληψη προσωπικού Ε.Ο.Δ.Υ.
Άρθρο 14 Παράταση ισχύος της ρύθμισης για την υπερωριακή απασχόληση προσωπικού Ε.Ο.Δ.Υ.
Άρθρο 15 Παράταση ισχύος της διάθεσης ιατρικού προσωπικού Ε.Ο.Δ.Υ. σε Μονάδες Ειδικών Λοιμώξεων
Άρθρο 16 Παράταση ανάθεσης υπηρεσιών από τον Εθνικό Οργανισμό Δημόσιας Υγείας (Ε.Ο.Δ.Υ.) για την εξέταση δειγμάτων σε ιδιωτικούς παρόχους
Άρθρο 17 Συμβάσεις ιατρών Ε.Ο.Δ.Υ. για κάλυψη των αναγκών των δομών της παρ. 4 του άρθρου 8 του ν. 4375/2016
Άρθρο 18 Παράταση ισχύος συμβάσεων εργασίας Ιδιωτικού Δικαίου Ορισμένου Χρόνου του Ε.Ο.Δ.Υ. για υπηρεσίες φύλαξης και καθαριότητας και κάλυψη αναγκών εστίασης και σίτισης
ΚΕΦΑΛΑΙΟ Δ’: ΛΟΙΠΕΣ ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο 19 Παρατάσεις ισχύος έκτακτων ρυθμίσεων λόγω της πανδημίας του κορωνοϊού COVID-19
Άρθρο 20 Παράταση της διενέργειας μοριακού ελέγχου ανίχνευσης (τεστ PCR) κορωνοϊού COVID-19 στους υπόχρεους για κατάταξη στις Ένοπλες Δυνάμεις
Άρθρο 21 Παράταση ισχύος των όρων χρήσης δοκιμασιών ταχέων μοριακών ελέγχων (rapid test) και της υποχρέωσης ηλεκτρονικής καταγραφής στο Εθνικό Μητρώο Ασθενών COVID -19
Άρθρο 22 Παράταση της διενέργειας δοκιμασιών ταχέων μοριακών ελέγχων (rapid test) από τους Ο.Τ.Α. α’ βαθμού - Τροποποίηση της παρ. 3 του άρθρου 98 του ν. 4796/2021
Άρθρο 23 Παράταση της ρύθμισης περί επιπλέον σημείων διάθεσης αυτοδιαγνωστικής δοκιμασίας ελέγχου της νόσησης από κορωνοϊό COVID-19 με κρατική μέριμνα
Άρθρο 24 Παράταση της ισχύος διαδικασίας χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς
Άρθρο 25 Παράταση της ισχύος διαδικασίας αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό
Άρθρο 26 Παράταση της εισαγωγής μετουσιωμένης αιθυλικής αλκοόλης και δωρεάν διάθεσή της για ιατρικούς σκοπούς ή για την παρασκευή αντισηπτικών
Άρθρο 27 Παράταση της δυνατότητας μετατροπής χρήσης κλινών για την καταπολέμηση της διασποράς του κορωνοϊού COVID-19
Άρθρο 28 Παράταση της δυνατότητας αναγκαστικής διάθεσης χώρων
Άρθρο 29 Αποζημίωση ιδιωτικών κλινικών και θεραπευτηρίων, που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19 - Τροποποίηση του άρθρου πεντηκοστού τρίτου του ν. 4812/2021
Άρθρο 30 Παράταση της επίταξης ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19 και της αποζημίωσης της χρήσης τού προς επίταξη εξοπλισμού
Άρθρο 31 Παράταση της χρήσης αεροσκαφών για τη διενέργεια αεροδιακομιδών ασθενών
Άρθρο 32 Παράταση της χρήσης πλωτών μέσων για τη διακομιδή διά θαλάσσης ασθενών
Άρθρο 33 Παράταση των ρυθμίσεων ζητημάτων δημοσίων συμβάσεων για την αντιμετώπιση του κορωνοϊού COVID-19
Άρθρο 34 Παράταση της διάθεσης ειδικού εξοπλισμού Μ.Ε.Θ. και Μ.Α.Φ. και έκτακτη ανάπτυξη κλινών Μ.Ε.Θ. και Μ.Α.Φ. λόγω εκτάκτων αναγκών δημόσιας υγείας
Άρθρο 35 Παράταση της διαδικασίας αποδοχής δωρεών
Άρθρο 36 Παράταση δωρεών Ο.Τ.Α., Κ.Ε.Δ.Ε., ΕΝ.Π.Ε., Π.Ε.Δ. σε νοσοκομεία, λοιπές δημόσιες υγειονομικές μονάδες, Ν.Π.Δ.Δ., ιδρύματα και αστικές μη κερδοσκοπικές εταιρείες κοινωφελούς σκοπού
Άρθρο 37 Παράταση ρύθμισης για τις συμβάσεις δομών Πρωτοβάθμιας Φροντίδας Υγείας
Άρθρο 38 Κατάρτιση και τροποποίηση οργανισμών νοσοκομείων - Τροποποίηση του άρθρου ογδοηκοστού δεύτερου του ν. 4812/2021
ΚΕΦΑΛΑΙΟ Ε’: ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΥΓΕΙΑΣ
Άρθρο 39 Απλοποίηση διαδικασιών παροχής υπηρεσιών υγείας
Άρθρο 40 Σύσταση θέσεων ειδικευόμενων νοσηλευτών - Προϋποθέσεις απόκτησης νοσηλευτικής ειδικότητας και εξειδίκευσης - Τροποποίηση των παρ. 1, 11, 12, 13 και 17 του άρθρου 58 του ν. 4690/2020
Άρθρο 41 Εποπτεία προγράμματος νοσηλευτικών ειδικοτήτων - Συντονιστές εκπαίδευσης - Απονομή τίτλου ειδικότητας - Τροποποίηση του άρθρου 59 του ν. 4690/2020
Άρθρο 42 Υποβολή πορισμάτων των Υποεπιτροπών της Επιτροπής Εμπειρογνωμόνων Δημόσιας Υγείας (Ε.Ε.Δ.Υ.) - Τροποποίηση της παρ. 5 του άρθρου 10 του ν. 4675/2020
Άρθρο 43 Ρυθμίσεις θεμάτων Εθνικής Αρχής Ιατρικώς Υποβοηθούμενης Αναπαραγωγής - Τροποποίηση των άρθρων 19, 21 και 24 του ν. 3305/2005
Άρθρο 44 Ρυθμίσεις για τον μηχανισμό αυτόματης επιστροφής - Τροποποίηση του άρθρου 25 του ν. 4549/2018 περί του μηχανισμού αυτόματης επιστροφής (clawback) ειδικά για τα έτη 2020 και 2021
ΜΕΡΟΣ Β’: ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
ΚΕΦΑΛΑΙΟ Α’: ΕΠΕΙΓΟΥΣΕΣ ΦΟΡΟΛΟΓΙΚΕΣ ΔΙΑΤΑΞΕΙΣ
Άρθρο 45 Απαλλαγή από τον Ενιαίο Φόρο Ιδιοκτησίας Ακινήτων (ΕΝ.Φ.Ι.Α.) για τα κτίσματα μετά του αναλογούντος οικοπέδου που ευρίσκονται σε πληγείσες περιοχές από τους σεισμούς της 24ης Ιουλίου 2021 και της 27ης Σεπτεμβρίου 2021 στην Κρήτη - Προσθήκη παρ. 7 Ε στην παρ. 7 του άρθρου 3 του ν. 4223/2013
Άρθρο 46 Παράταση ισχύος μειωμένων και υπερμειωμένων συντελεστών Φόρου Προστιθέμενης Αξίας (Φ.Π.Α.) για ορισμένα είδη και υπηρεσίες - Τροποποίηση της περ. 47 του Παραρτήματος ΙΙΙ του ν. 2859/2000 και της παρ. 2 του άρθρου 299 του ν. 4738/2020
Άρθρο 47 Παράταση της αναστολής επιβολής φόρου δωρεάς σε κοινωφελή νομικά πρόσωπα - Τροποποίηση του άρθρου 300 του ν. 4738/2020
Άρθρο 48 Παράταση της αναστολής καταβολής στο Δημόσιο του ποσοστού 5% επί των νοσηλίων από τις Μονάδες Χρόνιας Αιμοκάθαρσης - Τροποποίηση του άρθρου 30 του ν. 3846/2010
Άρθρο 49 Υπολογισμός φόρου μεταβίβασης ακινήτων, δωρεάς και γονικής παροχής για συμβόλαια που συντάσσονται από 1.1.2022 έως 31.1.2022
Άρθρο 50 Κίνητρα για την πραγματοποίηση δαπανών με ηλεκτρονικά μέσα πληρωμής - Τροποποίηση του άρθρου 15 του ν. 4172/2013
Άρθρο 51 Παράταση της προθεσμίας εξέτασης των αιτήσεων και έκδοσης αποφάσεων για την υπαγωγή στο άρθρο 5Γ του ν. 4172/2013 - Τροποποίηση της παρ. 69 του άρθρου 72 του ν. 4172/2013
Άρθρο 52 Μεταβολή χρόνου έναρξης ισχύος του άρθρου 48Α του ν. 4172/2013 - Τροποποίηση της περ. α’ της παρ. 18 του άρθρου 66 του ν. 4646/2019
Άρθρο 53 Επέκταση της μείωσης τελών κυκλοφορίας τουριστικών λεωφορείων και για το έτος 2022 - Τροποποίηση του άρθρου 20 του ν. 2948/2001
Άρθρο 54 Επιτροπή Εξώδικης Επίλυσης Φορολογικών Διαφορών - Τροποποίηση του άρθρου 16 του ν. 4714/2020
Άρθρο 55 Ανεκχώρητο και ακατάσχετο εξόδων κηδείας που καταβάλλονται από δημόσιους φορείς
ΚΕΦΑΛΑΙΟ Β’: ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ ΓΙΑ ΤΗΝ ΟΙΚΟΝΟΜΙΑ ΚΑΙ ΤΗΝ ΑΝΑΠΤΥΞΗ
Άρθρο 56 Μισθώματα ακινήτων που στεγάζουν δημόσιες υπηρεσίες - Παράταση ισχύος της παρ. 4 του άρθρου 2 του ν. 4081/2012
Άρθρο 57 Ανταλλαγή ακινήτων μεταξύ Δημοσίου και Περιφέρειας Στερεάς Ελλάδας - Μεταβίβαση ακινήτου στο Ταμείο Χρηματοδότησης Δικαστικών Κτιρίων (ΤΑ.Χ.ΔΙ.Κ.) για την ανέγερση του Δικαστικού Μεγάρου Λαμίας
Άρθρο 58 Αναγνώριση των δαπανών για την απόκτηση δικαιώματος εισόδου και τοποθέτησης προϊόντων σε σημεία πώλησης στο εξωτερικό (listing fees, slotting fees), καθώς και των δαπανών προώθησης, προβολής, διαφήμισης και έρευνας αγοράς ως άυλο περιουσιακό στοιχείο - Τροποποίηση των παρ. 1 και 3 του άρθρου 18 του ν. 4308/2014
Άρθρο 59 Συμβάσεις υπηρεσιών φύλαξης και καθαριότητας των κτιρίων των υπηρεσιών του Υπουργείου Οικονομικών και της Ανεξάρτητης Αρχής Δημοσίων Εσόδων
Άρθρο 60 Συμβάσεις υπηρεσιών απολύμανσης του Υπουργείου Οικονομικών και της Ανεξάρτητης Αρχής Δημοσίων Εσόδων
Άρθρο 61 Παραχώρηση κοινωφελών χώρων του Μητροπολιτικού Πόλου Ελληνικού Αγίου Κοσμά (ΜΠΕ-ΑΚ) στους Δήμους Ελληνικού - Αργυρούπολης, Γλυφάδας και Αλίμου
Άρθρο 62 Αδειοδότηση παραχώρησης χρήσης υφισταμένων άνευ αδείας ή καθ’ υπέρβαση αυτής κατασκευών - Προσθήκη παρ. 8 στο άρθρο 14Α του ν. 2971/2001
Άρθρο 63 Υπηρεσιακά - Πειθαρχικά Συμβούλια Νομικού Συμβουλίου του Κράτους - Τροποποίηση της παρ. 4 του άρθρου 10 του ν. 4831/2021
Άρθρο 64 Παράταση ισχύος διατάξεων περί ελέγχου και περιστολής αθέμιτης κερδοφορίας σε συνθήκες κρίσης λόγω της πανδημίας του κορωνοϊού COVID-19
Άρθρο 65 Ρυθμίσεις για την Επιτροπή Ανταγωνισμού
ΚΕΦΑΛΑΙΟ Γ’: ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΑΓΟΡΑ ΕΝΕΡΓΕΙΑΣ
Άρθρο 66 Παράταση ισχύος επειγουσών ρυθμίσεων για την αγορά ενέργειας
Άρθρο 67 Καταβολή τόκων για χρηματικές οφειλές παρελθόντων ετών συμμετεχόντων στην αγορά ηλεκτρικής ενέργειας
Άρθρο 68 Διενέργεια ανταγωνιστικών διαδικασιών υποβολής προσφορών για σταθμούς παραγωγής ηλεκτρικής ενέργειας από Α.Π.Ε. και Σ.Η.Θ.Υ.Α. - Τροποποίηση των παρ. 3δ’, 3στ’ και 3η’ του άρθρου 7 του ν. 4414/2016
Άρθρο 69 Ανάκτηση Ανταλλαγμάτων Υπηρεσιών Κοινής Ωφέλειας (Υ.Κ.Ω.) παρελθόντων ετών
Άρθρο 70 Ρυθμίσεις για την κατασκευή σταθμών παραγωγής ηλεκτρικής ενέργειας από Α.Π.Ε. της περ. γ’ του άρθρου 7 του ν. 3468/2006 και σταθμών παραγωγής ηλεκτρικής ενέργειας εντός βιομηχανικών περιοχών - Τροποποίηση του άρθρου 50 του ν. 4710/2020
Άρθρο 71 Εργασίες κλαδεμάτων και υλοτομίας δασικών δένδρων από τη Δ.Ε.Δ.Δ.Η.Ε. Α.Ε.
Άρθρο 72 Κατανομή και απόδοση εσόδων από το πράσινο τέλος - Αντικατάσταση της παρ. 4 και προσθήκη παρ. 6 στο άρθρο 148 του ν. 4759/2020
ΚΕΦΑΛΑΙΟ Δ’: ΕΠΕΙΓΟΥΣΕΣ ΧΩΡΟΤΑΞΙΚΕΣ, ΠΟΛΕΟΔΟΜΙΚΕΣ ΔΙΑΤΑΞΕΙΣ ΚΑΙ ΡΥΘΜΙΣΕΙΣ ΓΙΑ ΤΗΝ ΠΡΟΣΤΑΣΙΑ ΤΟΥ ΠΕΡΙΒΑΛΛΟΝΤΟΣ
Άρθρο 73 Παρατάσεις πολεοδομικών - χωροταξικών προθεσμιών
Άρθρο 74 Επιβολή πρόσθετων όρων επί δραστηριοτήτων που εμπίπτουν στην παρ. 4α του άρθρου 19 του ν. 3982/2011 - Τροποποίηση της παρ. 4α του άρθρου 19 του ν. 3982/2011
Άρθρο 75 Ρυθμίσεις για το Θέατρο Πέτρας
Άρθρο 76 Ανάθεση συμβάσεων έργων δασοπροστασίας
Άρθρο 77 Διευκρίνιση ως προς την εφαρμογή της εισφοράς προστασίας περιβάλλοντος σε ορισμένα προϊόντα μιας χρήσης - Τροποποίηση του άρθρου 4 του ν. 4736/2020
Άρθρο 78 Υλοποίηση παρεμβάσεων που χρηματοδοτούνται από το Ταμείο Ανάκαμψης και Ανθεκτικότητας
ΚΕΦΑΛΑΙΟ Ε’: ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΕΥΡΥΘΜΗ ΛΕΙΤΟΥΡΓΙΑ ΤΩΝ ΜΕΤΑΦΟΡΩΝ
Άρθρο 79 Παράταση διάρκειας ισχύος σύμβασης Υποχρέωσης Δημόσιας Υπηρεσίας (ΥΔΥ) - Τροποποίηση του άρθρου 12 της παρ. 6ε του ν. 3891/2010
Άρθρο 80 Παράταση διάρκειας ισχύος του ακατάσχετου της χρηματοδότησης του διαχειριστή υποδομής
Άρθρο 81 Παράταση αναστολής πληρωμών, συμψηφισμού και διαδικασιών είσπραξης χρεών του Οργανισμού Σιδηροδρόμων Ελλάδος (ΟΣΕ) Α.Ε. έναντι του Δημοσίου, που προέρχονται από καταπτώσεις εγγυήσεων δανείων - Τροποποίηση του άρθρου 79 του ν. 4530/2018
ΚΕΦΑΛΑΙΟ ΣΤ’: ΚΥΡΩΣΗ ΤΗΣ ΣΥΜΦΩΝΙΑΣ ΤΡΟΠΟΠΟΙΗΣΗΣ ΤΗΣ ΑΠΟ 24 ΙΟΥΛΙΟΥ 2007 ΣΥΜΒΑΣΗΣ ΠΑΡΑΧΩΡΗΣΗΣ ΤΟΥ ΕΡΓΟΥ ΤΗΣ «ΜΕΛΕΤΗΣ, ΚΑΤΑΣΚΕΥΗΣ, ΧΡΗΜΑΤΟΔΟΤΗΣΗΣ, ΛΕΙΤΟΥΡΓΙΑΣ, ΣΥΝΤΗΡΗΣΗΣ ΚΑΙ ΕΚΜΕΤΑΛΛΕΥΣΗΣ ΤΟΥ ΑΥΤΟΚΙΝΗΤΟΔΡΟΜΟΥ ΕΛΕΥΣΙΝΑ - ΚΟΡΙΝΘΟΣ - ΠΑΤΡΑ - ΠΥΡΓΟΣ - ΤΣΑΚΩΝΑ»
Άρθρο 82 Κύρωση της από 15.12.2021 Συμφωνίας Τροποποίησης διατάξεων της από 24 Ιουλίου 2007 Σύμβασης Παραχώρησης του Έργου της «Μελέτης, Κατασκευής, Χρηματοδότησης, Λειτουργίας, Συντήρησης και Εκμετάλλευσης του Αυτοκινητόδρομου Ελευσίνα - Κόρινθος - Πάτρα -Πύργος - Τσακώνα»
ΚΕΦΑΛΑΙΟ Ζ’: ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΗΣ ΝΑΥΤΙΛΙΑΣ ΚΑΙ ΤΗΝ ΤΟΝΩΣΗ ΤΗΣ ΑΓΡΟΤΙΚΗΣ ΑΝΑΠΤΥΞΗΣ
Άρθρο 83 Παροχή εξ αποστάσεως ναυτικής επαγγελματικής εκπαίδευσης, κατάρτισης και επιμόρφωσης από τις Δημόσιες Σχολές Εμπορικού Ναυτικού - Παράταση ισχύος του άρθρου εξηκοστού πέμπτου της από 30.3.2020 Πράξης Νομοθετικού Περιεχομένου, που κυρώθηκε με το άρθρο 1 του ν. 4684/2020
Άρθρο 84 Εκπαιδευτικό επίδομα πρακτικής άσκησης σπουδαστών Ακαδημιών Εμπορικού Ναυτικού - Παράταση ισχύος της παρ. 8 του άρθρου 9 του ν. 2575/1998
Άρθρο 85 Παράταση πιστοποιητικών ναυτικής ικανότητας και πιστοποιητικών επάρκειας ναυτικών και τροποποίηση εξουσιοδοτικής διάταξης
Άρθρο 86 Σύνταξη αναπτυξιακού προγράμματος και μελέτης διαχείρισης λιμένων (Master Plan) - Παράταση προθεσμίας και διαγραφή εξουσιοδοτικής διάταξης
Άρθρο 87 Μετάταξη προσωπικού ΟΛΠ Α.Ε. και ΟΛΘ Α.Ε. - Παράταση ισχύος της παρ. 5 του άρθρου 11 του ν. 4404/2016
Άρθρο 88 Παράταση προθεσμίας για διευκόλυνση πρόσβασης σε χρηματοδότηση των κατά κύριο επάγγελμα αγροτών - Τροποποίηση του άρθρου εικοστού τρίτου της από 13.4.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4690/2020
ΚΕΦΑΛΑΙΟ Η’: ΕΠΕΙΓΟΥΣΕΣ ΔΙΑΤΑΞΕΙΣ ΓΙΑ ΤΗ ΡΥΘΜΙΣΗ ΤΩΝ ΕΡΓΑΣΙΑΚΩΝ ΣΧΕΣΕΩΝ ΚΑΙ ΤΗΣ ΚΟΙΝΩΝΙΚΗΣ ΑΣΦΑΛΙΣΗΣ
Άρθρο 89 Επείγουσες ρυθμίσεις της Κεντρικής Υπηρεσίας του Υπουργείου Εργασίας και Κοινωνικών Υποθέσεων
Άρθρο 90 Σύσταση Τμήματος για την εκκαθάριση δαπανών Σώματος Επιθεώρησης Εργασίας
Άρθρο 91 Αμοιβή για απασχόληση κατά τις ημέρες υποχρεωτικής αργίας - Τροποποίηση του ν.δ. 3755/1957
Άρθρο 92 Ευθύνη σε υπεργολαβία - Τροποποίηση του άρθρου 9 του π.δ. 101/2016
Άρθρο 93 Παράταση της έναρξης ισχύος του Οργανισμού του Οργανισμού Απασχόλησης Εργατικού Δυναμικού - Τροποποίηση του άρθρου 73 του ν. 4623/2019
Άρθρο 94 Παράταση σύμβασης μίσθωσης φωτοαντιγραφικών μηχανημάτων e-ΕΦΚΑ
Άρθρο 95 Σύσταση υπηρεσιακών μονάδων e-ΕΦΚΑ
Άρθρο 96 Καταργήσεις υπηρεσιακών μονάδων e-ΕΦΚΑ
Άρθρο 97 Ρυθμίσεις ζητημάτων Γηροκομείου Αθηνών
Άρθρο 98 Διαχείριση προγραμμάτων από τον Οργανισμό Απασχόλησης Εργατικού Δυναμικού (Ο.Α.Ε.Δ.)
ΚΕΦΑΛΑΙΟ Θ’: ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗ ΛΕΙΤΟΥΡΓΙΑ ΤΩΝ ΟΡΓΑΝΙΣΜΩΝ ΤΟΠΙΚΗΣ ΑΥΤΟΔΙΟΙΚΗΣΗΣ
Άρθρο 99 Ρυθμίσεις για τη λειτουργία των δημοτικών συμβουλίων και των επιτροπών Ο.Τ.Α. α’ βαθμού - Τροποποίηση του άρθρου 64 του ν. 3852/2010
Άρθρο 100 Αρμοδιότητες Επιτροπής Ποιότητας Ζωής - Τροποποίηση του άρθρου 73 του ν. 3852/2010
Άρθρο 101 Συγκρότηση και εκλογή Οικονομικής Επιτροπής και Επιτροπής Ποιότητας Ζωής- Τροποποίηση του άρθρου 74 του ν. 3852/2010
Άρθρο 102 Λειτουργία της Οικονομικής Επιτροπής και της Επιτροπής Ποιότητας Ζωής- Τροποποίηση του άρθρου 75 του ν. 3852/2010
Άρθρο 103 Τροποποίηση της κατά χρόνο άσκησης αρμοδιοτήτων των υπηρεσιών δόμησης των δήμων - Τροποποίηση του άρθρου 97Α του ν. 3852/2010
Άρθρο 104 Συγκρότηση και εκλογή Οικονομικής Επιτροπής Περιφερειών - Τροποποίηση του άρθρου 175 του ν. 3852/2010
Άρθρο 105 Ρυθμίσεις για την ανάπτυξη τραπεζοκαθισμάτων σε κοινοχρήστους χώρους από καταστήματα υγειονομικού ενδιαφέροντος - Τροποποίηση της παρ. 1 του άρθρου 65 του ν. 4688/2020
Άρθρο 106 Παράταση ισχύος δυνατότητας ανάθεσης από Ο.Τ.Α. α’ και β’ βαθμού δημοσίων συμβάσεων για την προμήθεια υλικών για την αντιμετώπιση της υγειονομικής κρίσης που προκλήθηκε από τον κορωνοϊό COVID-19
Άρθρο 107 Αδειοδοτήσεις δημοτικών παιδικών σταθμών - Παράταση προθεσμιών - Τροποποίηση του άρθρου 13 του ν. 4623/2019
Άρθρο 108 Κατά χρόνο άσκηση αρμοδιοτήτων από τους δήμους στο πλαίσιο υφιστάμενης διοικητικής υποστήριξης - Τροποποίηση του άρθρου 376 του ν. 4700/2020
Άρθρο 109 Δωρεάν παραχώρηση κυριότητας δημοτικών ακινήτων - Τροποποίηση του άρθρου 185 του Κώδικα Δήμων και Κοινοτήτων
Άρθρο 110 Προσωρινά κυκλοφοριακά μέτρα
Άρθρο 111 Παράταση της προθεσμίας της παρ. 6 του άρθρου 2 του ν. 4674/2020 περί σύστασης Αναπτυξιακού Οργανισμού, προσαρμογής υφιστάμενων αναπτυξιακών εταιρειών και δικτύων ή συμμετοχής σε Αναπτυξιακούς Οργανισμούς
Άρθρο 112 Έκτακτη ρύθμιση οφειλών προς Ο.Τ.Α. α’ βαθμού - Τροποποίηση της παρ. 1 του άρθρου 165 του ν. 4764/2020
Άρθρο 113 Προθεσμία και τρόπος υποβολής αίτησης ρύθμισης οφειλών προς Ο.Τ.Α. α’ βαθμού - Τροποποίηση της παρ. 1 του άρθρου 166 του ν. 4764/2020
ΚΕΦΑΛΑΙΟ Ι’: ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΕΝΙ­ΣΧΥΣΗ ΤΗΣ ΨΗΦΙΟΠΟΙΗΣΗΣ
Άρθρο 114 Ρυθμίσεις για την αντιμετώπιση εκτάκτων αναγκών του Υπουργείου Ψηφιακής Διακυβέρνησης λόγω του κορωνοϊού COVID-19
Άρθρο 115 Παράταση της χρήσης χώρου του κτιρίου του Εθνικού Ιδρύματος Ερευνών (Ε.Ι.Ε.) από το «Εθνικό Κέντρο Τεκμηρίωσης και Ηλεκτρονικού Περιεχομένου» (Ε.Κ.Τ.)
Άρθρο 116 Παράταση διάρκειας συμβάσεων μίσθωσης έργου του Ν.Π.Δ.Δ. «Ελληνικό Κτηματολόγιο» - Τροποποίηση του άρθρου 159 του ν. 4808/2021
Άρθρο 117 Παράταση προθεσμίας εκπόνησης μελέτης ταξινόμησης των δεδομένων (data classification) από φορείς διαχείρισης υπολογιστικών υποδομών νέφους (cloud computing)
Άρθρο 118 Παράταση προθεσμίας εγκατάστασης κεντρικών ηλεκτρονικών εφαρμογών και κεντρικών πληροφοριακών συστημάτων στο Κυβερνητικό Νέφος Δημόσιου Τομέα (G-Cloud) της Γ.Γ.Π.Σ.Δ.Δ.
Άρθρο 119 Μετάδοση περιεχομένου επίγειας ψηφιακής τηλεοπτικής ευρυεκπομπής ελεύθερης λήψης - Τροποποίηση της παρ. 4 του άρθρου 2 του ν. 4339/2015
ΚΕΦΑΛΑΙΟ ΙΑ’: ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗ ΛΕΙΤΟΥΡΓΙΑ ΤΗΣ ΕΚΠΑΙΔΕΥΣΗΣ
Άρθρο 120 Παράταση ισχύος έκτακτων ρυθμίσεων λόγω της πανδημίας του κορωνοϊού COVID-19
Άρθρο 121 Διδακτικά βιβλία. Μητρώο και Ψηφιακή Βιβλιοθήκη Διδακτικών Βιβλίων - Τροποποιήσεις του άρθρου 84 του ν. 4823/2021 και των άρθρων 31-34 του π.δ. 18/2018
Άρθρο 122 Ένταξη της διδακτικής ενότητας με τίτλο «Εργαστήρια Δεξιοτήτων» στην τρίτη ομάδα (Ομάδα Γ’) μαθημάτων που διδάσκονται στο ωρολόγιο πρόγραμμα του Ημερησίου και του Εσπερινού Γυμνασίου
Άρθρο 123 Εγκρίσεις και άδειες για την υλοποίηση δράσεων-προγραμμάτων και ερευνών που αφορούν σε περισσότερες από μια σχολικές μονάδες μέχρι την επιλογή και τοποθέτηση Εποπτών Ποιότητας της Εκπαίδευσης και Περιφερειακών Εποπτών Ποιότητας της Εκπαίδευσης
Άρθρο 124 Επιλογή Υπευθύνων Σχολικού Επαγγελματικού Προσανατολισμού κατά το σχολικό έτος 2021-2022
Άρθρο 125 Ρυθμίσεις για τη λειτουργία των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) κατά το σχολικό έτος 2021-2022
Άρθρο 126 Τοπική πρόσκληση για την πρόσληψη προσωρινών αναπληρωτών μελών ΕΕΠ-ΕΒΠ
Άρθρο 127 Μεταβατική εφαρμογή των Προγραμμάτων Σπουδών της Μαθητείας - Τροποποίηση της παρ. 10 του άρθρου 169 του ν. 4763/2020
Άρθρο 128 Έγκριση δαπανών για το σχολικό έτος 2021-2022 για την έκδοση πιστοποιητικού χορηγίας από το Συντονιστικό Γραφείο Εκπαίδευσης Λονδίνου/Ελληνική Πρεσβεία Λονδίνου
Άρθρο 129 Αξιολογητές εποπτευόμενων φορέων του Υπουργείου Παιδείας και Θρησκευμάτων
Άρθρο 130 Παράταση συμβάσεων έκτακτου προσωπικού του Ελληνικού Ανοικτού Πανεπιστημίου (Ε.Α.Π.)
Άρθρο 131 Ρυθμίσεις για τις άδειες διδασκαλίας σε φροντιστήρια, κέντρα ξένων γλωσσών και κατ’ οίκον διδασκαλίας -Τροποποίηση της περ. 6 της υποπαρ. Θ12 της παρ. Θ’ του άρθρου πρώτου του ν. 4093/2012
ΚΕΦΑΛΑΙΟ ΙΒ’: ΕΠΕΙΓΟΥΣΕΣ ΔΙΑΤΑΞΕΙΣ ΓΙΑ ΤΟΝ ΠΟΛΙΤΙΣΜΟ ΚΑΙ ΤΟΝ ΑΘΛΗΤΙΣΜΟ
Άρθρο 132 Ρυθμίσεις θεμάτων προσωπικού του Υπουργείου Πολιτισμού και Αθλητισμού και των εποπτευόμενων φορέων του
Άρθρο 133 Παρατάσεις προθεσμιών αρμοδιότητας Υπουργείου Πολιτισμού και Αθλητισμού - Τροποποιήσεις του ν. 4708/2020
Άρθρο 134 Παράταση μισθώσεων κινηματογράφων και θεάτρων
Άρθρο 135 Ρυθμίσεις σχετικά με τους κανονισμούς λειτουργίας της Εθνικής Λυρικής Σκηνής και του Οργανισμού Μεγάρου Μουσικής Αθηνών -Τροποποίηση του ν. 4598/2019
Άρθρο 136 Παράταση χρόνου έναρξης εφαρμογής της υποχρέωσης προμήθειας κάρτας φιλάθλου - Τροποποίηση του άρθρου 41Γ του ν. 2725/1999
Άρθρο 137 Mεταβατική διάταξη για τη λειτουργία του Ν.Π.Δ.Δ. «ΕΘΝΙΚΟ ΑΘΛΗΤΙΚΟ - ΠΡΟΠΟΝΗΤΙΚΟ ΚΕΝΤΡΟ ΟΛΥΜΠΙΑΚΟΥ ΧΩΡΙΟΥ»
ΚΕΦΑΛΑΙΟ ΙΓ’: ΕΠΕΙΓΟΥΣΕΣ ΡΥΘΜΙΣΕΙΣ ΤΗΝ ΑΝΤΙΜΕΤΩΠΙΣΗ ΤΗΣ ΜΕΤΑΝΑΣΤΕΥΣΗΣ
Άρθρο 138 Ρυθμίσεις προσωπικού Υπουργείου Μετανάστευσης και Ασύλου
Άρθρο 139 Ρύθμιση για τις εκκρεμείς αιτήσεις χορήγησης ή ανανέωσης τίτλων διαμονής του ν. 4251/2014 και του π.δ. 106/2007
Άρθρο 140 Μίσθωση γεωτεμαχίων και ακινήτων από το Υπουργείο Μετανάστευσης και Ασύλου
ΚΕΦΑΛΑΙΟ ΙΔ’: ΡΥΘΜΙΣΕΙΣ ΓΙΑ ΤΗΝ ΑΣΦΑΛΕΙΑ ΤΟΥ ΠΟΛΙΤΗ
Άρθρο 141 Διάθεση κατασχεμένων μέσων για τις ανάγκες των Σωμάτων Ασφαλείας και των καταστημάτων κράτησης
Άρθρο 142 Παράταση συμβάσεων καθαριότητας Υπηρεσιών Ελληνικής Αστυνομίας
Άρθρο 143 Παράταση ισχύος έκτακτων ρυθμίσεων αρμοδιότητας της Γενικής Γραμματείας Πολιτικής Προστασίας
Άρθρο 144 Διαδικασία αποδοχής δωρεών από το Υπουργείο Κλιματικής Κρίσης και Πολιτικής Προστασίας
Άρθρο 145 Οικονομικές ρυθμίσεις για τη Γενική Γραμματεία Πολιτικής Προστασίας
ΚΕΦΑΛΑΙΟ ΙΕ’: ΛΟΙΠΕΣ ΟΙΚΟΝΟΜΙΚΕΣ, ΑΝΑΠΤΥΞΙΑΚΕΣ ΚΑΙ ΠΕΡΙΒΑΛΛΟΝΤΙΚΕΣ ΡΥΘΜΙΣΕΙΣ
Άρθρο 146 Αγορά ασθενοφόρων από το Υπουργείο Οικονομικών για την εξυπηρέτηση των αναγκών του ΕΚΑΒ - Διάθεση χρηματικού ποσού του ειδικού λογαριασμού «Είσπραξη δωρεών προς αποπληρωμή εκτάκτων δαπανών για την αντιμετώπιση του κορωνοϊού COVID - 19», για δράσεις αντιμετώπισης των συνεπειών του κορωνοϊού COVID - 19 - Τροποποίηση άρθρου δωδέκατου του ν. 4787/2021
Άρθρο 147 Κεφάλαιο - Περιουσία - Έσοδα - Διάθεση εσόδων - Τροποποίηση παρ. 7 άρθρου 2 του ν. 3986/2011
Άρθρο 148 Επέκταση της προσαυξημένης έκπτωσης διαφημιστικής δαπάνης του άρθρου 22Γ του Κ.Φ.Ε. και για το φορολογικό έτος 2022
Άρθρο 149 Διαγραφή απαιτήσεων του ελληνικού Δημοσίου από τον Ο.Σ.Ε.
Άρθρο 150 Επείγοντα ζητήματα Μπενάκειου Φυτοπαθολογικού Ινστιτούτου
Άρθρο 151 Μεταβατική διάταξη για τις στρατηγικές επενδύσεις - Τροποποίηση παρ. 5 άρθρου 29 ν. 4864/2021
Άρθρο 152 Παράταση προθεσμίας για υποβολή αίτησης χορήγησης άδειας λειτουργίας τουριστικών λιμένων - Τροποποίηση της περ. α’ της παρ. 7 του άρθρου 166 του ν. 4070/2012
Άρθρο 153 Σκοπός και πάροχος υπηρεσίας επιβατικών μεταφορών κατά παραγγελία στα όρια της νήσου Αστυπάλαια
Άρθρο 154 Αρμοδιότητες Παρόχου Υπηρεσίας Μεταφορών κατά Παραγγελία
Άρθρο 155 Εσωτερικός Κανονισμός Λειτουργίας του Παρόχου Υπηρεσίας Επιβατικών Μεταφορών κατά Παραγγελία
Άρθρο 156 Συμμετοχή στην υπηρεσία των επιβατικών μεταφορών κατά παραγγελία
Άρθρο 157 Διεύρυνση πεδίου εφαρμογής Ταμείου Ενεργειακής Μετάβασης - Τροποποίηση παρ. 3 και προσθήκη παρ. 9 άρθρου εξηκοστού πρώτου ν. 4839/2021
Άρθρο 158 Διαδικασία έγκρισης Ρυμοτομικού Σχεδίου Εφαρμογής - Τροποποίηση παρ. 2, 3 και 5 άρθρου 10 του ν. 4447/2016
Άρθρο 159 Εγκατάσταση ηλεκτρικών συσκευών και επέκταση ηλεκτρικής εγκατάστασης σε κοινόχρηστους χώρους - Προσθήκη παρ. 3 στο άρθρο 20 και παρ. 7 στο άρθρο 21 του ν. 4067/2012
Άρθρο 160 Κεντρική Υπηρεσία Δόμησης - Τροποποίηση άρθρου 139 ν. 4759/2020
Άρθρο 161 Προσωπικό Γραφείου Ελληνικού - Αντικατάσταση παρ. 3 άρθρου 6 του ν. 4062/2012
Άρθρο 162 Ρυθμίσεις για το προσωπικό της Ειδικής Υπηρεσίας Δίκαιης Αναπτυξιακής Μετάβασης - Τροποποίηση παρ. 1 και 2 άρθρου 11 ν. 4872/2021
ΚΕΦΑΛΑΙΟ ΙΣΤ’: ΛΟΙΠΕΣ ΡΥΘΜΙΣΕΙΣ ΓΙΑ ΤΗ ΔΗΜΟΣΙΑ ΥΓΕΙΑ ΚΑΙ ΤΗΝ ΚΟΙΝΩΝΙΚΗ ΠΡΟΣΤΑΣΙΑ
Άρθρο 163 Παρατάσεις έκτακτων ρυθμίσεων λόγω της συνεχιζόμενης πανδημίας του κορωνοϊού COVID-19
Άρθρο 164 Διάθεση εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής θεραπείας στο Δημόσιο - Προσθήκη παρ. 3 στο άρθρο 86 του ν. 4745/2020
Άρθρο 165 Ευθύνη ιατρών
Άρθρο 166 Σύνθεση της Γενικής Συνέλευσης της Ελληνικής Οδοντιατρικής Ομοσπονδίας - Τροποποίηση άρθρου 38 ν. 1026/1980
Άρθρο 167 Παράταση θητείας των Διοικητικών και Πειθαρχικών Συμβουλίων, των Εξελεγκτικών Επιτροπών και των εκπροσώπων των τοπικών Οδοντιατρικών Συλλόγων της Χώρας στην Ελληνική Οδοντιατρική Ομοσπονδία
Άρθρο 168 Απαλλαγή πρώην δικαιούχων Επιδόματος Κοινωνικής Αλληλεγγύης Συνταξιούχων από τη συμμετοχή στη φαρμακευτική δαπάνη - Τροποποίηση της παρ. 1 άρθρου δεύτερου ν. 4655/2020
Άρθρο 169 Εργασία καθ’ υπέρβαση του ωραρίου των εργαζομένων στις ΔΥΠΕ και στη Κεντρική Υπηρεσία του Υπουργείου Υγείας
Άρθρο 170 Καταβολή του ειδικού εποχικού βοηθήματος - Κάλυψη ασφαλιστικών εισφορών για δικαιούχους αποζημίωσης ειδικού σκοπού με μονομερείς υπεύθυνες δηλώσεις
Άρθρο 171 Παράταση θητείας του Διοικητικού Συμβουλίου του Πανελληνίου Συνδέσμου Τυφλών
ΚΕΦΑΛΑΙΟ ΙΖ’: ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 172 Παράταση εποπτείας του Οικοδομικού Συνεταιρισμού Μονίμων Αξιωματικών Ελληνικού Στρατού από το Υπουργείο Εθνικής Άμυνας
Άρθρο 173 Ανανέωση συμβάσεων εργασίας ΙΔΟΧ των υποψηφίων του κλάδου ΔΕ Φύλαξης των Καταστημάτων Κράτησης
Άρθρο 174 Παράταση προθεσμίας απόδοσης λογαριασμού των Χρηματικών Ενταλμάτων Προπληρωμής - Τροποποίηση παρ. 2 άρθρου 1 π.δ. 97/2011
Άρθρο 175 Ρύθμιση για τον μηχανισμό αποτροπής συσσώρευσης ληξιπρόθεσμων οφειλών προς τρίτους από τους οργανισμούς τοπικής αυτοδιοίκησης
Άρθρο 176 Παράταση διάρκειας συμβάσεων Ιδιωτικού Δικαίου Ορισμένου Χρόνου σε Ο.Τ.Α. α’ και β’ βαθμού λόγω COVID-19
Άρθρο 177 Νομοτεχνικές διορθώσεις και συμπληρώσεις ν. 4873/2021
Άρθρο 178 Ζητήματα προσωπικού του καταργημένου Συνδέσμου Διαχείρισης Στερεών Αποβλήτων Νομού Ζακύνθου (ΣΥ.ΔΙ.Σ.Α. Ν. Ζακύνθου)
Άρθρο 179 Στελέχωση Κτηματολογικών Γραφείων ή Υποκαταστημάτων- Τροποποίηση παρ. 2 και 4 άρθρου 18 ν. 4512/2018
Άρθρο 180 Μετάταξη προσωπικού του Ν.Π.Δ.Δ. «Ελληνικό Κτηματολόγιο» και των έμμισθων υποθηκοφυλακείων - Τροποποίηση της παρ. 1 του άρθρου 18 ν. 4821/2021
Άρθρο 181 Επανάκτηση κοινόχρηστων και κοινωφελών ακινήτων «άγνωστου ιδιοκτήτη» από Ο.Τ.Α. -
Τροποποίηση της παρ. 1 του άρθρου 49 ν. 4821/2021
Άρθρο 182 Διευκολύνσεις ως προς την εφαρμογή μέτρων κατά του κορωνοϊού COVID-19
Άρθρο 183 Ρυθμίσεις για την Επιτροπή «Ελλάδα 2021»
Άρθρο 184 Προσθήκη μελών στην Εθνική Επιτροπή Βιοηθικής και Τεχνοηθικής - Τροποποίηση παρ. 1 άρθρου 32 ν. 4780/2021
Άρθρο 185 Ρύθμιση για την ΕΕΔΑ - Τροποποίηση της παρ. 9 του άρθρου 29 ν. 4780/2021
ΜΕΡΟΣ Γ’: ΕΝΑΡΞΗ ΙΣΧΥΟΣ
Άρθρο 186 Έναρξη ισχύος
ΠΑΡΑΡΤΗΜΑΤΑ
ΠΑΡΑΡΤΗΜΑ Ι	Τοπογραφικό διάγραμμα Οκτωβρίου 2021 της παρ. 1 του άρθρου 57 για ακίνητο προς ανέγερση Δικαστικού Μεγάρου Λαμίας
ΠΑΡΑΡΤΗΜΑ ΙΙ	Τοπογραφικό διάγραμμα της παρ. 1 του άρθρου 75 για το Θέατρο Πέτρας
ΜΕΡΟΣ Α’
ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΗΣ ΠΑΝΔΗΜΙΑΣ ΤΟΥ ΚΟΡΩΝΟΪΟΥ COVID-19 ΚΑΙ ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ ΤΟΥ ΥΠΟΥΡΓΕΙΟΥ ΥΓΕΙΑΣ
ΚΕΦΑΛΑΙΟ Α’
ΡΥΘΜΙΣΕΙΣ ΓΙΑ ΤΟ ΕΘΝΙΚΟ ΠΡΟΓΡΑΜΜΑ ΕΜΒΟΛΙΑΣΜΩΝ ΚΑΤΑ ΤΟΥ ΚΟΡΩΝΟΪΟΥ COVID-19
Άρθρο 1
Παράταση ισχύος επειγουσών ρυθμίσεων για το εθνικό πρόγραμμα εμβολιασμών
1. Η ισχύς του άρθρου 205 του ν. 4820/2021 (Α’ 130), περί της υποχρέωσης επίδειξης πιστοποιητικού ή βεβαίωσης εμβολιασμού ή νόσησης από τους εργαζόμενους στον δημόσιο και ιδιωτικό τομέα, παρατείνεται έως την 31η.3.2022.
2. Η ισχύς της παρ. 8 του άρθρου 206 του ν. 4820/2021, περί επαναξιολόγησης της υποχρεωτικότητας εμβολιασμού, παρατείνεται έως την 31η.3.2022.
3. Η ισχύς του άρθρου τριακοστού δεύτερου του ν. 4771/2021 (Α’ 16), περί λειτουργίας εμβολιαστικών κέντρων, παρατείνεται έως την 31η.3.2022.
4. Η ισχύς του άρθρου 58 του ν. 4764/2020 (Α’ 256), περί διενέργειας εμβολιασμών κατά του κορωνοϊού COVID-19 από τον Εθνικό Οργανισμό Δημόσιας Υγείας, παρατείνεται έως την 31η.3.2022.
5. H ισχύς του άρθρου 74 του ν. 4761/2020 (Α’ 248), περί της Εθνικής Εκστρατείας Εμβολιασμού κατά του κορωνοϊού COVID-19, παρατείνεται έως την 31η.3.2022.
Άρθρο 2
Αποζημίωση ιδιωτών ιατρών για τη διενέργεια εμβολιασμών - Προσθήκη παρ. 4 στο άρθρο 52Α του ν. 4764/2020
1. Στο άρθρο 52 Α του ν. 4764/2020 (Α’ 256) προστίθεται παρ. 4 ως εξής:
«4. Για κάθε διενεργούμενο στο ιατρείο εμβολιασμό με την αναμνηστική δόση, ανεξαρτήτως τύπου εμβολίου, καθορίζεται αποζημίωση των ιατρών και των φορέων υλοποίησης του άρθρου 268 του ν. 4798/2021 (Α’ 68), ύψους δέκα (10) ευρώ. Για κάθε διενεργούμενο κατ’ οίκον εμβολιασμό με την αναμνηστική δόση καθορίζεται αποζημίωση των ιατρών και των φορέων υλοποίησης του ως άνω άρθρου, ύψους πενήντα (50) ευρώ, όταν ο εμβολιασμός έχει διενεργηθεί με εμβόλιο μίας (1) δόσης, ή ύψους τριάντα (30) ευρώ όταν ο εμβολιασμός έχει διενεργηθεί με εμβόλιο δύο (2) δόσεων. Η αποζημίωση καταβάλλεται από τον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.), και καλύπτεται με έκτακτη οικονομική επιχορήγηση του Ε.Ο.Π.Υ.Υ. από τον προϋπολογισμό του Υπουργείου Υγείας, λόγω του κορωνοϊού COVID-19, από τις Γενικές Κρατικές Δαπάνες του Υπουργείου Οικονομικών. Η εν λόγω αποζημίωση είναι ανεκχώρητη και ακατάσχετη στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν δεσμεύεται και δεν συμψηφίζεται με βεβαιωμένα χρέη προς τη φορολογική διοίκηση και το Δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα. Με απόφαση του Διοικητικού Συμβουλίου του Ε.Ο.Π.Υ.Υ., καθορίζεται η διαδικασία εκκαθάρισης και αποζημίωσης των ιατρών και των φορέων υλοποίησης του άρθρου 268 του ν. 4798/2021 που συμμετέχουν στον εμβολιασμό.».
2. Η ισχύς του άρθρου 52Α του ν. 4764/2020 παρατείνεται έως και την 31η.3.2022.
ΚΕΦΑΛΑΙΟ Β’
ΡΥΘΜΙΣΕΙΣ ΖΗΤΗΜΑΤΩΝ ΥΓΕΙΟΝΟΜΙΚΟΥ ΠΡΟΣΩΠΙΚΟΥ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο 3
Παράταση ισχύος των συμβάσεων εργασίας ορισμένου χρόνου ιατρών και της δυνατότητας άμεσης πρόσληψης ιατρών για την αντιμετώπιση εκτάκτων αναγκών λόγω του κορωνοϊού COVID-19
1. Η διάρκεια των συμβάσεων εργασίας ορισμένου χρόνου των ιατρών που έχουν τοποθετηθεί, κατ’ εφαρμογή του τεσσαρακοστού έκτου άρθρου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83) και της παρ. 1 του τριακοστού δεύτερου άρθρου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), παρατείνεται έως την 31η.3.2022.
2. Η παράταση των συμβάσεων της παρ. 1 δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134).
3. Η δυνατότητα άμεσης πρόσληψης των ιατρών όλων των ειδικοτήτων, οι οποίοι βρίσκονται υπό διορισμό, αλλά δεν έχει εκδοθεί ακόμη η απόφαση τοποθέτησής τους από το Υπουργείο Υγείας, κατ’ εφαρμογή της παρ. 2 του άρθρου τριακοστού δεύτερου της από 30.3.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4684/2020, παρατείνεται έως την 31η.3.2022.
Άρθρο 4
Παράταση πρόσληψης επικουρικού ιατρικού, νοσηλευτικού και λοιπού βοηθητικού προσωπικού
Η ισχύς του άρθρου 9 του ν. 4790/2021 (Α’ 48), περί πρόσληψης επικουρικού ιατρικού, νοσηλευτικού και λοιπού βοηθητικού προσωπικού, παρατείνεται έως την 31η.3.2022.
Άρθρο 5
Παράταση μετακίνησης υγειονομικού προσωπικού
1. Η προθεσμία του άρθρου πέμπτου του ν. 4693/2020 (Α’ 116), περί μετακινήσεων του πάσης φύσεως προσωπικού των Φορέων Παροχής Υπηρεσιών Υγείας (Φ.Π.Υ.Υ.), παρατείνεται, τίθεται η επιφύλαξη του άρθρου 206 του ν. 4820/2021 (Α’ 130), περί υποχρεωτικότητας εμβολιασμού, και το άρθρο πέμπτο διαμορφώνεται ως εξής:
«Άρθρο πέμπτο
Μετακινήσεις προσωπικού Φορέων Παροχής Υπηρεσιών Υγείας (Φ.Π.Υ.Υ.)
Οι μετακινήσεις του πάσης φύσεως προσωπικού των Φορέων Παροχής Υπηρεσιών Υγείας (Φ.Π.Υ.Υ.) εντός της ίδιας Υ.Πε. ή μεταξύ διαφορετικών Υ.Πε., που έχουν πραγματοποιηθεί με αποφάσεις των οικείων διοικητών, σύμφωνα με το άρθρο 24 του ν. 3599/2007 (Α’ 176), ανεξαρτήτως του χρονικού σημείου λήξεως αυτών, παρατείνονται αυτοδικαίως από τη λήξη τους μέχρι την 31η.3.2022, εφόσον το ως άνω προσωπικό συμμορφώνεται με την υποχρεωτικότητα εμβολιασμού του άρθρου 206 του ν. 4820/2021 (Α’ 130).».
2. Η ισχύς της παρ. 2 του άρθρου τεσσαρακοστού όγδοου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), περί μετακινήσεων επικουρικού ιατρικού, νοσηλευτικού και βοηθητικού προσωπικού των νοσηλευτικών ιδρυμάτων και κέντρων υγείας, παρατείνεται έως την 31η.3.2022.
3. Η ισχύς της παρ. 4 του άρθρου 49 του ν. 4825/2021 (Α’ 157), περί της δυνατότητας μετακίνησης προσωπικού του Εθνικού Κέντρου Άμεσης Βοήθειας (Ε.Κ.Α.Β.) με απόφαση του Προέδρου του και της πειθαρχικής αξιολόγησης και τιμώρησης της μη συμμόρφωσης με το περιεχόμενο της απόφασης μετακίνησης, παρατείνεται έως την 31η.3.2022.
4. Η ισχύς της παρ. 5 του άρθρου 49 του ν. 4825/2021, περί της δυνατότητας μετακίνησης ιατρικού, νοσηλευτικού και πάσης φύσεως προσωπικού Τοπικών Ομάδων Υγείας (Τ.ΟΜ.Υ.) με απόφαση του Διοικητή της Υγειονομικής Περιφέρειας, παρατείνεται έως την 31η.3.2022.
Άρθρο 6
Ειδικευμένοι ιατροί κλάδου Εθνικού Συστήματος Υγείας - Τροποποίηση των παρ. 2 και 3 του άρθρου 54 του ν. 4690/2020
1. Στην παρ. 2 του άρθρου 54 του ν. 4690/2020 (Α’ 104), αντικαθίσταται το πρώτο εδάφιο, προστίθεται δεύτερο εδάφιο και η παρ. 2 διαμορφώνεται ως εξής:
«2. Ειδικευμένοι ιατροί κλάδου Ε.Σ.Υ. που μετακινήθηκαν προσωρινά με απόφαση του αρμόδιου οργάνου του Υπουργείου Υγείας σε Μ.Ε.Θ., Μονάδες Αυξημένης Φροντίδας (Μ.Α.Φ.), Μονάδες Εντατικής Νοσηλείας Νεογνών (Μ.Ε.Ν.Ν.) και Μονάδες Ειδικών Λοιμώξεων (Μ.Ε.Λ.) κατά τη χρονική περίοδο από 1.2.2020 έως 1.9.2021 για την κάλυψη εξαιρετικά επειγουσών και έκτακτων αναγκών για την καταπολέμηση του κορωνοϊού COVID-19 και εξακολουθούν να υπηρετούν στη θέση που μετακινήθηκαν κατά την έναρξη ισχύος του παρόντος, δύνανται μετά από αίτησή τους, να μετατεθούν με απόφαση του αρμόδιου οργάνου του Υπουργείου Υγείας σε κενή οργανική θέση Μ.Ε.Θ., Μ.Α.Φ., Μ.Ε.Ν.Ν. ή Μ.Ε.Λ. αντίστοιχα, του φορέα μετακίνησης με τον βαθμό που κατέχουν, άλλως σε προσωποπαγή, μετά από αιτιολογημένη γνώμη του Διοικητή της οικείας Υγειονομικής Περιφέρειας (Υ.Πε.), στην οποία υπάγεται ο φορέας προέλευσης του μετακινούμενου ιατρού, σχετικά με τη διασφάλιση της εύρυθμης λειτουργίας του. Η δυνατότητα του προηγούμενου εδαφίου παρέχεται και στους ειδικευμένους ιατρούς κλάδου Ε.Σ.Υ. που μετακινήθηκαν κατά το ανωτέρω χρονικό διάστημα με απόφαση του Διοικητή της οικείας Υ.Πε. ή με κοινή απόφαση των Διοικητών των οικείων Υ.Πε., σε περίπτωση που ο φορέας προέλευσης και ο φορέας υποδοχής ανήκουν σε διαφορετικές Υ.Πε.».
2. Το τρίτο εδάφιο της παρ. 3 του άρθρου 54 του ν. 4690/2020 τροποποιείται ως προς το χρονικό σημείο έναρξης της προθεσμίας υποβολής αίτησης και η παρ. 3 διαμορφώνεται ως εξής:
«3. Οι ιατροί που μετατέθηκαν σύμφωνα με την παρ. 2 σε προσωποπαγείς θέσεις, εντάσσονται σε κενές οργανικές θέσεις, εφόσον υπάρξουν, με απόφαση του αρμόδιου οργάνου Διοίκησης του Φορέα υποδοχής. Για την εξέλιξη των ιατρών που μετατίθενται στις προσωποπαγείς θέσεις εφαρμόζονται οι διατάξεις που ισχύουν για τους ιατρούς που κατέχουν οργανικές θέσεις. Η ανωτέρω αίτηση υποβάλλεται μέχρι την 31η.1.2022 στην αρμόδια διεύθυνση της Υ.Πε., όπου υπάγεται ο φορέας υποδοχής. Σε περίπτωση που οι αιτήσεις των ιατρών είναι περισσότερες από τις υπάρχουσες κενές οργανικές θέσεις, η μετάθεση γίνεται μετά από εισήγηση του Διοικητή της Υ.Πε.».
Άρθρο 7
Παράταση ισχύος της δυνατότητας σύναψης συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19»
Η ισχύς της παρ. 2 του άρθρου τεσσαρακοστού τέταρτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), περί της σύναψης συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19», παρατείνεται έως την 31η.3.2022.
Άρθρο 8
Παράταση ισχύος των συμβάσεων και καθορισμός μηνιαίας αποζημίωσης οικογενειακών ιατρών
1. Η ισχύς των υφιστάμενων συμβάσεων των οικογενειακών ιατρών των άρθρων 6 και 11 του ν. 4486/2017 (Α’ 115) και των ασκούντων καθήκοντα οικογενειακού ιατρού ιδιωτών ιατρών, παρατείνεται έως τις 31.3.2022, ανεξαρτήτως του χρόνου λήξης τους, με τους ίδιους όρους.
2. Η μηνιαία αποζημίωση των ιατρών της παρ. 1 ορίζεται για το χρονικό διάστημα από 1.1.2022 έως 31.3.2022 σε ποσό δύο χιλιάδων (2.000) ευρώ κατ’ ανώτατον όριο.
Άρθρο 9
Παράταση ισχύος της κατ’ οίκον ή εξ αποστάσεως παροχής ιατρικών υπηρεσιών των συμβεβλημένων ιατρών του Εθνικού Οργανισμού Παροχής Υπηρεσιών Υγείας και ιατρών της Πρωτοβάθμιας Φροντίδας Υγείας προς ασθενείς με κορωνοϊό COVID-19
Η ισχύς της παρ. 1 των άρθρων δέκατου έκτου και δέκατου έβδομου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), περί της δυνατότητας κατ’ οίκον ή εξ αποστάσεως παροχής ιατρικών υπηρεσιών των ιατρών του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.) και των ιατρών της Πρωτοβάθμιας Φροντίδας Υγείας (Π.Φ.Υ.) σε ασφαλισμένους και ανασφάλιστους ασθενείς, παρατείνεται έως την 31η.3.2022.
Άρθρο 10
Παράταση συμβάσεων προσωπικού Ι.Δ.Ο.Χ. στην Κεντρική Υπηρεσία του Υπουργείου Υγείας λόγω κορωνοϊού
Η ισχύς του άρθρου τετάρτου του ν. 4737/2020 (Α’ 204), περί της δυνατότητας παράτασης, με απόφαση του αρμοδίου οργάνου του Υπουργείου Υγείας, των συμβάσεων εργασίας Ιδιωτικού Δικαίου Ορισμένου Χρόνου (Ι.Δ.Ο.Χ.) που έχουν συναφθεί βάσει της παρ. 3 του άρθρου 17 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), με τις οποίες προσλήφθηκε προσωπικό διαφόρων ειδικοτήτων στην Κεντρική Υπηρεσία του Υπουργείου Υγείας, παρατείνεται έως και την 31η.3.2022. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134).
Άρθρο 11
Τακτοποίηση υπολοίπου ημερών κανονικής άδειας προσωπικού Κεντρικής Υπηρεσίας του Υπουργείου Υγείας και των εποπτευομένων φορέων
Οι υπόλοιπες ημέρες κανονικής άδειας ετών 2020 και 2021 των υπαλλήλων της Κεντρικής Υπηρεσίας του Υπουργείου Υγείας και των εποπτευομένων αυτού φορέων, που δεν χορηγήθηκαν λόγω της αναστολής κανονικών αδειών που ίσχυε στο πλαίσιο διαχείρισης της πανδημίας του κορωνοϊού COVID-19, μεταφέρονται και χορηγούνται κατά το έτος 2022.
ΚΕΦΑΛΑΙΟ Γ’
ΡΥΘΜΙΣΕΙΣ ΘΕΜΑΤΩΝ ΕΘΝΙΚΟΥ ΟΡΓΑΝΙΣΜΟΥ ΔΗΜΟΣΙΑΣ ΥΓΕΙΑΣ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο 12
Παράταση ισχύος συμβάσεων έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού για την αντιμετώπιση εκτάκτων αναγκών λόγω του κορωνοϊού COVID-19
Οι συμβάσεις έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού, που έχουν συναφθεί κατ’ εφαρμογή της παρ. 2 του άρθρου δεύτερου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), παρατείνονται αυτοδικαίως μέχρι και την 31η.3.2022, ανεξαρτήτως του χρόνου λήξης τους. Η παρούσα καταλαμβάνει και συμβάσεις που έληξαν μέχρι τη δημοσίευση του παρόντος, εφόσον συνέτρεξαν οι ανωτέρω συνθήκες και προϋποθέσεις.
Άρθρο 13
Παράταση ισχύος της ρύθμισης για την πρόσληψη προσωπικού Ε.Ο.Δ.Υ.
Η ισχύς της παρ. 3 του άρθρου δέκατου έβδομου του ν. 4737/2020 (Α’ 204), ως προς τη δυνατότητα πρόσληψης για χρονικό διάστημα έως τεσσάρων (4) μηνών ιατρικού, νοσηλευτικού και λοιπού βοηθητικού προσωπικού του Ε.Ο.Δ.Υ., παρατείνεται έως την 31η.3.2022.
Άρθρο 14
Παράταση ισχύος της ρύθμισης για την υπερωριακή απασχόληση προσωπικού Ε.Ο.Δ.Υ.
Η ισχύς του άρθρου 11 του ν. 4790/2021 (Α’ 48), ως προς την υπερωριακή απασχόληση προσωπικού του Ε.Ο.Δ.Υ., παρατείνεται έως την 31η.3.2022.
Άρθρο 15
Παράταση ισχύος της διάθεσης ιατρικού προσωπικού Ε.Ο.Δ.Υ. σε Μονάδες Ειδικών Λοιμώξεων
Η ισχύς του άρθρου 66 του ν. 4764/2020 (Α’ 256), ως προς τη δυνατότητα διάθεσης του ιατρικού προσωπικού του Ε.Ο.Δ.Υ. σε Μονάδες Ειδικών Λοιμώξεων Νοσοκομείων του Ε.Σ.Υ., παρατείνεται έως την 31η.3.2022.
Άρθρο 16
Παράταση ανάθεσης υπηρεσιών από τον Εθνικό Οργανισμό Δημόσιας Υγείας (Ε.Ο.Δ.Υ.) για την εξέταση δειγμάτων σε ιδιωτικούς παρόχους
Η ισχύς του άρθρου δωδέκατου της από 14.3.2020 Πράξης Νομοθετικού Περιεχομένου, η οποία κυρώθηκε με το άρθρο 3 του ν. 4682/2020 (Α’ 76), ως προς τη δυνατότητα ανάθεσης υπηρεσιών από τον Ε.Ο.Δ.Υ. για την εξέταση δειγμάτων σε ιδιωτικούς παρόχους, παρατείνεται έως την 31η.3.2022.
Άρθρο 17
Συμβάσεις ιατρών Ε.Ο.Δ.Υ. για κάλυψη των αναγκών των δομών της παρ. 4 του άρθρου 8 του ν. 4375/2016
Συμβάσεις με ιατρούς, οι οποίες έχουν συναφθεί από τον Εθνικό Οργανισμό Δημόσιας Υγείας (Ε.Ο.Δ.Υ.), δυνάμει του άρθρου 41 του ν. 4058/2012 (Α’ 63) με καθεστώς έκδοσης δελτίου απόδειξης παροχής υπηρεσιών, για την κάλυψη των αναγκών των δομών της παρ. 4 του άρθρου 8 του ν. 4375/2016 (Α’ 51) της Χώρας, και των οποίων η ισχύς είτε έληξε πριν από τη δημοσίευση του παρόντος είτε είναι ακόμη σε ισχύ, παρατείνονται από τη λήξη τους για χρονικό διάστημα έξι (6) μηνών με δυνατότητα ισόχρονης παράτασης, με αιτιολογημένη απόφαση του Ε.Ο.Δ.Υ.
Άρθρο 18
Παράταση ισχύος συμβάσεων εργασίας ιδιωτικού δικαίου ορισμένου χρόνου του Ε.Ο.Δ.Υ. για υπηρεσίες φύλαξης και καθαριότητας και κάλυψη αναγκών εστίασης και σίτισης
Η ισχύς του άρθρου δωδέκατου του ν. 4812/2021 (Α’ 110), ως προς τις συμβάσεις εργασίας Ιδιωτικού Δικαίου Ορισμένου Χρόνου, που έχει συνάψει ο Εθνικός Οργανισμός Δημόσιας Υγείας για τις ανάγκες φύλαξης και καθαριότητας των κτιρίων της ευθύνης του και των περιβάλλοντων αυτών χώρων, καθώς και για τις ανάγκες εστίασης και σίτισης, παρατείνεται από τη λήξη του έως τις 31.3.2022.
ΚΕΦΑΛΑΙΟ Δ’
ΛΟΙΠΕΣ ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο 19
Παρατάσεις ισχύος έκτακτων ρυθμίσεων λόγω της πανδημίας του κορωνοϊού COVID-19
1. Η ισχύς του άρθρου 73 του ν. 4761/2020 (Α’ 248), περί διενέργειας ελέγχων φορείας του κορωνοϊού COVID-19 για επιδημιολογικούς λόγους, παρατείνεται από τη λήξη της έως και την 31η.3.2022.
2. α. Η ισχύς του άρθρου 47 του ν. 4753/2020 (Α’ 227), περί υγειονομικής κάλυψης ανασφάλιστων και ευάλωτων κοινωνικών ομάδων των παρ. 1 και 2 του άρθρου 33 του ν. 4368/2016 (Α’ 21), που χρήζουν νοσηλείας, ανεξαρτήτως της φύσης της ασθένειάς τους, παρατείνεται έως και την 31η.3.2022.
β. Η ισχύς του άρθρου πεντηκοστού τέταρτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), περί της δυνατότητας ένταξης των απόρων και ανασφάλιστων ασθενών με χρόνια νεφρική ανεπάρκεια τελικού σταδίου σε συμβεβλημένες με τον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.) μονάδες αιμοκάθαρσης του ιδιωτικού τομέα για τη διενέργεια τακτικών αιμοκαθάρσεων, παρατείνεται έως και την 31η.3.2022.
3. Η ισχύς του άρθρου 48 του ν. 4753/2020, περί σύναψης δημοσίων συμβάσεων για την κάλυψη εκτάκτων αναγκών σε εξοπλισμό νοσηλείας και την παροχή υπηρεσιών, παρατείνεται έως και την 31η.3.2022.
4. Η ισχύς της παρ. 1 του άρθρου δεύτερου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), περί μετακίνησης ιατρικού, νοσηλευτικού και λοιπού βοηθητικού προσωπικού, παρατείνεται έως και την 31η.3.2022.
5. Η ισχύς της παρ. 2 του άρθρου 86 του ν. 4745/2020 (Α’ 214), περί δυνατότητας διάθεσης επιμέρους χώρων ιδιωτικών θεραπευτηρίων, δομών υγείας, παρόχων υπηρεσιών υγείας, κέντρων αποκατάστασης, καθώς και ιατρικού, νοσηλευτικού, βοηθητικού προσωπικού ιδιωτικών παρόχων υπηρεσιών υγείας προς το Δημόσιο, παρατείνεται έως και την 31η.3.2022.
6. Η ισχύς του άρθρου 22 του ν. 4683/2020, περί ισχύος συμβάσεων μεταξύ του Ε.Ο.Π.Υ.Υ. και παρόχων του, κατά την περίοδο της διάδοσης του κορωνοϊού COVID-19, παρατείνεται έως και την 31η.3.2022.
Άρθρο 20
Παράταση της διενέργειας μοριακού ελέγχου ανίχνευσης (τεστ PCR) κορωνοϊού COVID-19 στους υπόχρεους για κατάταξη στις Ένοπλες Δυνάμεις
Η ισχύς του άρθρου 3 του ν. 4790/2021 (Α’ 48), περί της διενέργειας μοριακού ελέγχου ανίχνευσης (τεστ PCR) κορωνοϊού COVID-19 στους υπόχρεους για κατάταξη στις Ένοπλες Δυνάμεις, παρατείνεται έως και την 31η.3.2022.
Άρθρο 21
Παράταση ισχύος των όρων χρήσης δοκιμασιών ταχέων μοριακών ελέγχων (rapid test) και της υποχρέωσης ηλεκτρονικής καταγραφής στο Εθνικό Μητρώο Ασθενών COVID-19
Η ισχύς του άρθρου τριακοστού πρώτου του ν. 4737/2020 (Α’ 204), περί των όρων χρήσης δοκιμασιών ταχέων μοριακών ελέγχων (rapid test) και της υποχρέωσης ηλεκτρονικής καταγραφής στο Εθνικό Μητρώο Ασθενών COVID-19, παρατείνεται έως την 31η.3.2022.
Άρθρο 22
Παράταση της διενέργειας δοκιμασιών ταχέων μοριακών ελέγχων (rapid test) από τους Ο.Τ.Α. α’ βαθμού - Τροποποίηση της παρ. 3 του άρθρου 98 του ν. 4796/2021
Η ισχύς της παρ. 3 του άρθρου 10 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο δεύτερο του ν. 4682/2020 (Α’ 76), ως προς την προμήθεια ταχέων μοριακών ελέγχων (rapid test), όπως προβλέπεται στην παρ. 3 του άρθρου 98 του ν. 4796/2021 (Α’ 63), παρατείνεται έως την 31η.3.2022.
Άρθρο 23
Παράταση της ρύθμισης περί επιπλέον σημείων διάθεσης αυτοδιαγνωστικής δοκιμασίας ελέγχου της νόσησης από κορωνοϊό COVID-19 με κρατική μέριμνα
Η ισχύς της παρ. 1 του άρθρου εξηκοστού ογδόου του ν. 4812/2021 (Α’ 110) ως προς τη δυνατότητα διάθεσης στους δικαιούχους, με κρατική μέριμνα, αυτοδιαγνωστικών δοκιμασιών ελέγχου της νόσησης από κορωνοϊό COVID-19, παρατείνεται έως την 31η.3.2022.
Άρθρο 24
Παράταση της ισχύος διαδικασίας χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς
Η ισχύς του άρθρου τριακοστού έβδομου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), περί της διαδικασίας χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς, παρατείνεται έως την 31η.3.2022.
Άρθρο 25
Παράταση της ισχύος διαδικασίας αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό
Η ισχύς του άρθρου πεντηκοστού πρώτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), περί της διαδικασίας αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό, παρατείνεται έως την 31η.3.2022.
Άρθρο 26
Παράταση της εισαγωγής μετουσιωμένης αιθυλικής αλκοόλης και δωρεάν διάθεσή της για ιατρικούς σκοπούς ή για την παρασκευή αντισηπτικών
1. Η ισχύς του άρθρου εικοστού τρίτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), περί της εισαγωγής μετουσιωμένης αιθυλικής αλκοόλης, παρατείνεται έως την 31η.3.2022.
2. Η ισχύς του άρθρου 17 του ν. 4690/2020 (Α’ 104), περί της δωρεάν διάθεσης αιθυλικής αλκοόλης προς το Υπουργείο Υγείας από νόμιμους κατόχους και από τα αζήτητα αποθέματα της Ανεξάρτητης Αρχής Δημοσίων Εσόδων για χρήση από νοσοκομεία, θεραπευτήρια και λοιπά ιδρύματα του Δημοσίου για ιατρικούς σκοπούς ή για την παρασκευή αντισηπτικών, παρατείνεται έως την 31η.3.2022.
Άρθρο 27
Παράταση της δυνατότητας μετατροπής χρήσης κλινών για την καταπολέμηση της διασποράς του κορωνοϊού COVID-19
Η ισχύς του άρθρου τριακοστού της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), περί της δυνατότητας μετατροπής χρήσης κλινών για την καταπολέμηση της διασποράς του κορωνοϊού COVID-19, παρατείνεται έως την 31η.3.2022.
Άρθρο 28
Παράταση της δυνατότητας αναγκαστικής διάθεσης χώρων
Η ισχύς του άρθρου τέταρτου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), ως προς τη δυνατότητα αναγκαστικής διάθεσης χώρων στο Δημόσιο για την κάλυψη αναγκών δημόσιας υγείας, παρατείνεται από τη λήξη της έως την 31η.3.2022.
Άρθρο 29
Αποζημίωση ιδιωτικών κλινικών και θεραπευτηρίων, που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19 - Τροποποίηση του άρθρου πεντηκοστού τρίτου του ν. 4812/2021
Στο πεντηκοστό τρίτο άρθρο του ν. 4812/2021 (Α’ 110), περί της αποζημίωσης ιδιωτικών κλινικών και θεραπευτηρίων, που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19, το πρώτο εδάφιο τροποποιείται ως προς τον χρόνο ισχύος και το άρθρο πεντηκοστό τρίτο διαμορφώνεται ως εξής:
«Άρθρο πεντηκοστό τρίτο
Αποζημίωση ιδιωτικών κλινικών και θεραπευτηρίων, που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19
Εφόσον εξακολουθεί να υφίσταται άμεσος κίνδυνος από τη διασπορά του κορωνοϊού COVID-19 και σε κάθε περίπτωση όχι πέραν της 31ης.3.2022, για τον καθορισμό της αποζημίωσης χρήσης των ιδιωτικών κλινικών και θεραπευτηρίων, που δεσμεύθηκαν αναγκαστικά και εν συνόλω από το Δημόσιο για την κάλυψη της έκτα-κτης και επιτακτικής ανάγκης δημόσιας υγείας και προστασίας του κοινωνικού συνόλου από την έξαρση του κορωνοϊού COVID-19, κατ’ εφαρμογή της παρ. 2 του άρθρου τέταρτου της από 25.2.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4682/2020 (Α’ 76), λαμβάνεται υπόψη ο μέσος όρος των εκκαθαρισμένων υποβολών για νοσηλεία και διαγνωστικές εξετάσεις προς τον Ε.Ο.Π.Υ.Υ. κατά τους προηγούμενους δώδεκα (12) μήνες, με αναγωγή στο χρονικό διάστημα της αναγκαστικής διάθεσης της εκάστοτε δεσμευόμενης καθολικά ή εν μέρει επιχείρησης στο Δημόσιο. Η αποζημίωση του πρώτου εδαφίου είναι ακατάσχετη στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν δεσμεύεται και δεν συμψηφίζεται με βεβαιωμένα χρέη στη Φορολογική Διοίκηση και το Δημόσιο εν γένει, τους Δήμους και τα νομικά τους πρόσωπα, τις περιφέρειες, τα ασφαλιστικά ταμεία ή τα πιστωτικά ιδρύματα και αφορολόγητη.».
Άρθρο 30
Παράταση της επίταξης ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19 και της αποζημίωσης της χρήσης του προς επίταξη εξοπλισμού
H ισχύς της παρ. 2 του άρθρου έκτου της από 14.3.2020 Πράξης Νομοθετικού Περιεχομένου (Α’ 64), η οποία κυρώθηκε με το άρθρο 3 του ν. 4682/2020 (Α’ 76), περί της δυνατότητας επίταξης κινητών πραγμάτων, ήτοι ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19, παρατείνεται έως την 31η.3.2022.
Άρθρο 31
Παράταση της χρήσης αεροσκαφών για τη διενέργεια αεροδιακομιδών ασθενών
Η ισχύς της παρ. 1 του άρθρου δεύτερου του ν. 4693/2020 (Α’ 116), περί της διάθεσης, οικειοθελούς προσφοράς και επίταξης αεροσκαφών για τη διενέργεια αεροδιακομιδών ασθενών, παρατείνεται έως την 31η.3.2022.
Άρθρο 32
Παράταση της χρήσης πλωτών μέσων για τη διακομιδή διά θαλάσσης ασθενών
H ισχύς του τριακοστού πρώτου άρθρου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), περί της διάθεσης, οικειοθελούς προσφοράς και επίταξης πλωτών μέσων για τη διακομιδή διά θαλάσσης ασθενών νοσούντων με κορωνοϊό COVID-19, παρατείνεται έως την 31η.3.2022.
Άρθρο 33
Παράταση των ρυθμίσεων ζητημάτων δημοσίων συμβάσεων για την αντιμετώπιση του κορωνοϊού COVID-19
1. Η ισχύς του άρθρου τρίτου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), περί της σύναψης δημοσίων συμβάσεων για τις προμήθειες υγειονομικού υλικού, φαρμάκων και μέσων προστασίας, παρατείνεται έως την 31η.3.2022.
2. Η ισχύς του άρθρου τριακοστού τέταρτου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86),περί των ζητημάτων δημοσίων συμβάσεων του Εθνικού Κέντρου Αιμοδοσίας (Ε.ΚΕ.Α.), παρατείνεται έως την 31η.3.2022.
3. Η ισχύς της παρ. 1 του άρθρου δέκατου της από 10.8.2020 Πράξης Νομοθετικού Περιεχομένου (Α’ 157), η οποία κυρώθηκε με το άρθρο 1 του ν. 4722/2020 (Α’ 177), περί της διενέργειας προμηθειών από Υγειονομικές Περιφέρειες ως Κεντρικές Αρχές Αγορών για την αντιμετώπιση του κορωνοϊού COVID-19, παρατείνεται έως την 31η.3.2022.
4. Η ισχύς του άρθρου ενδέκατου της από 10.8.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4722/2020, περί της διενέργειας προμηθειών ιατροτεχνολογικών τεστ για την αντιμετώπιση του κορωνοϊού COVID-19, παρατείνεται έως την 31η.3.2022.
5. Η ισχύς του άρθρου πέμπτου της από 10.8.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4722/2020, περί των έκτακτων προμηθειών ανταλλακτικών για το Εθνικό Κέντρο Άμεσης Βοήθειας, παρατείνεται έως την 31η.3.2022.
Άρθρο 34
Παράταση της διάθεσης ειδικού εξοπλισμού Μ.Ε.Θ. και Μ.Α.Φ. και έκτακτη ανάπτυξη κλινών Μ.Ε.Θ. και Μ.Α.Φ. λόγω εκτάκτων αναγκών δημόσιας υγείας
Η ισχύς του άρθρου δέκατου τρίτου της από 10.8.2020 Πράξης Νομοθετικού Περιεχομένου (Α’ 157), η οποία κυρώθηκε με το άρθρο 1 του ν. 4722/2020 (Α’ 177), περί της δυνατότητας διάθεσης ειδικού εξοπλισμού Μονάδων Εντατικής Θεραπείας (Μ.Ε.Θ.) και Μονάδων Αυξημένης Φροντίδας (Μ.Α.Φ.) και της έκτακτης ανάπτυξης κλινών Μ.Ε.Θ. και Μ.Α.Φ. λόγω έκτακτων αναγκών δημόσιας υγείας, παρατείνεται έως την 31η.3.2022.
Άρθρο 35
Παράταση της διαδικασίας αποδοχής δωρεών
1. Η ισχύς του άρθρου όγδοου της από 14.3.2020 Πράξης Νομοθετικού Περιεχομένου, η οποία κυρώθηκε με το άρθρο 3 του ν. 4682/2020 (Α’ 76), περί της διαδικασίας αποδοχής δωρεών ειδών ειδικού νοσοκομειακού εξοπλισμού πάσης φύσεως, μέσων ατομικής προστασίας και φαρμάκων πάσης φύσεως, παρατείνεται έως την 31η.3.2022.
2. Η ισχύς της παρ. 1 του άρθρου πεντηκοστού όγδοου της από 20.3.2020 Πράξης Νομοθετικού Περιεχομέ- νου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), περί της διαδικασίας χρηματικών δωρεών για απευθείας προμήθεια νοσοκομειακού εξοπλισμού για την καταπολέμηση της διασποράς του κορωνοϊού COVID-19, παρατείνεται έως την 31η.3.2022.
3. Η ισχύς του άρθρου δέκατου τρίτου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), περί της διαδικασίας αποδοχής δωρεών προς τον Εθνικό Οργανισμό Δημόσιας Υγείας για την καταπολέμηση του κορωνοϊού COVID-19, παρατείνεται έως την 31η.3.2022.
4. Η παρ. 1 του άρθρου 59 του ν. 4764/2020 (Α’ 256), περί της αποδοχής από τον Υπουργό Υγείας δωρεών για τον εμβολιασμό κατά του κορωνοϊού COVID-19, παρατείνεται έως την 31η.3.2022.
5. Η ισχύς του άρθρου 25 του ν. 4816/2021 (Α’ 118) ως προς τη διαδικασία αποδοχής από πλευράς των Υπουργών Ψηφιακής Διακυβέρνησης και Υγείας δωρεών, κινητών, υπηρεσιών και έργων υποστηρικτικών προς επίτευξη της ασφαλούς φύλαξης, αποθήκευσης και μεταφοράς φαρμάκων, καθώς και της διενέργειας εμβολίων κατά του COVID-19, από τρίτους, φυσικά και νομικά πρόσωπα παρατείνεται από τη λήξη της έως την 31η.3.2022.
Άρθρο 36
Παράταση δωρεών Ο.Τ.Α., Κ.Ε.Δ.Ε., ΕΝ.Π.Ε., Π.Ε.Δ. σε νοσοκομεία, λοιπές δημόσιες υγειονομικές μονάδες, Ν.Π.Δ.Δ., ιδρύματα και αστικές μη κερδοσκοπικές εταιρείες κοινωφελούς σκοπού
Η ισχύς της παρ. 6 του άρθρου 74 του ν. 4745/2020 (Α’ 214), περί της δυνατότητας των δήμων και των περιφερειών, της Κεντρικής Ένωσης Δήμων Ελλάδος (Κ.Ε.Δ.Ε.), της Ένωσης Περιφερειών Ελλάδας (ΕΝ.Π.Ε.) και των Περιφερειακών Ενώσεων Δήμων (Π.Ε.Δ.) να προβαίνουν σε δωρεές ιατρικού εξοπλισμού, οικίσκων για διεξαγωγή εξετάσεων ανίχνευσης COVID-19 και ιατροφαρμακευτικού υλικού, παρατείνεται έως την 31η.3.2022.
Άρθρο 37
Παράταση ρύθμισης για τις συμβάσεις δομών Πρωτοβάθμιας Φροντίδας Υγείας
Η ισχύς του άρθρου 31 του ν. 4764/2020 (Α’ 256), περί της σύναψης συμβάσεων για τις δομές της Πρωτοβάθμιας Φροντίδας Υγείας, παρατείνεται από τη λήξη της έως την 31η.3.2022.
Άρθρο 38
Κατάρτιση και τροποποίηση οργανισμών νοσοκομείων - Τροποποίηση του άρθρου ογδοηκοστού δεύτερου του ν. 4812/2021
Το άρθρο ογδοηκοστό δεύτερο του ν. 4812/2021 (Α’ 110), περί της δυνατότητας κατάρτισης και τροποποίησης οργανισμών νοσοκομείων, κατ’ εξαίρεση της παρ. 1 του άρθρου 20 του ν. 4622/2019 (Α’ 133), με κοινή απόφαση των Υπουργών Οικονομικών, Υγείας και Εσωτερικών, μετά από εισήγηση του Διοικητή της οικείας Υγειονομικής Περιφέρειας (Υ.Πε.), παρατείνεται ως προς την καταληκτική ημερομηνία ισχύος της έως την 31η.3.2022.
ΚΕΦΑΛΑΙΟ Ε’
ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΥΓΕΙΑΣ
Άρθρο 39
Απλοποίηση διαδικασιών παροχής υπηρεσιών υγείας
1. Η ισχύς του άρθρου πεντηκοστού τρίτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη διαδικασία επανέκδοσης γνωματεύσεων στο πληροφοριακό σύστημα υποβολής δαπανών του Εθνικού Οργανισμού Παροχής Υπηρεσιών Υγείας e-dapy, παρατείνεται έως την 31η.3.2022.
2. Η ισχύς των προθεσμιών της παρ. 3 του άρθρου 20 του ν. 4683/2020, ως προς τη θεώρηση παραπεμπτικών κατά την περίοδο διάδοσης του κορωνοϊού COVID-19, παρατείνεται έως την 31η.3.2022.
3. Η ισχύς του άρθρου εικοστού τρίτου του ν. 4737/2020 (Α’ 204), ως προς τη διαδικασία επανέκδοσης συνταγών στο σύστημα ηλεκτρονικής συνταγογράφησης και έγκρισης φαρμάκων μέσω του Συστήματος Ηλεκτρονικής Προέγκρισης, παρατείνεται έως την 31η.3.2022.
4. Η ισχύς της παρ. 2 του άρθρου 45 του ν. 4764/2020 (Α’ 256), ως προς τις μηνιαίες και επαναλαμβανόμενες γνωματεύσεις χρονίως πασχόντων, παρατείνεται έως την 31η.3.2022.
5. Στην παρ. 2 του άρθρου 38 του ν. 4865/2021 (Α’ 238), περί συνταγογράφησης φαρμάκων, θεραπευτικών πράξεων και διαγνωστικών εξετάσεων στους ανασφάλιστους και τις ευάλωτες κοινωνικές ομάδες, προστίθεται δεύτερο εδάφιο ως εξής:
«Με απόφαση του Υπουργού Υγείας, δύναται να μετατίθεται το χρονικό σημείο έναρξης ισχύος της παρ. 1, καθώς και να εξαιρούνται από το πεδίο εφαρμογής της συγκεκριμένα φάρμακα, θεραπευτικές πράξεις ή διαγνωστικές εξετάσεις.».
Άρθρο 40
Σύσταση θέσεων ειδικευόμενων νοσηλευτών -
Προϋποθέσεις απόκτησης νοσηλευτικής ειδικότητας και εξειδίκευσης - Τροποποίηση των παρ. 1, 11, 12, 13 και 17 του άρθρου 58 του ν. 4690/2020
1. Στην παρ. 1 του άρθρου 58 του ν. 4690/2020 (Α’ 104), περί των νέων ειδικοτήτων και εξειδικεύσεων της νοσηλευτικής επιστήμης, η φράση «περιεγχειρητικής νοσηλευτικής» αντικαθίσταται με τη φράση «χειρουργικής νοσηλευτικής» και η περ. α) της παρ. 1 διαμορφώνεται ως εξής:
«α) ειδικότητες ανακουφιστικής και υποστηρικτικής νοσηλευτικής φροντίδας, γεροντολογικής νοσηλευτικής, επείγουσας και εντατικής νοσηλευτικής, νοσηλευτικής δημόσιας υγείας/κοινοτικής νοσηλευτικής, νοσηλευτικής καρδιαγγειακών παθήσεων, νοσηλευτικής ψυχικής υγείας, ογκολογικής νοσηλευτικής, παθολογικής νοσηλευτικής, νοσηλευτικής παίδων, χειρουργικής νοσηλευτικής και.».
2. Στο πρώτο εδάφιο της παρ. 11 του άρθρου 58 του ν. 4690/2020 η φράση «περιεγχειρητικής νοσηλευτικής» αντικαθίσταται με τη φράση «χειρουργικής νοσηλευτικής» και η παρ. 11 διαμορφώνεται ως εξής:
«11. Ο χρόνος για τη λήψη της ειδικότητας της χειρουργικής νοσηλευτικής κατανέμεται σε θεωρητική και κλινική άσκηση στη φροντίδα ασθενών, που νοσηλεύονται σε τμήματα του χειρουργικού τομέα νοσοκομείων, στα χειρουργεία, στην αποστείρωση και σε αναισθησιολογικά τμήματα. Ως εκπαιδευτικές μονάδες των ειδικευόμενων νοσηλευτών στην ειδικότητα αυτήν ορίζονται τμήματα νοσοκομείων του Εθνικού Συστήματος Υγείας.».
3. Στο πέμπτο εδάφιο της παρ. 12 του άρθρου 58 του ν. 4690/2020, στο πέμπτο εδάφιο μετά τη φράση «Νοσηλευτές εργαζόμενοι στον δημόσιο τομέα» προστίθεται η φράση «, καθώς και υπηρετούντες σε στρατιωτικά νοσοκομεία», προστίθεται τελευταίο εδάφιο και η παρ. 12 διαμορφώνεται ως εξής:
«12. Συστήνονται δύο χιλιάδες διακόσιες πενήντα (2.250) θέσεις ειδικευομένων νοσηλευτών. Οι ανωτέρω θέσεις ειδικευομένων νοσηλευτών καταλαμβάνονται από νοσηλευτές ΠΕ σε ποσοστό τριάντα τοις εκατό (30%) και από νοσηλευτές ΤΕ σε ποσοστό εβδομήντα τοις εκατό (70%). Τα ανωτέρω ποσοστά μπορεί να μεταβάλονται μόνο στην περίπτωση ύπαρξης κενών θέσεων σε κάποια κατηγορία. Οι θέσεις στο σύνολό τους αφορούν υποψηφίους που δεν εργάζονται στον δημόσιο τομέα. Νοσηλευτές εργαζόμενοι στον δημόσιο τομέα, καθώς και υπηρετούντες σε στρατιωτικά νοσοκομεία δύνανται να καταλαμβάνουν με απόσπαση θέση υπεράριθμου ειδικευόμενου σε ποσοστό μέχρι είκοσι πέντε τοις εκατό (25%) των θέσεων ειδικευομένων νοσηλευτών κάθε εκπαιδευτικής μονάδας. Με κοινή απόφαση των Υπουργών Υγείας και Εθνικής Άμυνας καθορίζονται η διαδικασία επιλογής των υποψηφίων ειδικευομένων, καθώς και κάθε άλλη αναγκαία λεπτομέρεια.».
4. Στο τέλος της παρ. 13 του άρθρου 58 του ν. 4690/2020 προστίθεται εδάφιο σχετικά με το δικαίωμα υποβολής αίτησης για τη λήψη μίας νοσηλευτικής ειδικότητας και η παρ. 13 διαμορφώνεται ως εξής:
«13. Οι υποψήφιοι για την απόκτηση νοσηλευτικής ειδικότητας ή εξειδίκευσης πρέπει να διαθέτουν ως ελάχιστα αναγκαία προσόντα πτυχίο τριτοβάθμιας νοσηλευτικής εκπαίδευσης ή ισοτίμου σχολής της ημεδαπής ή της αλλοδαπής επίσημα αναγνωρισμένου στην Ελλάδα και άδεια ασκήσεως επαγγέλματος νοσηλευτή. Η διαδικασία επιλογής ειδικευομένων νοσηλευτών γίνεται με ευθύνη των Υ.ΠΕ. Με απόφαση του Υπουργού Υγείας δύναται να καθορίζονται τυχόν πρόσθετα κριτήρια επιλογής, γενικά και ειδικά, για κάθε ειδικότητα ή εξειδίκευση, η διαδικασία επιλογής των ειδικευόμενων νοσηλευτών από την οικεία Υ.ΠΕ., καθώς και κάθε αναγκαία λεπτομέρεια για την εφαρμογή του παρόντος. Κάθε υποψήφιος έχει δικαίωμα υποβολής αίτησης για τη λήψη μίας (1) νοσηλευτικής ειδικότητας.».
5. Στην παρ. 17 του άρθρου 58 του ν. 4690/2020 η ημερομηνία «30.9.2020» αντικαθίσταται από την ημερομηνία «30ή.6.2022» και η παρ. 17 διαμορφώνεται ως εξής:
«17. Για τη χρονική περίοδο λήψεως νοσηλευτικής ειδικότητας 2020 - 2021, η επιλογή των υποψηφίων διενεργείται από τις οικείες Υ.ΠΕ. μέχρι την 30ή.6.2022, με άμεση ένταξη των ειδικευομένων στους φορείς υποδοχείς για την ειδικότητα, σύμφωνα με τα αναφερόμενα στην παρ. 16.».
Άρθρο 41
Εποπτεία προγράμματος νοσηλευτικών ειδικοτήτων - Συντονιστές εκπαίδευσης - Απονομή τίτλου ειδικότητας - Τροποποίηση του άρθρου 59 του ν. 4690/2020
1. Η παρ. 2 του άρθρου 59 του ν. 4690/2020 (Α’ 104) αντικαθίσταται ως εξής:
«2. Με απόφαση του Διοικητή κάθε Υγειονομικής Περιφέρειας (Υ.Πε.), μετά από εισήγηση του Διοικητή του Νοσοκομείου ή του προϊσταμένου της Διεύθυνσης Δημόσιας Υγείας της οικείας Υ.Πε. ανάλογα με τον φορέα προέλευσης, ορίζονται οι συντονιστές εκπαίδευσης των ειδικευόμενων νοσηλευτών με τριετή θητεία ανά Υγειονομική Περιφέρεια, για την εποπτεία και τον συντονισμό της κλινικής και θεωρητικής εκπαίδευσής τους. Με την ίδια ή όμοια απόφαση που εκδίδεται μετά από εισήγηση, σύμφωνα με το προηγούμενο εδάφιο, ορίζονται οι αναπληρωτές συντονιστές εκπαίδευσης των ειδικευομένων νοσηλευτών με τριετή θητεία ανά εκπαιδευτική μονάδα. Ο συντονιστής εκπαίδευσης είναι νοσηλευτής ΠΕ ή ΤΕ, ελλείψει ΠΕ, κάτοχος συναφούς διδακτορικού διπλώματος ή συναφούς μεταπτυχιακού τίτλου ειδίκευσης ή τίτλου συναφούς ειδικότητας, που πληροί τις προϋποθέσεις του παρόντος και υπηρετεί σε ένα από τα νοσοκομεία ή τα κέντρα υγείας ή την Υ.Πε. Κάθε συντονιστής εκπαίδευσης ελέγχει την εφαρμογή της θεωρητικής και κλινικής εκπαίδευσης των ειδικευομένων, εγκρίνει το πρόγραμμα εναλλαγής των ειδικευομένων στους χώρους παροχής της ειδικότητας, κατανέμει τους ειδικευόμενους με απόφασή του στους χώρους άσκησής τους, εκδίδει πιστοποιητικό περάτωσης της εκπαίδευσης και ορίζει τους εκπαιδευτές της ειδικότητας σε κάθε χώρο, όπου εκπαιδεύονται, μετά από γνώμη του προϊστάμενου της νοσηλευτικής υπηρεσίας του αντίστοιχου νοσοκομείου ή του προϊσταμένου της διεύθυνσης δημόσιας υγείας της οικείας Υ.Πε. αντίστοιχα. Ο αναπληρωτής συντονιστής εκπαίδευσης κατέχει τα ίδια προσόντα με αυτά του συντονιστή εκπαίδευσης και επικουρεί το έργο του συντονιστή εκπαίδευσης στο επίπεδο που του αντιστοιχεί. Σε περίπτωση που ελλείπουν νοσηλευτές με τα προβλεπόμενα προσόντα, δύναται να ορισθεί συντονιστής εκπαίδευσης ή αναπληρωτής συντονιστής εκπαίδευσης, νοσηλευτής ΠΕ ή ΤΕ, ελλείψει ΠΕ, με συνολική πενταετή προϋπηρεσία σε τμήματα αντίστοιχης ή συναφούς ειδικότητας. Προκειμένου να ασκήσουν τα καθήκοντά τους στη συγκεκριμένη θέση, ο συντονιστής εκπαίδευσης απαλλάσσεται από τα κύρια καθήκοντά του για δύο (2) ημέρες την εβδομάδα και ο αναπληρωτής συντονιστής εκπαίδευσης απαλλάσσεται από τα κύρια καθήκοντά του για μία (1) ημέρα την εβδομάδα.».
2. Στην παρ. 5 του άρθρου 59 του ν. 4690/2020 τροποποιείται το δεύτερο εδάφιο ως προς το αντικείμενο της εξουσιοδότησης, προστίθενται τρίτο και τέταρτο εδάφιο και η παρ. 5 διαμορφώνεται ως εξής:
«5. Οι γραπτές εξετάσεις προηγούνται των προφορικών, έχουν πανελλαδικό χαρακτήρα και γίνονται με το σύστημα των ερωτήσεων πολλαπλής επιλογής σε όλο το φάσμα του γνωστικού αντικειμένου της αντίστοιχης ειδικότητας. Με απόφαση του Υπουργού Υγείας συστήνονται Κεντρική Επιτροπή Εξετάσεων Ειδικευόμενων Νοσηλευτών ανά ειδικότητα με τριετή θητεία και έδρα το Υπουργείο Υγείας για τη δημιουργία δεξαμενής τράπεζας θεμάτων, καθώς και τριμελείς επιτροπές διενέργειας εξετάσεων ανά ειδικότητα και ανά Υ.ΠΕ. για τη διενέργεια των προφορικών εξετάσεων με έδρα την έδρα της οικείας Υγειονομικής Περιφέρειας. Με την ίδια απόφαση καθορίζονται η ιδιότητα των μελών των ανωτέρω επιτροπών και το έργο τους, προσδιορίζονται η διαδικασία των εξετάσεων και ο τρόπος διαμόρφωσης της τελικής βαθμολογίας των εξεταζόμενων με αναφορά στο γραπτό και προφορικό σκέλος της εξέτασής τους, καθώς και κάθε άλλη αναγκαία λεπτομέρεια που αφορά στην εξεταστική διαδικασία. Η Κεντρική Επιτροπή Εξετάσεων Ειδικευομένων Νοσηλευτών και οι τριμελείς επιτροπές διενέργειας εξετάσεων συγκροτούνται με απόφαση του Υπουργού Υγείας.».
Άρθρο 42
Υποβολή πορισμάτων των Υποεπιτροπών της Επιτροπής Εμπειρογνωμόνων Δημόσιας Υγείας (Ε.Ε.Δ.Υ.) - Τροποποίηση της παρ. 5 του άρθρου 10 του ν. 4675/2020
Το τελευταίο εδάφιο της παρ. 5 του άρθρου 10 του ν. 4675/2020 (Α’ 54) τροποποιείται, έτσι ώστε η κάθε Υποεπιτροπή της Επιτροπής Εμπειρογνωμόνων Δημόσιας Υγείας να υποβάλει τα πορίσματά της απευθείας μόνο στο Γενικό Γραμματέα Δημόσιας Υγείας, και η παρ. 5 διαμορφώνεται ως εξής:
«5. Τα μέλη από (α) έως και (ια) της παρ. 3 συνιστούν την Εκτελεστική Επιτροπή της Ε.Ε.Δ.Υ., ενώ το σύνολο των μελών αποτελεί την Ολομέλεια. Με απόφαση του Υπουργού Υγείας ορίζονται ο Πρόεδρος, ο Αντιπρόεδρος, οι οποίοι προέρχονται από την Εκτελεστική Επιτροπή, καθώς και τα μέλη. Ο Αντιπρόεδρος αναπληρώνει τον Πρόεδρο, όταν αυτός κωλύεται, απουσιάζει ή ελλείπει. Με απόφαση του Γενικού Γραμματέα Δημόσιας Υγείας μετά από γνώμη της Ε.Ε.Δ.Υ. δύναται να συγκροτούνται Υποεπιτροπές της Ε.Ε.Δ.Υ. σε ειδικά θεματικά αντικείμενα, λόγω της ιδιαίτερης επιστημονικής τεχνογνωσίας που απαιτείται στις συγκεκριμένες θεματικές. Οι Υποεπιτροπές της Ε.Ε.Δ.Υ. αποτελούνται από τουλάχιστον τρία (3) μέλη. Σε αυτές προεδρεύει ένα (1) μέλος της Εκτελεστικής Επιτροπής, που ορίζεται ως Πρόεδρος με την απόφαση του Γενικού Γραμματέα, που συστήνει την Υποεπιτροπή της Ε.Ε.Δ.Υ. Ο Πρόεδρος της Υποεπιτροπής υποβάλλει τα πορίσματα της Υποεπιτροπής απευθείας στον Γενικό Γραμματέα Δημόσιας Υγείας.».
Άρθρο 43
Ρυθμίσεις θεμάτων Εθνικής Αρχής Ιατρικώς Υποβοηθούμενης Αναπαραγωγής - Τροποποίηση των άρθρων 19, 21 και 24 του ν. 3305/2005
1. Η παρ. 2 του άρθρου 19 του ν. 3305/2005 (Α’ 17) τροποποιείται, προκειμένου να προσαρμοσθεί στην κατάργηση της Εκτελεστικής Επιτροπής και να προσδιορισθεί κατόπιν τούτου η θέση του Εποπτικού Συμβουλίου της Εθνικής Αρχής Ιατρικώς Υποβοηθούμενης Αναπαραγωγής (Αρχής), και διαμορφώνεται ως εξής:
«2. Η Αρχή αποτελεί αυτοτελή διοικητική υπηρεσία, που υπάγεται απευθείας στον Υπουργό Υγείας, με δικό της προϋπολογισμό και δική της γραμματεία, υπόκειται στην εποπτεία και στον έλεγχο του Υπουργού Υγείας. Το Εποπτικό Συμβούλιο αποτελεί το ανώτατο διοικητικό, επιστημονικό και εκτελεστικό όργανο της Αρχής. Με απόφαση του Υπουργού Υγείας, έπειτα από γνώμη του Εποπτικού Συμβουλίου, δύνανται να εξειδικεύονται οι αρμοδιότητες της Εθνικής Αρχής Αναπαραγωγής, όπως αυτές ορίζονται στο άρθρο 20, να καθορίζονται οι λεπτομέρειες λειτουργίας του Εποπτικού Συμβουλίου, η γραμματειακή του υποστήριξη και κάθε άλλο αναγκαίο ειδικότερο ζήτημα.».
2. Στην παρ. 2 του άρθρου 21 του ν. 3305/2005 προστίθεται δεύτερο εδάφιο και η παρ. 2 διαμορφώνεται ως εξής:
«2. Πρόεδρος του Εποπτικού Συμβουλίου ορίζεται Καθηγητής ή Αναπληρωτής Καθηγητής Α.Ε.Ι., εν ενεργεία ή μη, είτε στο γνωστικό αντικείμενο του ιατρικού δικαίου είτε στο γνωστικό αντικείμενο της μαιευτικής γυναικολογίας, με πείρα σε θέματα αναπαραγωγικής υγείας. Στον Πρόεδρο του Εποπτικού Συμβουλίου της Αρχής περιέρχεται το σύνολο των αρμοδιοτήτων του Προέδρου της Αρχής. Ο Αναπληρωτής Πρόεδρος της Εθνικής Αρχής Ιατρικώς Υποβοηθούμενης Αναπαραγωγής (ΕΑΙΥΑ) καλείται και μετέχει σε όλες τις συνεδριάσεις του Εποπτικού Συμβουλίου, ακόμη και αν είναι αναπληρωματικό μέλος, χωρίς δικαίωμα ψήφου όταν παρίσταται το αντίστοιχο τακτικό μέλος.».
3. Η παρ. 8 του άρθρου 21 του ν. 3305/2005, περί της Εκτελεστικής Επιτροπής της Αρχής, καταργείται.
4. Στην παρ. 9 του άρθρου 21 του ν. 3305/2005 καταργείται το πρώτο εδάφιο και τροποποιείται το δεύτερο εδάφιο, προκειμένου να προσαρμοσθεί στην κατάργηση της Εκτελεστικής Επιτροπής της Αρχής και να επέλθουν νομοτεχνικές βελτιώσεις, και η παρ. 9 αντικαθίσταται ως εξής:
«9. Στο Εποπτικό Συμβούλιο της Αρχής περιέρχονται το αρχείο, καθώς και το σύνολο των αρμοδιοτήτων της Αρχής, όπως αυτές προβλέπονται στο άρθρο 20.».
5. Στην παρ. 2 του άρθρου 24 του ν. 3305/2005 τροποποιείται το πρώτο εδάφιο ως προς την αναφορά στο Εποπτικό Συμβούλιο της Αρχής και τον χρόνο έναρξης της καταβολής των αποδοχών του Προέδρου και των μελών του, γίνονται προσαρμογές στην κατάργηση της Εκτελεστικής Επιτροπής της Αρχής και η παρ. 2 διαμορφώνεται ως εξής:
«2. Με κοινή απόφαση των Υπουργών Οικονομικών και Υγείας καθορίζονται οι μηνιαίες αποδοχές του Προέδρου και των μελών του Εποπτικού Συμβουλίου της Αρχής, καθώς και η αποζημίωσή τους για κάθε συνεδρίαση στην οποία συμμετέχουν, η καταβολή των οποίων άρχεται από την ημερομηνία έκδοσης της απόφασης συγκρότησης του Εποπτικού Συμβουλίου της Εθνικής Αρχής Ιατρικώς Υποβοηθούμενης Αναπαραγωγής. Στον αναπληρωτή του Προέδρου και στα αναπληρωματικά μέλη καταβάλλεται το εβδομήντα τοις εκατό (70%) των αποδοχών του Προέδρου και των τακτικών μελών αντίστοιχα, εφόσον κατά βεβαίωση του Προέδρου, κατά τη διάρκεια του μηνός, έλαβαν μέρος σε συνεδριάσεις της Αρχής ή προσέφεραν άλλη υπηρεσία. Οι διατάξεις για τις δαπάνες κινήσεως των μετακινούμενων προσώπων με εντολή του Δημοσίου για εκτέλεση υπηρεσίας, που ισχύουν κάθε φορά, έχουν εφαρμογή και για τη μετακίνηση του Προέδρου και του αναπληρωτή του, καθώς και των τακτικών και αναπληρωματικών μελών του Εποπτικού Συμβουλίου της Αρχής από τον τόπο κατοικίας τους στην έδρα της Αρχής για συμμετοχή σε συνεδριάσεις και άλλη προσφορά υπηρεσιών στην Αρχή και για τη μετακίνησή τους σε τόπο διαφορετικό από τον τόπο κατοικίας τους για την εκτέλεση υπηρεσίας στο πλαίσιο της άσκησης των καθηκόντων τους. Οι ίδιες διατάξεις εφαρμόζονται και για τη μετακίνηση των υπαλλήλων της Γραμματείας της Αρχής. Ο Πρόεδρος εκδίδει τις σχετικές εντολές μετακίνησης. Η ισχύς της παρούσας αρχίζει από την ημερομηνία έκδοσης της απόφασης συγκρότησης του τρέχοντος Εποπτικού Συμβουλίου της Εθνικής Αρχής Ιατρικώς Υποβοηθούμενης Αναπαραγωγής.».
Άρθρο 44
Ρυθμίσεις για τον μηχανισμό αυτόματης επιστροφής - Τροποποίηση του άρθρου 25 του ν. 4549/2018 περί του μηχανισμού αυτόματης επιστροφής (clawback) ειδικά για τα έτη 2020 και 2021
Στο τέλος της παρ. 1 του άρθρου 25 του ν. 4549/2018 (Α’ 105) προστίθενται τρία νέα εδάφια για την αύξηση του επιτρεπόμενου ορίου δαπανών υγείας του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.), πέραν του οποίου ενεργοποιείται ο μηχανισμός αυτό- ματης επιστροφής (clawback) του άρθρου 100 του ν. 4172/2013 (Α’ 167), ειδικά για τα έτη 2020 και 2021, και για λόγους αντιμετώπισης εκτάκτων αναγκών που προέκυψαν εξαιτίας της πανδημίας του κορωνοϊού COVID-19, και η παρ. 1 διαμορφώνεται ως εξής:
«1. Ο μηχανισμός αυτόματης επιστροφής (clawback) του άρθρου 11 του ν. 4052/2012 (Α’ 41), της κατ’ εξουσιοδότηση εκδοθείσας υπό στοιχεία Γ5/63587/2015 απόφασης του Υπουργού Υγείας (Β’ 1803) και του άρθρου 100 του ν. 4172/2013 (Α’ 167), εφαρμόζεται και στα έτη 2019 έως 2025. Αρχικό έτος βάσης υπολογισμού για την πρώτη εφαρμογή του παρόντος είναι το 2018, και για καθένα από τα επόμενα έτη το εκάστοτε προηγούμενο έτος. Για το έτος 2019, η κατανομή των ορίων της φαρμακευτικής δαπάνης, της νοσοκομειακής φαρμακευτικής δαπάνης των φαρμακείων του Ε.Ο.Π.Υ.Υ., της δαπάνης για παρεχόμενες υπηρεσίες υγείας από τον Ε.Ο.Π.Υ.Υ., καθώς και της νοσοκομειακής φαρμακευτικής δαπάνης των νοσοκομείων του Ε.Σ.Υ. και του Γ.Ν.Θ. Παπαγεωργίου ορίζεται με απόφαση του Υπουργού Υγείας.
Ειδικά για τα έτη 2020-2022, τα όρια δαπανών του Ε.Ο.Π.Υ.Υ. έχουν ως εξής:
α) Φαρμακευτική δαπάνη ύψους 2.088 εκατομμυρίων ευρώ, εκ των οποίων ογδόντα επτά εκατομμυρια (87.000.000) ευρώ για τη νοσοκομειακή φαρμακευτική δαπάνη των φαρμακείων του Ε.Ο.Π.Υ.Υ. (φάρμακα υψηλού κόστους του καταλόγου 1 Α της παρ. 2 του άρθρου 12 του ν. 3816/2010) και 2.001 εκατομμύρια ευρώ για τη λοιπή φαρμακευτική δαπάνη του Ε.Ο.Π.Υ.Υ.
β) Δαπάνη υπηρεσιών υγείας ύψους 1.553 εκατομμυρίων ευρώ.
Ειδικά για τα έτη 2020-2022, το όριο της νοσοκομειακής φαρμακευτικής δαπάνης των νοσοκομείων του Ε.Σ.Υ. και του Γ.Ν.Θ. Παπαγεωργίου ορίζεται σε πεντακόσια είκοσι οκτώ(528.000.000) εκατομμύρια ευρώ.
Ειδικά για τα έτη 2020 και 2021, και για λόγους αντιμετώπισης εκτάκτων αναγκών που προέκυψαν εξαιτίας της πανδημίας του κορωνοϊού COVID-19, το επιτρεπόμενο όριο δαπανών υγείας του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.), πέραν του οποίου ενεργοποιείται ο μηχανισμός αυτόματης επιστροφής (clawback) του άρθρου 100 του ν. 4172/2013 (Α’ 167), αυξάνεται κατά δεκαέξι εκατομμύρια πεντακόσιες χιλιάδες (16.500.000) ευρώ για κάθε ένα από τα άνω έτη. Τα ανωτέρω ποσά επιμερίζονται για τα έτη 2020 και 2021 σε δεκαπέντε εκατομμύρια (15.000.000) ευρώ για την κατηγορία υπηρεσιών υγείας Ε «ΥΠΗΡΕΣΙΕΣ ΔΙΑΓΝΩΣΤΙΚΩΝ ΕΞΕΤΑΣΕΩΝ ΚΑΙ ΠΡΑΞΕΩΝ» και σε ένα εκατομμύριο πεντακόσιες χιλιάδες (1.500.000) ευρώ για την υποκατηγορία Μ2 «Π.Π. - ΑΝΑΠΝΕΥΣΤΙΚΑ - ΣΥΣΚΕΥΕΣ - ΟΞΥΓΟΝΟ». Η ανωτέρω αύξηση δεν αποτελεί βάση υπολογισμού της δαπάνης για τα επόμενα οικονομικά έτη.».
ΜΕΡΟΣ Β’
ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
ΚΕΦΑΛΑΙΟ Α’
ΕΠΕΙΓΟΥΣΕΣ ΦΟΡΟΛΟΓΙΚΕΣ ΔΙΑΤΑΞΕΙΣ
Άρθρο 45
Απαλλαγή από τον Ενιαίο Φόρο Ιδιοκτησίας Ακινήτων (Ε.Ν.Φ.Ι.Α.) για τα κτίσματα μετά του αναλογούντος οικοπέδου που ευρίσκονται σε πληγείσες περιοχές από τους σεισμούς της 24ης Ιουλίου 2021 και της 27ης Σεπτεμβρίου 2021 στην Κρήτη - Προσθήκη παρ. 7 Ε στην παρ. 7 του άρθρου 3 του ν. 4223/2013
Μετά από την παρ. 7Δ του άρθρου 3 του ν. 4223/2013 (Α’ 287) προστίθεται παρ. 7Ε, ως εξής:
«7 Ε. Ειδικά για τα έτη 2021, 2022 και 2023 απαλλάσσονται τα κτίσματα μετά του αναλογούντος οικοπέδου, που ευρίσκονται σε περιοχές που επλήγησαν από τους σεισμούς που εκδηλώθηκαν την 24η Ιουλίου 2021 και την 27η Σεπτεμβρίου 2021 στην Κρήτη, όπως αυτές οριοθετήθηκαν με την υπό στοιχεία Δ.Α.Ε.Φ.Κ.-Κ.Ε./16446/Α325/7.10.2021 (Β’ 4646) κοινή υπουργική απόφαση, όπως τροποποιήθηκε με τις υπό στοιχεία Δ.Α.Ε.Φ.Κ.-Κ.Ε/οικ. 18135/Α325/13.10.2021 (Β’ 4740) και Δ.Α.Ε.Φ.Κ-Κ.Ε./18450/Α325 (Β’ 4882/21.10.2021) κοινές υπουργικές αποφάσεις, εφόσον οι ιδιοκτήτες τους είναι κάτοχοι Δελτίου Επανελέγχου ή Έκθεσης Αυτοψίας, σύμφωνα με τα οποία το κτίριο έχει χαρακτηριστεί επικίνδυνο ή ακατάλληλο για χρήση, ή Πρωτοκόλλου Αυτοψίας Επικινδύνως Ετοιμόρροπου Κτιρίου του Υπουργείου Υποδομών και Μεταφορών, που εκδίδονται έως την 30ή.6.2022, και κατά τον κρίσιμο χρόνο η κυριότητα ή τα λοιπά εμπράγματα δικαιώματα στο ακίνητο ανήκουν στον υπόχρεο σε φόρο για τα έτη αυτά. Για τη χορήγηση της απαλλαγής υποβάλλεται αίτηση για το έτος 2021 στη Φορολογική Διοίκηση από τον δικαιούχο αυτής, η οποία ισχύει και για τα δύο (2) επόμενα έτη.».
Άρθρο 46
Παράταση ισχύος μειωμένων και υπερμειωμένων συντελεστών Φόρου Προστιθέμενης Αξίας (Φ.Π.Α.) για ορισμένα είδη και υπηρεσίες - Τροποποίηση της περ. 47 του Παραρτήματος ΙΙΙ του ν. 2859/2000 και της παρ. 2 του άρθρου 299 του ν. 4738/2020
1. Το τελευταίο εδάφιο της περ. 47 του Κεφαλαίου Α’ «ΑΓΑΘΑ» του Παραρτήματος ΙΙΙ του Κώδικα Φ.Π.Α. (ν. 2859/2000, Α’ 248) τροποποιείται ως προς τον χρόνο ισχύος και διαμορφώνεται ως εξής:
«Ο υπερμειωμένος συντελεστής του προηγούμενου εδαφίου εφαρμόζεται έως και την 30ή Ιουνίου 2022 και μετά την ημερομηνία αυτήν τα είδη αυτά υπάγονται στον μειωμένο συντελεστή Φ.Π.Α. 13%.».
2. Η παρ. 2 του άρθρου πρώτου της από 20.03.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη μείωση του συντελεστή Φ.Π.Α. για είδη ατομικής υγιεινής και προστασίας, τροποποιείται ως προς τον χρόνο ισχύος και διαμορφώνεται ως εξής:
«2. Η παρ. 1 ισχύει έως και την 30ή Ιουνίου 2022.».
3. Η παρ. 2 του άρθρου 299 του ν. 4738/2020 (Α’ 207), ως προς τη μείωση του συντελεστή Φ.Π.Α. για την εισαγωγή αντικειμένων τέχνης, συλλογών ή αρχαίων τροποποιείται ως προς τον χρόνο ισχύος και διαμορφώνεται ως εξής:
«2. Η παρ. 1 ισχύει από την ψήφιση του νόμου μέχρι και την 30ή Ιουνίου 2022.».
4. Η παρ. 5 του άρθρου 49 του ν. 4772/2021 (Α’ 17), ως προς τη μείωση του συντελεστή Φ.Π.Α. για τα εισιτήρια των ζωολογικών κήπων, τροποποιείται ως προς τον χρόνο ισχύος και διαμορφώνεται ως εξής:
«5. Το άρθρο 36 ισχύει από τη δημοσίευση του παρόντος και εφαρμόζεται μέχρι και την 30ή Ιουνίου 2022.».
Άρθρο 47
Παράταση της αναστολής επιβολής φόρου δωρεάς σε κοινωφελή νομικά πρόσωπα - Τροποποίηση του άρθρου 300 του ν. 4738/2020
Το πρώτο εδάφιο του άρθρου 300 του ν. 4738/2020 (Α’ 207) τροποποιείται ως προς τον χρόνο ισχύος και το άρθρο 300 διαμορφώνεται ως εξής:
«Άρθρο 300
Αναστολή εφαρμογής διάταξης στη φορολογία δωρεών
Η περ. α’ της ενότητας Β’ του άρθρου 43 του ν. 2961/2001 (Α’ 266) αναστέλλεται για δωρεές που πραγματοποιούνται από την ψήφιση του νόμου μέχρι τις 30.6.2022. Για το χρονικό διάστημα της παρούσας τα νομικά πρόσωπα της παρ. 3 του άρθρου 25 απαλλάσσονται από τον φόρο δωρεάς.».
Άρθρο 48
Παράταση της αναστολής καταβολής στο Δημόσιο του ποσοστού 5% επί των νοσηλίων από τις Μονάδες Χρόνιας Αιμοκάθαρσης - Τροποποίηση του άρθρου 30 του ν. 3846/2010
Η παρ. 2 του άρθρου 30 του ν. 3846/2010 (Α’ 66), ως προς την αναστολή της υποχρέωσης καταβολής στο Δημόσιο του πέντε τοις εκατό (5%) των νοσηλίων που εισπράττουν οι ιδιωτικές Μονάδες Χρόνιας Αιμοκάθαρσης, τροποποιείται ως προς τον χρόνο ισχύος και διαμορφώνεται ως εξής:
«2. Για το διάστημα από 1ης.1.2020 έως και την 30ή.6.2022, αναστέλλεται η εφαρμογή της παρ. 1 και τα καταβληθέντα ποσά που αφορούν στο διάστημα της παρούσας δύνανται να επιστρέφονται ή να συμψηφίζονται με οφειλές προς το Δημόσιο, σύμφωνα με τον Κώδικα Εισπράξεως Δημοσίων Εσόδων (ν.δ. 356/1974, Α’ 90).».
Άρθρο 49
Υπολογισμός φόρου μεταβίβασης ακινήτων, δωρεάς και γονικής παροχής για συμβόλαια που συντάσσονται από 1η.1.2022 έως 31η.1.2022
Σε οριστικά συμβόλαια μεταβίβασης ακινήτων με επαχθή αιτία ή αιτία δωρεάς ή γονικής παροχής, τα οποία συντάσσονται από την 1η Ιανουαρίου 2022 μέχρι και την 31η Ιανουαρίου 2022, για τον υπολογισμό του οικείου φόρου, θεωρείται ότι η μεταβίβαση έχει συντελεστεί κατά την 31η Δεκεμβρίου 2021, εφόσον οι σχετικές δηλώσεις υποβλήθηκαν μέχρι την ημερομηνία αυτή.
Άρθρο 50
Κίνητρα για την πραγματοποίηση δαπανών με ηλεκτρονικά μέσα πληρωμής - Τροποποίηση του άρθρου 15 του ν. 4172/2013
1. Στο τέλος της περ. δ) της παρ. 6 του άρθρου 15 του ν. 4172/2013 (Α’ 167) προστίθεται εδάφιο και η περ. δ) διαμορφώνεται ως εξής:
«δ) Οι δαπάνες απόκτησης αγαθών και λήψης υπηρεσιών με ηλεκτρονικά μέσα πληρωμής λαμβάνονται υπόψη για την εφαρμογή της περ. β) του άρθρου αυτού, εφόσον περιλαμβάνονται στις ακόλουθες ομάδες του δείκτη τιμών καταναλωτή της ΕΛ.ΣΤΑΤ.:
Ομάδα 1 (Διατροφή και μη αλκοολούχα ποτά).
Ομάδα 2 (Αλκοολούχα ποτά και καπνός).
Ομάδα 3 (Ένδυση και υπόδηση).
Ομάδα 4 (Στέγαση), εξαιρουμένων των ενοικίων.
Ομάδα 5 (Διαρκή αγαθά, είδη νοικοκυριού και υπηρεσίες).
Ομάδα 6 (Υγεία).
Ομάδα 7 (Μεταφορές), εξαιρουμένης της δαπάνης για τέλη κυκλοφορίας και της αγοράς οχημάτων, πλην των ποδηλάτων.
Ομάδα 8 (Επικοινωνίες).
Ομάδα 9 (Αναψυχή, πολιτιστικές δραστηριότητες), εξαιρουμένης της αγοράς σκαφών, αεροπλάνων και αεροσκαφών).
Ομάδα 10 (Εκπαίδευση).
Ομάδα 11 (Ξενοδοχεία, καφέ, εστιατόρια).
Ομάδα 12 (Άλλα αγαθά και υπηρεσίες).
Ειδικά για τα φορολογικά έτη 2022 έως και 2025, ορισμένες υποκατηγορίες δαπανών της Ομάδας 6 (Υγεία), ως προς τις οποίες δεν είναι ευρέως διαδεδομένη η χρήση ηλεκτρονικών συναλλαγών, υπολογίζονται στο διπλάσιο της αξίας τους για την κάλυψη του απαιτούμενου ποσού δαπανών της περ. β) της παρ. 6.».
2. Το πρώτο εδάφιο της περ. ζ) της παρ. 6 του άρθρου 15 του ν. 4172/2013 αντικαθίσταται και η περ. ζ) διαμορφώνεται ως εξής:
«ζ) Με απόφαση του Υπουργού Οικονομικών, μετά από εισήγηση του Διοικητή της Α.Α.Δ.Ε., καθορίζονται οι υποκατηγορίες δαπανών του τελευταίου εδαφίου της περ. δ) και κάθε άλλη αναγκαία λεπτομέρεια για την εφαρμογή της παρούσας παραγράφου. Με απόφαση του Διοικητή της Α.Α.Δ.Ε. καθορίζεται η διαδικασία συγκέντρωσης των απαραίτητων δεδομένων από τους παρόχους υπηρεσιών πληρωμών.».
3. Μετά την παρ. 6 του άρθρου 15 του ν. 4172/2013 προστίθεται παρ. 7 ως εξής:
«7. α) Ειδικά για τα φορολογικά έτη 2022 έως και 2025, από το φορολογητέο εισόδημα του φυσικού προσώπου από μισθωτή εργασία και συντάξεις, επιχειρηματική δραστηριότητα και ακίνητη περιουσία, αποκλειστικά και μόνο για τον υπολογισμό του φόρου εισοδήματος, αφαιρείται αναλογικά ποσό ίσο με το τριάντα τοις εκατό (30%) των δαπανών λήψης υπηρεσιών, για ορισμένες δαπάνες των Ομάδων 4 (Στέγαση), 5 (Υπηρεσίες), 7 (Μεταφορές), 9 (Αναψυχή, πολιτιστικές δραστηριότητες), 10 (Εκπαίδευση), 12 (Υπηρεσίες) της περ. δ) της παρ. 6 που πραγματοποιούνται με ηλεκτρονικά μέσα πληρωμής σύμφωνα με την περ. α) της ως άνω παραγράφου. Το αφαιρούμενο ποσό εισοδήματος δεν υπερβαίνει το ποσό των πέντε χιλιάδων (5.000) ευρώ ετησίως ούτε το πραγματικό εισόδημα από μισθωτή εργασία και συντάξεις, επιχειρηματική δραστηριότητα και ακίνητη περιουσία.
β) Με απόφαση του Υπουργού Οικονομικών, μετά από εισήγηση του Διοικητή της Α.Α.Δ.Ε., δύνανται να καθορίζονται συγκεκριμένες δαπάνες λήψης υπηρεσιών ως προς τις οποίες δεν είναι ευρέως διαδεδομένη η χρήση ηλεκτρονικών συναλλαγών, για τις οποίες εφαρμόζεται η περ. α), καθώς και κάθε άλλη αναγκαία λεπτομέρεια για την εφαρμογή της παρούσας.».
Άρθρο 51
Παράταση της προθεσμίας εξέτασης των αιτήσεων και έκδοσης αποφάσεων για την υπαγωγή στο άρθρο 5Γ του ν. 4172/2013 - Τροποποίηση της παρ. 69 του άρθρου 72 του ν. 4172/2013
Το δεύτερο εδάφιο της παρ. 69 του άρθρου 72 του ν. 4172/2013 (Α’ 167) τροποποιείται ως προς την προθεσμία της Φορολογικής Διοίκησης για την εξέταση και έκδοση απόφασης επί των αιτήσεων υπαγωγής στο άρθρο 5Γ του ν. 4172/2013, και η παρ. 69 διαμορφώνεται ως εξής:
«69. Ειδικά για τις αιτήσεις υπαγωγής στον ειδικό τρόπο φορολόγησης εισοδήματος από μισθωτή εργασία και επιχειρηματική δραστηριότητα που προκύπτει στην ημεδαπή, φυσικών προσώπων που μεταφέρουν τη φορολογική τους κατοικία στην Ελλάδα, οι οποίες θα υποβληθούν εντός του έτους 2021 και αφορούν σε ανάληψη υπηρεσίας ή έναρξη εργασιών ατομικής επιχείρησης που έλαβε χώρα μέχρι τις 31 Ιουλίου του έτους αυτού, κατ’ εφαρμογή της παρ. 3 του άρθρου 5Γ, ως καταληκτική ημερομηνία υποβολής της σχετικής αίτησης ορίζεται η 30ή Σεπτεμβρίου 2021. Η Φορολογική Διοίκηση εξετάζει την αίτηση και εκδίδει απόφαση επί της αίτησης, το αργότερο μέχρι την 17η Ιανουαρίου 2022.».
Άρθρο 52
Μεταβολή χρόνου έναρξης ισχύος του άρθρου 48Α του ν. 4172/2013 - Τροποποίηση της περ. α’ της παρ. 18 του άρθρου 66 του ν. 4646/2019
Η περ. α’ της παρ. 18 του άρθρου 66 του ν. 4646/2019 (Α’ 201), ως προς την έναρξη ισχύος του άρθρου 48Α του ν. 4172/2013 (Α’ 167), περί απαλλαγής υπό όρους των νομικών προσώπων που είναι φορολογικοί κάτοικοι Ελλάδας από τον φόρο υπεραξίας μεταβίβασης τίτλων συμμετοχής, αντικαθίσταται ως εξής:
«18.α. Το άρθρο 48Α του ν. 4172/2013, όπως προστίθεται με το άρθρο 20 του παρόντος, έχει εφαρμογή για τα εισοδήματα που αποκτώνται από 1η.1.2020 και μετά.».
Άρθρο 53
Επέκταση της μείωσης τελών κυκλοφορίας τουριστικών λεωφορείων και για το έτος 2022 - Τροποποίηση του άρθρου 20 του ν. 2948/2001
Οι υποπερ. δ1) και δ2) της περ. Β’ της παρ. 1 του άρθρου 20 του ν. 2948/2001 (Α’ 242) τροποποιούνται, προκειμένου να επεκταθεί η μείωση των τελών κυκλοφορίας των τουριστικών λεωφορείων που ίσχυσε το έτος 2021 και στο 2022, και οι υποπερ. δ1) και δ2) διαμορφώνονται ως εξής:
«δ1) Εξαιρετικά για τα έτη 2021 και 2022, για τα τουριστικά λεωφορεία καταβάλλονται τέλη κυκλοφορίας σύμφωνα με τον κατωτέρω πίνακα:
Κατηγορία Τουριστικά 	θέσεις καθήμενων 	τέλη κυκλοφορίας (σε ευρώ)
Α’ 	έως 40 	215
Β’ 	41 και άνω 	300

δ2) Εξαιρετικά για τα έτη 2021 και 2022, τα επιπλέον ποσά τελών κυκλοφορίας που έχουν καταβληθεί από ιδιοκτήτες τουριστικών λεωφορείων βάσει του τρίτου πίνακα της υποπερ. δ’ (τουριστικά λεωφορεία) είναι αχρεωστήτως καταβληθέντα και επιστρέφονται σύμφωνα με τις κείμενες διατάξεις.».
Άρθρο 54
Επιτροπή Εξώδικης Επίλυσης Φορολογικών Διαφορών - Τροποποίηση του άρθρου 16 του ν. 4714/2020
Στο άρθρο 16 του ν. 4714/2020 (Α’ 148): α) στην παρ. 3 τροποποιείται το τρίτο εδάφιο ως προς τον χρόνο εφαρμογής και αντικαθίσταται το τελευταίο εδάφιο, β) στην παρ. 4 τροποποιείται το προτελευταίο εδάφιο, προκειμένου να γίνεται αναφορά στα εκκρεμή και όχι στα κατατεθέντα για τη διαφορά δικόγραφα, γ) στο πρώτο εδάφιο της παρ. 6, καθώς και στο πρώτο και τρίτο εδάφιο της παρ. 9 εξειδικεύεται η αναφορά στα Μέλη των Τμημάτων της Επιτροπής, δ) η παρ. 8 τροποποιείται, προκειμένου να γίνεται αναφορά στην καταβολή του ποσού του κύριου φόρου και όχι και του αυτοτελούς προστίμου, ε) στην παρ. 10 τροποποιείται το πρώτο εδάφιο ως προς την ανά συνεδρίαση αμοιβή των πρώην δικαστικών λειτουργών, των μελών του κύριου προσωπικού του Νομικού Συμβουλίου του Κράτους και του Γενικού Προϊσταμένου της Επιτροπής και ως προς την πρόβλεψη αμοιβής των εισηγητών εφοριακών υπαλλήλων και προστίθεται νέο τελευταίο εδάφιο, στ) προστίθεται παρ. 15 και το άρθρο διαμορφώνεται ως εξής:
«Άρθρο 16
Επιτροπή Εξώδικης Επίλυσης Φορολογικών Διαφορών
1. Συστήνεται στη Γενική Γραμματεία Φορολογικής Πολιτικής και Δημόσιας Περιουσίας, Επιτροπή Εξώδικης Επίλυσης Φορολογικών Διαφορών. Έργο της Επιτροπής είναι η εξώδικη επίλυση των εκκρεμών ενώπιον του Συμβουλίου της Επικρατείας και των Τακτικών Διοικητικών Δικαστηρίων φορολογικών διαφορών. Έδρα της Επιτροπής ορίζεται η Αθήνα και Παράρτημα της Επιτροπής λειτουργεί στη Θεσσαλονίκη. Η Επιτροπή λειτουργεί σε τριμελή Τμήματα, ο συνολικός αριθμός των οποίων δεν μπορεί να υπερβεί τα δέκα (10). Τα Τμήματα της Επιτροπής, τα οποία λειτουργούν στην Αθήνα είναι αρμόδια για τις υποθέσεις, οι οποίες εκκρεμούν ενώπιον του Συμβουλίου της Επικρατείας, των Διοικητικών Εφετείων Αθήνας, Πειραιά, Πατρών, Τρίπολης και Χανίων και των Διοικητικών Πρωτοδικείων που εδρεύουν στις Περιφέρειες αυτών. Τα Τμήματα της Επιτροπής, τα οποία λειτουργούν στην Θεσσαλονίκη είναι αρμόδια για τις υποθέσεις, οι οποίες εκκρεμούν ενώπιον των Διοικητικών Εφετείων Θεσσαλονίκης, Λάρισας, Ιωαννίνων και Κομοτηνής και των Διοικητικών Πρωτοδικείων που εδρεύουν στις Περιφέρειες αυτών. Πρόεδρος εκάστου Τμήματος ορίζεται πρώην δικαστικός λειτουργός των Διοικητικών Δικαστηρίων με βαθμό τουλάχιστον Προέδρου Εφετών.
Μέλη εκάστου Τμήματος ορίζονται ένας πρώην δικαστικός λειτουργός των Διοικητικών Δικαστηρίων με βαθμό τουλάχιστον Εφέτη και ένα (1) μέλος του κύριου προσωπικού του Νομικού Συμβουλίου του Κράτους. Στα Τμήματα εισηγούνται χωρίς δικαίωμα ψήφου εφοριακοί υπάλληλοι. Της Επιτροπής προΐσταται Γενικός Προϊστάμενος. Ως Γενικός Προϊστάμενος ορίζεται πρώην μέλος του Συμβουλίου της Επικρατείας ή πρώην δικαστικός λειτουργός των διοικητικών δικαστηρίων με βαθμό τουλάχιστον Προέδρου Εφετών. Ο Γενικός Προϊστάμενος επιβλέπει και συντονίζει τις εργασίες των Τμημάτων της Επιτροπής χωρίς να συμμετέχει σε αυτές και κατανέμει στα Τμήματα τις ασκηθείσες αιτήσεις. Σε περίπτωση απουσίας, κωλύματος ή έλλειψης του Γενικού Προϊσταμένου αυτός αναπληρώνεται από τον Πρόεδρο Τμήματος που ορίζεται με την απόφαση της παρ. 2. Σε περίπτωση απουσίας, κωλύματος ή έλλειψης Προέδρου ή μέλους Τμήματος, αυτός ή αυτό αναπληρώνεται από Πρόεδρο ή μέλος άλλου Τμήματος αντίστοιχα με πράξη του Γενικού Προϊσταμένου.
2. Ο Γενικός Προϊστάμενος και ο αναπληρωτής αυτού Πρόεδρος Τμήματος, τα τακτικά μέλη, οι εισηγητές εφοριακοί υπάλληλοι και οι Γραμματείς της Επιτροπής ορίζονται με απόφαση του Υπουργού Οικονομικών. Τα μέλη της Επιτροπής που είναι πρώην δικαστικοί λειτουργοί, ορίζονται μετά από πρόταση του Γενικού Επιτρόπου των Διοικητικών Δικαστηρίων. Τα μέλη της Επιτροπής που είναι μέλη του κυρίου προσωπικού του Νομικού Συμβουλίου του Κράτους, ορίζονται μετά από πρόταση του Προέδρου αυτού.
3. Ο διάδικος φορολογούμενος σε εκκρεμείς ενώπιον του Συμβουλίου της Επικρατείας και των Τακτικών Διοικητικών Δικαστηρίων διαφορές από πράξη επιβολής φόρου ή προστίμων κατά τη φορολογική νομοθεσία μπορεί να υποβάλει αίτηση ενώπιον της Επιτροπής της παρ. 1 με αίτημα την εξώδικη επίλυση της διαφοράς. Η αίτηση υποβάλλεται ηλεκτρονικά έως τις 31 Δεκεμβρίου 2020. Το αίτημα μπορεί να αφορά μόνο σε υποθέσεις που εκκρεμούν και δεν έχουν συζητηθεί, ενώπιον του Συμβουλίου της Επικρατείας και των τακτικών διοικητικών δικαστηρίων έως τις 31 Δεκεμβρίου 2020. Το προηγούμενο εδάφιο καταλαμβάνει και τις εκκρεμείς υποθέσεις ενώπιον της Επιτροπής της παρ. 1.
4. Με την αίτηση εξώδικης επίλυσης μπορεί να προβληθούν παραδεκτά οι κάτωθι περιοριστικά αναφερόμενοι ισχυρισμοί:
α) Παραγραφή του δικαιώματος του Δημοσίου να επιβάλει τον επίδικο φόρο ή πρόστιμο λόγω παρόδου του χρόνου εντός του οποίου η Φορολογική Διοίκηση είχε δικαίωμα προς καταλογισμό αυτών.
β) Παραγραφή του δικαιώματος του Δημοσίου να επιβάλει τον επίδικο φόρο ή πρόστιμο λόγω λήψης φορολογικού πιστοποιητικού χωρίς επιφύλαξη.
γ) Εσφαλμένο καταλογισμό του φόρου ή προστίμου λόγω πρόδηλης έλλειψης φορολογικής υποχρέωσης ή αριθμητικού σφάλματος.
δ) Αναδρομική εφαρμογή της ευμενέστερης φορολογικής κύρωσης σύμφωνα με όσα έχουν γίνει δεκτά από τη νομολογία του ΣτΕ.
ε) Μείωση του πρόσθετου φόρου, του τόκου, των προσαυξήσεων και των προστίμων γενικώς, δυνάμει της παρ. 8.
Οι ισχυρισμοί των περ. α) έως δ) πρέπει να περιλαμβάνονται στα εκκρεμή για τη διαφορά δικόγραφα, τα οποία προσκομίζονται με επιμέλεια του φορολογουμένου. Το αίτημα εξώδικης επίλυσης είναι απαράδεκτο όταν το εκκρεμές ένδικο βοήθημα ή μέσο, ενώπιον του Συμβουλίου της Επικρατείας και των τακτικών διοικητικών δικαστηρίων, είναι, κατά την κρίση της επιτροπής, εκπρόθεσμο.
5. Η αίτηση υποχρεωτικά υπογράφεται από δικηγόρο και αναφέρει το όνομα, επώνυμο, πατρώνυμο, αριθμό φορολογικού μητρώου, την ηλεκτρονική διεύθυνση και την ακριβή διεύθυνση της κατοικίας του φορολογουμένου, του νόμιμου αντιπροσώπου του, αν υποβάλλεται δε από νομικό πρόσωπο, ένωση προσώπων ή ομάδα περιουσίας, την επωνυμία και την έδρα τους, τον αριθμό φορολογικού μητρώου, καθώς και το όνομα, επώνυμο, πατρώνυμο, αριθμό φορολογικού μητρώου, ηλεκτρονική διεύθυνση και την ακριβή διεύθυνση της κατοικίας και του χώρου εργασίας του εκπροσώπου τους.
6. Η εξέταση των αιτήσεων εξώδικης επίλυσης ολοκληρώνεται το αργότερο έως τις 28 Μαΐου 2021 και τα πρακτικά εξώδικης επίλυσης εκδίδονται έως τις 31 Ιουλίου 2021, ημερομηνία, κατά την οποία λήγει η θητεία του Γενικού Προϊσταμένου, των μελών των Τμημάτων της Επιτροπής και των Γραμματέων. Αιτήσεις που δεν εξετάστηκαν μέχρι τις 28 Μαΐου 2021, θεωρείται ότι απορρίφθηκαν σιωπηρά και επανεισάγονται με επιμέλεια της Γραμματείας των Επιτροπών στο αρμόδιο Δικαστήριο χωρίς τη σύνταξη πρακτικού. Για όσο διάστημα η υπόθεση εκκρεμεί ενώπιον των Επιτροπών, η δίκη ενώπιον του Συμβουλίου της Επικρατείας ή του αρμοδίου τακτικού διοικητικού δικαστηρίου αναστέλλεται. Η αναστολή δεν καταλαμβάνει την προσωρινή δικαστική προστασία.
7. Η Επιτροπή ελέγχει τους προβαλλόμενους ισχυρισμούς με βάση τη νομολογία και την πάγια πρακτική της Φορολογικής Διοίκησης. Μπορεί να προτείνει την εν όλω ή εν μέρει αποδοχή ή την απόρριψη του αιτήματος, υποβάλλει δε, σε κάθε περίπτωση, συγκεκριμένη πρόταση στον αιτούντα, στην οποία αναγράφονται τα ποσά του κύριου φόρου, των πρόσθετων φόρων, των τόκων, των προσαυξήσεων και των προστίμων. Για την καταβολή του ποσού του συμβιβασμού που εμπεριέχεται στην ανωτέρω πρόταση εφαρμόζεται η παρ. 8. Η πρόταση της Επιτροπής περιέχει επαρκή αιτιολογία και κοινοποιείται στον αιτούντα από τη γραμματεία της Επιτροπής, σύμφωνα με το άρθρο 5 του ν. 4174/2013 (Α’ 170). Εάν ο αιτών αποδεχθεί την πρόταση της Επιτροπής εντός πέντε (5) εργάσιμων ημερών από την κοινοποίηση αυτής, συντάσσεται σχετικό πρακτικό εξώδικης επίλυσης, το οποίο δημοσιεύεται στον ιστότοπο του Υπουργείου Οικονομικών, τηρουμένων των διατάξεων περί προστασίας των προσωπικών δεδομένων. Η αποδοχή επιβεβαιώνεται με την υπογραφή της πρότασης από τον αιτούντα. Ο αιτών κατά το χρονικό σημείο της υπογραφής της πρότασης, επιλέγει και τον επιθυμητό αριθμό δόσεων. Ο αριθμός των δόσεων είναι ίδιος, τόσο για την καταβολή του κύριου φόρου όσο και για την καταβολή των πρόσθετων φόρων, τόκων, προσαυξήσεων και προστίμων. Το πρακτικό εξώδικης επίλυσης είναι εκτελεστός τίτλος κατά την έννοια του άρθρου 45 του ν. 4174/2013 (Α’ 170) και το αναγραφόμενο σε αυτό ποσό βεβαιώνεται ως δημόσιο έσοδο, ενώ η αρχική βεβαίωση διαγράφεται. Η διαγραφή της αρχικής βεβαίωσης συνεπάγεται την αναστολή της προθεσμίας παραγραφής του αρχικού τίτλου βεβαίωσης έως την ολοσχερή εξόφληση της οφειλής που προκύπτει από το πρακτικό. Το ως άνω πρακτικό που κοινοποιείται στον αιτούντα από τη γραμματεία της Επιτροπής, επιλύει αμετάκλητα την εκκρεμή διαφορά και δεν προσβάλλεται με κανένα ένδικο βοήθημα ή μέσο, εφόσον επί του συνολικού ποσού που προκύπτει για τον φορολογούμενο, καταβληθεί ποσοστό τουλάχιστον τριάντα τοις εκατό (30%) του κύριου φόρου που οφείλεται ή ποσοστό είκοσι πέντε τοις εκατό (25%) σε περίπτωση αυτοτελών προστίμων, εντός δέκα (10) εργάσιμων ημερών από την κοινοποίησή του και χωρίσει νομίμως η εξόφληση του συνόλου αυτού, σύμφωνα με τα οριζόμενα στην παρ. 8. Ποσά που έχουν καταβληθεί έναντι του κύριου φόρου ή του αυτοτελούς προστίμου συνυπολογίζονται κατά τον προσδιορισμό του ποσοστού του τριάντα τοις εκατό (30%) ή του ποσοστού είκοσι πέντε τοις εκατό (25%) αντίστοιχα. Αν δεν τηρηθούν οι όροι των προηγούμενων εδαφίων, καθώς και εάν δεν καταβληθούν δύο (2) συνεχόμενες μηνιαίες δόσεις ή καθυστερήσει η καταβολή των δύο (2) τελευταίων δόσεων για το αντίστοιχο χρονικό διάστημα, ο συμβιβασμός ανατρέπεται αναδρομικά, θεωρείται ότι δεν επήλθε ποτέ και καταβληθέντα ποσά θεωρούνται ότι καταβλήθηκαν έναντι της οφειλής του αρχικού τίτλου, ο οποίος βεβαιώνεται εκ νέου ως δημόσιο έσοδο. Σε περίπτωση μη αποδοχής από τον αιτούντα της πρότασης της επιτροπής, συντάσσεται πρακτικό ματαίωσης της εξώδικης επίλυσης. Το πρακτικό εξώδικης επίλυσης ή το πρακτικό ματαίωσης αυτής κοινοποιούνται άμεσα, με επιμέλεια της γραμματείας των επιτροπών, στο δικαστήριο, στο οποίο εκκρεμεί η υπόθεση. Με την κοινοποίηση του πρακτικού εξώδικης επίλυσης η υπόθεση τίθεται αυτοδίκαια στο αρχείο με πράξη του προέδρου του δικαστηρίου. Σε περίπτωση μη αποδοχής από τον αιτούντα της πρότασης της επιτροπής και σύνταξης πρακτικού ματαίωσης της εξώδικης επίλυσης η ανασταλείσα δίκη συνεχίζεται.
8. Η καταβολή του ποσού του κύριου φόρου, το οποίο προκύπτει από τον συμβιβασμό μετά από την αφαίρεση του ποσοστού τριάντα τοις εκατό (30%) κατά την παρ. 7, πραγματοποιείται σε 1 έως 24 δόσεις χωρίς να ισχύουν επ’ αυτού τα αναγραφόμενα στον κατωτέρω πίνακα ποσοστά έκπτωσης. Σε περίπτωση προβολής του ισχυρισμού της περ. ε) της παρ. 4, η καταβολή αποκλειστικά των αναλογούντων προσθέτων φόρων, τόκων, προσαυξήσεων και προστίμων πραγματοποιείται με κλιμακούμενο ποσοστό έκπτωσης, αναλόγως προς τον αριθμό των δόσεων που έχει επιλέξει ο φορολογούμενος ως κατωτέρω:
Αριθμός δόσεων	Ποσοστό έκπτωσης (%)
1	75
2-4	65
5-8	55
9-12	50
13-16	45
17-20	40
21-24	35

Η καταβολή των ανωτέρω δόσεων δεν επιβαρύνεται με τόκο, τέλος χαρτοσήμου ή οποιοδήποτε άλλο ποσό. Ποσά που έχουν καταβληθεί έναντι του κύριου φόρου, των πρόσθετων φόρων, των τόκων, των προσαυξήσεων και των προστίμων συνυπολογίζονται. Το ποσό του συμβιβασμού δεν δύναται να υπαχθεί σε άλλη νομοθετική ρύθμιση τμηματικής καταβολής.
9. Ο Γενικός Προϊστάμενος, ο Πρόεδρος και τα μέλη των Τμημάτων της Επιτροπής ασκούν τα καθήκοντά τους ανεξάρτητα, χωρίς να δέχονται οδηγίες ή υποδείξεις. Μπορούν να παυθούν με απόφαση του Υπουργού Οικονομικών μόνο για σοβαρούς λόγους που άπτονται της εκτέλεσης των καθηκόντων τους. O Γενικός Προϊστάμενος, ο Πρόεδρος και τα μέλη των Τμημάτων της Επιτροπής δεν εξετάζονται, δεν διώκονται και δεν υπέχουν ποινική και αστική ευθύνη για αιτιολογημένη γνώμη ή εισήγηση ή πρόταση που διατύπωσαν ή απόφαση που εξέδωσαν ή παράλειψή τους κατά την άσκηση των καθηκόντων τους, εκτός από την περίπτωση που ενήργησαν με πρόθεση και με σκοπό να προσπορίσουν στον εαυτό τους ή σε άλλον παράνομο περιουσιακό όφελος ή να βλάψουν το Δημόσιο ή άλλον κατά τα οριζόμενα στις κείμενες ποινικές διατάξεις ή σε περίπτωση παραβίασης του απορρήτου των πληροφοριών και στοιχείων που περιήλθαν σε γνώση τους κατά την άσκηση των καθηκόντων τους κατά το άρθρο 17 του ν. 4174/2013. Για πράξεις ή παραλείψεις του προηγουμένου εδαφίου, ποινική δίωξη ασκείται μόνο ύστερα από αίτηση του Διοικητή της Εθνικής Αρχής Διαφάνειας (Ε.Α.Δ.) στην οποία τεκμηριώνεται ειδικά και εμπεριστατωμένα ότι οι ανωτέρω πράξεις ή παραλείψεις τελέστηκαν σύμφωνα με τα οριζόμενα στο προηγούμενο εδάφιο. Προς τον σκοπό αυτόν, η Ε.Α.Δ. μπορεί να ζητά στοιχεία ή να διαβιβάζει τις όποιες αναφορές ή καταγγελίες κατά πράξεων ή παραλείψεων του Γενικού Προϊσταμένου, του Προέδρου και των μελών των ως άνω Επιτροπών σε κάθε άλλη αρμόδια αρχή ή υπηρεσία, προκειμένου να συνδράμει, με κάθε πρόσφορο μέσο, το έργο της Ε.Α.Δ. Σε κάθε περίπτωση οι ως άνω αρχές και υπηρεσίες υποχρεούνται να απαντούν σε αιτήματα της Ε.Α.Δ. ή να εξετάζουν και να αποφαίνονται επί διαβιβασθεισών σε αυτές καταγγελιών εντός τεσσάρων (4) μηνών από την παραλαβή τους. Για την υποβοήθηση του έργου της αρμόδιας οργανικής μονάδας της Ε.Α.Δ. αποσπώνται δύο (2) υπάλληλοι της Α.Α.Δ.Ε. με αποδεδειγμένη εμπειρία στα ως άνω θέματα ως Επιθεωρητές Ελεγκτές, με κοινή απόφαση του Διοικητή της Ε.Α.Δ. και του Διοικητή της Α.Α.Δ.Ε., για χρονικό διάστημα δύο (2) ετών, που μπορεί να ανανεωθεί άπαξ, χωρίς να απαιτείται σχετική πρόσκληση ή γνώμη του οικείου Υπηρεσιακού Συμβουλίου. Εντός αποκλειστικής προθεσμίας τεσσάρων (4) μηνών από την έναρξη ισχύος του παρόντος ή έως την ημερομηνία συμπλήρωσης της παραγραφής του σχετικού εγκλήματος αν αυτή επέρχεται νωρίτερα, ο Διοικητής της Ε.Α.Δ. μπορεί να υποβάλει γραπτή αίτηση για τη συνέχιση εκκρεμών ποινικών διαδικασιών κατά του Γενικού Προϊσταμένου, του Προέδρου και των μελών των ως άνω Επιτροπών, υπό τους όρους της παρούσας. Εντός της προθεσμίας του προηγούμενου εδαφίου, δεν εκδικάζονται οι σχετικές υποθέσεις και χορηγείται αυτεπαγγέλτως αναβολή. Εφόσον δεν υποβληθεί αίτηση, παύει η ποινική δίωξη και η υπόθεση τίθεται στο αρχείο.
10. Για τους πρώην δικαστικούς λειτουργούς και για τα μέλη του κυρίου προσωπικού του Νομικού Συμβουλίου του Κράτους που συμμετέχουν στα Τμήματα της Επιτροπής, προβλέπεται αμοιβή ανά συνεδρίαση ύψους τριακόσια τριάντα (330) ευρώ, για τους εισηγητές εφοριακούς υπαλλήλους εκατόν είκοσι (120) ευρώ και για τον Γενικό Προϊστάμενο της Επιτροπής μηνιαία αμοιβή που ισούται με τη μηνιαία αμοιβή του Προέδρου του Τμήματος της Επιτροπής που λαμβάνει την ανώτερη αμοιβή. Η αμοιβή του προηγούμενου εδαφίου φορολογείται αυτοτελώς με συντελεστή δεκαπέντε τοις εκατό (15%) και εξάντληση της φορολογικής υποχρέωσης, κατά παρέκκλιση από κάθε γενική ή ειδική διάταξη. Η καταβολή της αμοιβής του προηγουμένου εδαφίου δεν συνεπάγεται την αναστολή ή την περικοπή καταβολής της σύνταξης των πρώην δικαστικών λειτουργών κατά παρέκκλιση από κάθε αντίθετη γενική ή ειδική διάταξη. Το σύνολο των πρόσθετων αμοιβών των εισηγητών εφοριακών υπαλλήλων δεν μπορεί να υπερβαίνει το όριο της παρ. 3 του άρθρου 21 του ν. 4354/2015 (Α’ 176), υπολογιζόμενου σε ετήσια βάση.
11. Με απόφαση του Υπουργού Οικονομικών καθορίζεται κάθε ειδικότερο ή λεπτομερειακό ζήτημα σχετικά με την οργάνωση και λειτουργία της επιτροπής, τον αριθμό των τμημάτων, τον τόπο συνεδρίασης αυτής, την τηρητέα ενώπιόν της διαδικασία, τον τρόπο έκδοσης των αποφάσεών της, τα δικαιολογητικά και λοιπά έγγραφα, τα οποία οφείλει να προσκομίζει ο αιτών, την ημερομηνία έναρξης λειτουργίας της, την παράταση της προθεσμίας υποβολής της αίτησης του δεύτερου εδαφίου της παρ. 3 και των προθεσμιών της παρ. 6, καθώς και κάθε αναγκαίο θέμα για την εφαρμογή του παρόντος. Με απόφαση του Διοικητή της Ανεξάρτητης Αρχής Δημοσίων Εσόδων (Α.Α.Δ.Ε.) καθορίζεται κάθε ειδικότερο θέμα σχετικά με τη διαδικασία βεβαίωσης και είσπραξης του ποσού που προκύπτει από το πρακτικό συμβιβασμού.
12. Εφόσον εις βάρος του αιτούντος έχουν επιβληθεί και πρόσθετοι φόροι, τόκοι, προσαυξήσεις και πρόστιμα, λογίζεται ότι στο αίτημα εξώδικης επίλυσης της φορολογικής διαφοράς εμπεριέχεται και αίτημα για μείωσή τους, σύμφωνα με τα οριζόμενα στην παρ. 8.
13. Με εξαίρεση τα αναφερόμενα στα δύο πρώτα εδάφια, η παρ. 9 καταλαμβάνει τον Προέδρο και τα μέλη της Επιτροπής Διοικητικής Επίλυσης Φορολογικών Διάφορων του άρθρου 70Α του ν. 2238/1994 (Α’ 151), σε σχέση με τις γνώμες που διατύπωσαν ή τις αποφάσεις που εξέδωσαν ή τις παραλείψεις κατά την άσκηση των καθηκόντων τους, για το χρονικό διάστημα συμμετοχής τους στην παραπάνω επιτροπή.
14. Με εξαίρεση τα αναφερόμενα στα δύο πρώτα εδάφια, η παρ. 9 καταλαμβάνει και τους υπαλλήλους και τους προϊσταμένους της Διεύθυνσης Επίλυσης Διαφορών της Ανεξάρτητης Αρχής Δημοσίων Εσόδων, σε σχέση με τις γνώμες ή εισηγήσεις που διατυπώνουν ή τις αποφάσεις που εκδίδουν ή τις παραλείψεις κατά την άσκηση των καθηκόντων τους.
15. Οι παρ. 3, 4, 8 και 10 ισχύουν από τη δημοσίευση του ν. 4714/2020.».
Άρθρο 55
Ανεκχώρητο και ακατάσχετο εξόδων κηδείας που καταβάλλονται από δημόσιους φορείς
Τα έξοδα κηδείας που καταβάλλονται από δημόσιους φορείς είναι ανεκχώρητα, ακατάσχετα στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν δεσμεύονται και δεν συμψηφίζονται με βεβαιωμένα χρέη προς τη Φορολογική Διοίκηση και το Δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα. Το πρώτο εδάφιο εφαρμόζεται για έξοδα κηδείας που καταβάλλονται από την 1η Οκτωβρίου 2021.
ΚΕΦΑΛΑΙΟ Β’
ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ ΓΙΑ ΤΗΝ ΟΙΚΟΝΟΜΙΑ ΚΑΙ ΤΗΝ ΑΝΑΠΤΥΞΗ
Άρθρο 56
Μισθώματα ακινήτων που στεγάζουν δημόσιες υπηρεσίες - Παράταση ισχύος της παρ. 4 του άρθρου 2 του ν. 4081/2012
Το πρώτο εδάφιο της παρ. 4 του άρθρου 2 του ν. 4081/2012 (Α’ 184), ως προς την απαγόρευση αναπροσαρμογής των μισθωμάτων ακινήτων που στεγάζουν δημόσιες υπηρεσίες, τροποποιείται ως προς τον χρόνο ισχύος και η παρ. 4 διαμορφώνεται ως εξής:
«4. Τα αναπροσαρμοσμένα ως άνω μισθώματα δεν επιτρέπεται να αυξηθούν πριν την 1.1.2023. Ως προς τυχόν αυξημένες καταβολές που έλαβαν ή θα λάβουν χώρα εξαιτίας αυξήσεων μισθωμάτων συνεπεία αναπροσαρμογής αυτών έως τη δημοσίευση της παρούσας διάταξης και κατά παρέκκλιση αυτής, η αναπροσαρμογή αυτή καταργείται και τα υπερβάλλοντα ποσά συμψηφίζονται έως την πλήρη απόσβεσή τους με τα καταβαλλόμενα μισθώματα του επόμενου ή των επόμενων ετών.».
Άρθρο 57
Ανταλλαγή ακινήτων μεταξύ Δημοσίου και Περιφέρειας Στερεάς Ελλάδας - Μεταβίβαση ακινήτου στο Ταμείο Χρηματοδότησης Δικαστικών Κτιρίων (ΤΑ.Χ.ΔΙ.Κ.) για την ανέγερση του Δικαστικού Μεγάρου Λαμίας
1. Για την υλοποίηση του έργου της ανέγερσης του Δικαστικού Μεγάρου Λαμίας εντός ακινήτου έκτασης δεκαπέντε χιλιάδων τετραγωνικών μέτρων (15.000 τ.μ.), που βρίσκεται στον Δήμο Λαμίας της Περιφερειακής Ενότητας Φθιώτιδας, το οποίο αποτελεί τμήμα ακινήτου συνολικής έκτασης τριάντα έξι χιλιάδων εξακοσίων δέκα τετραγωνικών μέτρων και ογδόντα τεσσάρων τετραγωνικών εκατοστών (36.610,84 τ.μ.), που ανήκει στην κυριότητα του Ελληνικού Δημοσίου, δυνάμει της υπό στοιχεία 1029880/1946/Α0010/13.5.1997 κοινής απόφασης των Υπουργών Εθνικής Άμυνας και Οικονομικών, νομίμως μεταγεγραμμένης στο Υποθηκοφυλακείο Λαμίας, το Ελληνικό Δημόσιο και η Περιφέρεια Στερεάς Ελλάδας μεταβιβάζουν εκατέρωθεν, λόγω ανταλλαγής, την κυριότητα, νομή και κατοχή των παρακάτω περιγραφομένων ακινήτων:
α) Το Ελληνικό Δημόσιο μεταβιβάζει ακίνητο εμβαδού, δύο χιλιάδων τριακοσίων εξήντα οκτώ τετραγωνικών μέτρων και πενήντα τετραγωνικών εκατοστών (2.368,50 τ.μ.), το οποίο αποτελεί τμήμα του ως άνω ακινήτου των δεκαπέντε χιλιάδων τετραγωνικών μέτρων (15.000 τ.μ.) και αποτυπώνεται στο τοπογραφικό διάγραμμα Οκτωβρίου 2021, υπό στοιχ. Τμήμα Α’ (3, 4, 24, 25, 26, 3) που επισυνάπτεται ως ΠΑΡΑΡΤΗΜΑ στον παρόντα.
β) Η Περιφέρεια Στερεάς Ελλάδας μεταβιβάζει ακίνητο, εμβαδού δύο χιλιάδων τριακοσίων εξήντα οκτώ τετραγωνικών μέτρων και πενήντα τετραγωνικών εκατοστών (2.368,50 τ.μ.), το οποίο είναι όμορο του ως άνω ακινήτου των δεκαπέντε χιλιάδων τετραγωνικών μέτρων (15.000 τ.μ.) και αποτυπώνεται στο τοπογραφικό διάγραμμα της περ. α’ υπό στοιχ. Τμήμα Β’ (1, 2, 3, 22, 23, 1). Πριν την έκδοση της απόφασης ανταλλαγής, ενεργείται εκατέρωθεν αρμοδίως ιδιοκτησιακός έλεγχος των υπό ανταλλαγή ακινήτων, για την πραγματοποίηση του οποίου το κάθε συμπράττον μέρος θέτει, στο πλαίσιο της καλής πίστης, υπόψη του άλλου μέρους κάθε διαθέσιμο σχετικό έγγραφο και στοιχείο που μπορεί να συμβάλει στον έλεγχο αυτό. Η απόφαση ανταλλαγής εκδίδεται, κατόπιν ολοκλήρωσης του σχετικού ιδιοκτησιακού ελέγχου.
Για την ανταλλαγή των ακινήτων αυτών εκδίδεται κοινή απόφαση του αρμοδίου οργάνου του Υπουργείου Οικονομικών και του Περιφερειάρχη Στερεάς Ελλάδας, στην οποία περιγράφονται τα ακίνητα που μεταβιβάζονται και η οποία αποτελεί τον τίτλο για την μεταγραφή και καταχώριση της μεταβίβασης, λόγω ανταλλαγής, των ακινήτων στο αρμόδιο υποθηκοφυλακείο και κτηματολογικό γραφείο, αντίστοιχα.
2. Για την υλοποίηση του έργου της ανέγερσης του Δικαστικού Μεγάρου Λαμίας, το Ελληνικό Δημόσιο, με απόφαση του αρμοδίου οργάνου του Υπουργείου Οικονομικών, μεταβιβάζει κατά κυριότητα, νομή και κατοχή προς το Ταμείο Χρηματοδοτήσεως Δικαστικών Κτιρίων (ΤΑ.Χ.ΔΙ.Κ.) ή οποιονδήποτε άλλο δημόσιο φορέα υποδειχθεί από το Υπουργείο Δικαιοσύνης για την υλοποίηση των εργασιών κατασκευής του Δικαστικού Μεγάρου Λαμίας, ακίνητο, εμβαδού δεκαπέντε χιλιάδων τετραγωνικών μέτρων (15.000 τ.μ.), όπως αυτό προκύπτει, μετά τη διαδικασία ανταλλαγής της παρ. 1. Η απόφαση του πρώτου εδαφίου, στην οποία περιγράφονται το ακίνητο που μεταβιβάστηκε και το δικαίωμα επ’ αυτού, αποτελεί τον τίτλο για τη μεταγραφή και καταχώριση της μεταβίβασης του ακινήτου στο αρμόδιο υποθηκοφυλακείο και κτηματολογικό γραφείο, αντίστοιχα.
3. Σε περίπτωση που η ανταλλαγή των ακινήτων των περ. α’ και β’ της παρ. 1 δεν μπορεί να πραγματοποιηθεί για οποιονδήποτε λόγο, το Ελληνικό Δημόσιο δύναται να μεταβιβάσει στο ΤΑ.Χ.ΔΙ.Κ. για τον προαναφερόμενο σκοπό, με απόφαση του αρμοδίου οργάνου του Υπουργείου Οικονομικών, το ακίνητο των δεκαπέντε χιλιάδων τετραγωνικών μέτρων (15.000 τ.μ.), όπως αυτό περιγράφεται στο πρώτο εδάφιο της παρ. 1. Η απόφαση μεταβίβασης, στην οποία περιγράφονται το ακίνητο που μεταβιβάστηκε και το δικαίωμα επ’ αυτού, αποτελεί τον τίτλο για τη μεταγραφή και καταχώριση της μεταβίβασης του ακινήτου στο αρμόδιο υποθηκοφυλακείο και κτηματολογικό γραφείο, αντίστοιχα.
Άρθρο 58
Αναγνώριση των δαπανών για την απόκτηση δικαιώματος εισόδου και τοποθέτησης προϊόντων σε σημεία πώλησης στο εξωτερικό (listing fees, slotting fees), καθώς και των δαπανών προώθησης, προβολής, διαφήμισης και έρευνας αγοράς ως άυλο περιουσιακό στοιχείο - Τροποποίηση των παρ. 1 και 3 του άρθρου 18 του ν. 4308/2014
1. Στην παρ. 1 του άρθρου 18 του ν. 4308/2014 (Α’ 251) προστίθεται νέα περ. στ) και η παρ. 1 διαμορφώνεται ως εξής:
«1. Ενσώματα, βιολογικά και άυλα πάγια στοιχεία. Τα στοιχεία αυτά αναγνωρίζονται αρχικά στο κόστος κτήσης και μεταγενέστερα επιμετρώνται στο αποσβέσιμο κόστος κτήσεως. Ειδικότερα, στα πάγια περιλαμβάνονται, μεταξύ άλλων:
α) Η υπεραξία, ως άυλο στοιχείο.
β) Οι δαπάνες βελτίωσης παγίων.
γ) Οι δαπάνες επισκευής και συντήρησης, μόνο όταν εμπίπτουν στον ορισμό του περιουσιακού στοιχείου. Σε κάθε άλλη περίπτωση, οι σχετικές δαπάνες αναγνωρίζονται ως έξοδο, σύμφωνα με το άρθρο 25.
δ) Οι δαπάνες ανάπτυξης, οι οποίες αναγνωρίζονται ως περιουσιακό στοιχείο όταν, και μόνον όταν, πληρούνται όλες οι κατωτέρω προϋποθέσεις:
δ1) Υπάρχει πρόθεση και τεχνική δυνατότητα εκ μέρους της οντότητας να ολοκληρώσει τα σχετικά στοιχεία, ούτως ώστε να είναι διαθέσιμα προς χρήση ή διάθεση.
δ2) Εκτιμάται ως σφόδρα πιθανό ότι τα στοιχεία αυτά θα αποφέρουν μελλοντικά οικονομικά οφέλη.
δ3) Υπάρχει αξιόπιστο σύστημα επιμέτρησης των αποδοτέων σε αυτά ποσών κόστους.
Σε κάθε άλλη περίπτωση, η σχετική δαπάνη αναγνωρίζεται ως έξοδο, σύμφωνα με το άρθρο 25.
ε) Το κόστος αποσυναρμολόγησης, απομάκρυνσης ή αποκατάστασης ενσώματων πάγιων στοιχείων, όταν η σχετική υποχρέωση γεννάται για την επιχείρηση ως αποτέλεσμα της εγκατάστασης του παγίου ή της χρήσης του στη διάρκεια μιας συγκεκριμένης περιόδου, για σκοπούς άλλους από την παραγωγή αποθεμάτων στη διάρκεια αυτής της περιόδου. Όταν το εν λόγω κόστος σχετίζεται με την παραγωγή αποθεμάτων στη διάρκεια μιας συγκεκριμένης περιόδου, το κόστος αυτό επιβαρύνει τα παραχθέντα αποθέματα.
στ) Οι δαπάνες που καταβάλλονται από τις επιχειρήσεις με έδρα την ημεδαπή σε εταιρείες του εξωτερικού, για την απόκτηση δικαιώματος εισόδου και τοποθέτησης προϊόντων σε σημεία πώλησης στο εξωτερικό (listing fees, slotting fees), καθώς και οι δαπάνες προώθησης, προβολής και διαφήμισης και οι δαπάνες έρευνας αγοράς, δύναται να αναγνωρίζονται ως άυλο περιουσιακό στοιχείο.».
2. Στην περ. α) της παρ. 3 του άρθρου 18 του ν. 4308/2014 προστίθεται νέα υποπερ. 8) και η περ. α) διαμορφώνεται ως εξής:
«α) Αποσβέσεις
α.1) Η αξία των παγίων περιουσιακών στοιχείων που έχουν περιορισμένη ωφέλιμη ζωή υπόκειται σε απόσβεση. Η απόσβεση αρχίζει όταν το περιουσιακό στοιχείο είναι έτοιμο για τη χρήση για την οποία προορίζεται και υπολογίζεται με βάση την εκτιμώμενη ωφέλιμη οικονομική ζωή του.
α.2) Η διοίκηση της οντότητας έχει την ευθύνη επιλογής της κατάλληλης μεθόδου απόσβεσης για τη συστηματική κατανομή της αξίας του παγίου στην ωφέλιμη οικονομική ζωή του.
α.3) Η απόσβεση διενεργείται είτε με τη σταθερή μέθοδο είτε με τη φθίνουσα μέθοδο είτε με τη μέθοδο των παραγόμενων μονάδων.
α.4) Η γη δεν υπόκειται σε απόσβεση. Ωστόσο, βελτιώσεις αυτής με περιορισμένη ωφέλιμη ζωή υπόκεινται σε απόσβεση.
α.5) Έργα τέχνης, αντίκες, κοσμήματα και άλλα πάγια στοιχεία που δεν υπόκεινται σε φθορά ή αχρήστευση, δεν αποσβένονται.
α.6) Η υπεραξία και τα άυλα περιουσιακά στοιχεία με απεριόριστη ζωή δεν υπόκεινται σε απόσβεση. Στην περίπτωση αυτή τα εν λόγω στοιχεία υπόκεινται σε ετήσιο έλεγχο απομείωσης της αξίας τους.
α.7) Η υπεραξία, οι δαπάνες ανάπτυξης και τα άυλα περιουσιακά στοιχεία με ωφέλιμη ζωή που δεν μπορεί να προσδιοριστεί αξιόπιστα υπόκεινται σε απόσβεση, με περίοδο απόσβεσης τα δέκα (10) έτη.
α.8) Τα άυλα περιουσιακά στοιχεία της περ. στ) της παρ. 1 αποσβένονται είτε εφάπαξ κατά το έτος πραγματοποίησής τους είτε τμηματικά και ισόποσα σε μια πενταετία.».
3. Το παρόν άρθρο εφαρμόζεται για τις δαπάνες που πραγματοποιούνται από 1.1.2022 και εφεξής.
Άρθρο 59
Συμβάσεις υπηρεσιών φύλαξης και καθαριότητας των κτιρίων των υπηρεσιών του Υπουργείου Οικονομικών και της Ανεξάρτητης Αρχής Δημοσίων Εσόδων
Το άρθρο εκατοστό δέκατο όγδοο του ν. 4812/2021 (Α’ 110) τροποποιείται ως προς την προθεσμία παράτασης των συμβάσεων παροχής υπηρεσιών φύλαξης και καθαριότητας και διαμορφώνεται ως εξής:
«Άρθρο εκατοστό δέκατο όγδοο
Συμβάσεις υπηρεσιών φύλαξης και καθαριότητας των κτιρίων των υπηρεσιών του Υπουργείου Οικονομικών και της Ανεξάρτητης Αρχής Δημοσίων Εσόδων
Συμβάσεις παροχής υπηρεσιών φύλαξης και καθαριότητας, που έχουν συναφθεί για την κάλυψη των αναγκών φύλαξης και καθαριότητας των κτιρίων των υπηρεσιών του Υπουργείου Οικονομικών και της Ανεξάρτητης Αρχής Δημοσίων Εσόδων (Α.Α.Δ.Ε.), οι οποίες κατά την έναρξη ισχύος του παρόντος βρίσκονται σε ισχύ, παρατείνονται αυτοδικαίως από τη λήξη τους έως την ολοκλήρωση των διαγωνιστικών διαδικασιών για τη σύναψη νέων συμβάσεων, και σε κάθε περίπτωση όχι πέραν της 31ης.5.2022.».
Άρθρο 60
Συμβάσεις υπηρεσιών απολύμανσης του Υπουργείου Οικονομικών και της Ανεξάρτητης Αρχής Δημοσίων Εσόδων
Εφόσον εξακολουθεί να υφίσταται άμεσος κίνδυνος εμφάνισης και διασποράς του κορωνοϊού COVID-19, η έλλειψη του οποίου βεβαιώνεται με απόφαση του Υπουργού Υγείας, και πάντως όχι πέραν της 31ης.3.2022, το Υπουργείο Οικονομικών και η Α.Α.Δ.Ε. δύνανται να προβαίνουν, κατά παρέκκλιση κάθε σχετικής διάταξης της κείμενης εθνικής νομοθεσίας περί δημοσίων συμβάσεων, στη σύναψη συμβάσεων με τη διαδικασία της απευθείας ανάθεσης, για την παροχή υπηρεσιών απολύμανσης των κτιρίων στα οποία στεγάζονται οι υπηρεσίες αρμοδιότητάς τους. Η χρονική διάρκεια των συμβάσεων αυτών δεν μπορεί να υπερβαίνει τους τρεις (3) μήνες.
Άρθρο 61
Παραχώρηση κοινωφελών χώρων του Μητροπολιτικού Πόλου Ελληνικού - Αγίου Κοσμά (ΜΠΕ-ΑΚ) στους Δήμους Ελληνικού - Αργυρούπολης, Γλυφάδας και Αλίμου
1. Κοινωφελείς χώροι, χαρακτηρισμένοι από την πολεοδομική νομοθεσία, εντός της έκτασης του Μητροπολιτικού Πόλου Ελληνικού - Αγίου Κοσμά, οι οποίοι περιήλθαν στην κυριότητα του ελληνικού Δημοσίου μετά την κύρωση της διανομής της ως άνω έκτασης με το άρθρο πρώτο του ν. 4787/2021 (Α’ 44), μπορούν να παραχωρηθούν κατά κυριότητα, με απόφαση του αρμοδίου οργάνου του Υπουργείου Οικονομικών, στους Δήμους Ελληνικού - Aργυρούπολης, Γλυφάδας και Αλίμου, με σκοπό την ανέγερση επ’ αυτών κτιρίων κοινωφελούς χαρακτήρα, ο οποίος προσδιορίζεται στην απόφαση παραχώρησης. Η παραχώρηση της κυριότητας γίνεται επί συγκεκριμένων εδαφικών τεμαχίων. Με την απόφαση του πρώτου εδαφίου μπορεί να τίθενται όροι και προϋποθέσεις σχετικά με την παραχώρηση.
2. Η απόφαση της παρ. 1 υπόκειται σε μεταγραφή και καταχώριση στο αρμόδιο υποθηκοφυλακείο και κτηματολογικό γραφείο, αντίστοιχα.
3. Η παραχώρηση της παρ. 1 δεν επηρεάζει τα δικαιώματα της εταιρείας Ελληνικό Α.Ε. επί των παραχωρούμενων χώρων, τα οποία προβλέπονται στην περ. β’ της παρ. 2 του άρθρου 3 του ν. 4062/2012 (Α’ 70).
Άρθρο 62
Αδειοδότηση παραχώρησης χρήσης υφισταμένων άνευ αδείας ή καθ’ υπέρβαση αυτής κατασκευών - Προσθήκη της παρ. 8 στο άρθρο 14Α του ν. 2971/2001
Στο άρθρο 14Α του ν. 2971/2001 (Α’ 285) προστίθεται παρ. 8 ως εξής:
«8. Επιτρέπεται η παραχώρηση του δικαιώματος χρήσης αιγιαλού, παραλίας, θαλάσσιου χώρου και πυθμένα επί των έργων της παρ. 1 στην περίπτωση που στους ανωτέρω κοινόχρηστους χώρους υφίστανται προεκτάσεις και βελτιώσεις, που συνδέονται λειτουργικά και αποτελούν οργανικό σύνολο αυτών, ανεξαρτήτως του χρόνου κατασκευής τους, υπό την προϋπόθεση ότι για το σύνολο του έργου έχει εκδοθεί Α.Ε.Π.Ο.».
Άρθρο 63
Υπηρεσιακά - Πειθαρχικά Συμβούλια Νομικού Συμβουλίου του Κράτους - Τροποποίηση της παρ. 4 του άρθρου 10 του ν. 4831/2021
Το πρώτο εδάφιο της παρ. 4 του άρθρου 10 του ν. 4831/2021 (Α’ 170), τροποποιείται ως προς τον χρόνο διενέργειας της κλήρωσης για τα μέλη των Συμβουλίων των παρ. 2 και 3 και η παρ. 4 διαμορφώνεται ως εξής:
«4. Η κλήρωση για τα μέλη των Συμβουλίων των παρ. 2 και 3, διενεργείται στις αρχές Δεκεμβρίου κάθε περιττού έτους ενώπιον της Τακτικής Ολομέλειας του ΝΣΚ, με φυσική παρουσία ή με τηλεδιάσκεψη των λειτουργών της, ως εξής:
α) Για τον ορισμό του Υπηρεσιακού και Πειθαρχικού Συμβουλίου για τους Νομικούς Συμβούλους του Κράτους, ο Πρόεδρος εξάγει από την κληρωτίδα με τα ονόματα των Αντιπροέδρων τέσσερις (4) κλήρους. Οι αναγραφόμενοι στους δύο (2) πρώτους κλήρους αποτελούν τα τακτικά μέλη του Συμβουλίου και οι λοιποί τα αναπληρωματικά.
β) Για τον ορισμό του Υπηρεσιακού και Πειθαρχικού Συμβουλίου για τους Παρέδρους και τους Δικαστικούς Πληρεξούσιους, ο Πρόεδρος εξάγει από την κληρωτίδα με τα ονόματα των Αντιπροέδρων τέσσερις (4) κλήρους και από την κληρωτίδα με τα ονόματα των Νομικών Συμβούλων του Κράτους, δεκαέξι (16) κλήρους, κατά σειρά. Οι αναγραφόμενοι στους δύο (2) πρώτους κλήρους των Αντιπροέδρων και στους οκτώ (8) πρώτους των Νομικών Συμβούλων του Κράτους, αποτελούν τα τακτικά μέλη των Συμβουλίων και οι υπόλοιποι Αντιπρόεδροι και Νομικοί Σύμβουλοι, τα αναπληρωματικά, αντίστοιχα.
Ειδικά, κατά την πρώτη εφαρμογή της παρούσας διάταξης η κλήρωση για τα μέλη των παραπάνω Συμβουλίων μπορεί να γίνει μέχρι την 31η Ιανουαρίου 2022.».
Άρθρο 64
Παράταση ισχύος διατάξεων περί ελέγχου και περιστολής αθέμιτης κερδοφορίας σε συνθήκες κρίσης λόγω της πανδημίας του κορωνοϊού COVID-19
Η παρ. 1 του άρθρου 58 του ν. 4818/2021 (Α’ 124) τροποποιείται ως προς τον χρόνο ισχύος και διαμορφώνεται ως εξής:
«1. Εφόσον υφίσταται άμεσος κίνδυνος διασποράς του κορωνοϊού COVID-19 και πάντως όχι πέραν της 31ης.3.2022, απαγορεύεται η συνομολόγηση ή η λήψη περιουσιακών ωφελημάτων που αφορούν στην πώληση οποιουδήποτε προϊόντος ή υπηρεσίας που είναι απαραίτητα για την υγεία, τη διατροφή, τη διαβίωση, τη μετακίνηση και την ασφάλεια του καταναλωτή, ιδίως, φαρμακευτικών προϊόντων, τεστ ανίχνευσης ιού ή οποιουδήποτε άλλου ισοδύναμου μέτρου, μέσων ατομικής προστασίας και προσωπικής υγιεινής, όπως χειρουργικών μασκών, αντισηπτικών υγρών και άλλων υλικών απολύμανσης, εφόσον τα ωφελήματα αυτά υπερβαίνουν την αξία της παροχής της υπηρεσίας ή του προϊόντος τόσο, ώστε το μικτό περιθώριο κέρδους να είναι μεγαλύτερο του αντίστοιχου περιθωρίου προ της 1ης Σεπτεμβρίου 2020, για τα ως άνω προϊόντα και υπηρεσίες.».
Άρθρο 65
Ρυθμίσεις για την Επιτροπή Ανταγωνισμού
Στην παρ. 2 του άρθρου 12 του ν. 3959/2011 (Α’ 93) επέρχονται οι εξής τροποποιήσεις: α) στο τρίτο εδάφιο προστίθεται διευκρίνιση για την αναστολή της επαγγελματικής δραστηριότητας του Προέδρου, του Αντιπροέδρου και των Εισηγητών της Επιτροπής Ανταγωνισμού, β) το πέμπτο εδάφιο αντικαθίσταται και η παρ. 2 διαμορφώνεται ως εξής:
«2. Η Επιτροπή Ανταγωνισμού συγκροτείται από οκτώ (8) τακτικά μέλη, από τα οποία (1) ένα είναι ο Πρόεδρος, ένα (1) ο Αντιπρόεδρος και τέσσερις (4) Εισηγητές και απαρτίζεται από πρόσωπα αναγνωρισμένου κύρους που διακρίνονται για την επιστημονική τους κατάρτιση και την επαγγελματική τους ικανότητα στον νομικό και στον οικονομικό τομέα, ιδίως σε θέματα ελεύθερου ανταγωνισμού. Για την Επιτροπή Ανταγωνισμού εφαρμόζεται αναλόγως η παρ. 1 του άρθρου 3 του ν. 3051/2002 (Α’ 220). Ο Πρόεδρος, ο Αντιπρόεδρος και οι Εισηγητές είναι ανώτατοι κρατικοί λειτουργοί πλήρους και αποκλειστικής απασχόλησης και τελούν, κατά τον χρόνο που κατέχουν τη θέση τους, σε αναστολή της επαγγελματικής τους δραστηριότητας. Με την απόφαση διορισμού καθορίζεται εάν τα λοιπά δύο (2) μέλη είναι πλήρους και αποκλειστικής ή μερικής απασχόλησης. Δεν θεωρείται παραβίαση της υποχρέωσης πλήρους και αποκλειστικής απασχόλησης η ανάληψη διδακτικών καθηκόντων υπό καθεστώς μερικής απασχόλησης ως μέλη Δ.Ε.Π. και Σ.Ε.Π. οποιασδήποτε βαθμίδας των Ανωτάτων Εκπαιδευτικών Ιδρυμάτων (Α.Ε.Ι.), σύμφωνα με τις οικείες διατάξεις. Επιπλέον των τακτικών μελών ορίζονται και δύο (2) αντίστοιχα αναπληρωματικά μέλη, τα οποία πρέπει να έχουν τα ίδια προσόντα με τα τακτικά μέλη και τα οποία αναπληρώνουν το τακτικό μέλος, εκτός του Προέδρου, του Αντιπροέδρου και των Εισηγητών, όταν αυτό απουσιάζει, κωλύεται ή ελλείπει. Όταν απουσιάζει, κωλύεται ή ελλείπει ο Πρόεδρος, αναπληρώνεται από τον Αντιπρόεδρο και ο Αντιπρόεδρος από τον Εισηγητή που είναι αρχαιότερος κατά τον διορισμό. Όταν απουσιάζει, κωλύεται ή ελλείπει Εισηγητής, αναπληρώνεται από άλλον Εισηγητή κατά την πιο πάνω αρχαιότητα κατά τον διορισμό.».
ΚΕΦΑΛΑΙΟ Γ’
ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΑΓΟΡΑ ΕΝΕΡΓΕΙΑΣ
Άρθρο 66
Παράταση ισχύος επειγουσών ρυθμίσεων για την αγορά ενέργειας
1. Οι προθεσμίες του άρθρου 24 του ν. 3377/2005 (Α’ 202) ως προς την Προσωρινή Ενιαία Άδεια Λειτουργίας των μονάδων ηλεκτροπαραγωγής των Δ.Ε.Η. Α.Ε. και των μονάδων της Δ.Ε.Η. Α.Ε. που περιλαμβάνονται στην Ενιαία Άδεια Παραγωγής και έχουν μεταβιβασθεί στην Δ.Ε.Η. Ανανεώσιμες Α.Ε., πλην αυτών στις οποίες έχει ήδη χορηγηθεί αυτοτελής Άδεια Λειτουργίας, παρατείνονται ως εξής:
α) η ισχύς της Προσωρινής Ενιαίας Άδειας Λειτουργίας της παρ. 1 έως την 31η.12.2023,
β) η ισχύς της Προσωρινής Ενιαίας Άδειας Λειτουργίας της παρ. 2 έως την 31η.12.2023,
γ) η κάλυψη από την Προσωρινή Ενιαία Άδεια Λειτουργίας των Μονάδων Παραγωγής της Δ.Ε.Η. Α.Ε. σε μικρά απομονωμένα συστήματα και απομονωμένα μικροδίκτυα της παρ. 3 έως την 31η.12.2023,
δ) η προθεσμία κατάθεσης των αιτήσεων της παρ. 4 από τη Δ.Ε.Η. Α.Ε. και τη Δ.Ε.Η. Ανανεώσιμες Α.Ε. από τη λήξη της έως την 31η.6.2022.
2. Η προθεσμία της παρ. 5 του άρθρου 25 του ν. 4685/2020 (Α’ 92), ως προς την υποχρέωση προσαρμογής πολυγώνων από κατόχους Αδειών Παραγωγής, παρατείνεται έως την 31η.3.2022.
3. Η υποβολή των αιτήσεων, η χορήγηση αδειών παραγωγής ηλεκτρικής ενέργειας, η περιβαλλοντική αδειοδότηση και η χορήγηση προσφορών σύνδεσης για την αδειοδότηση σταθμών αποθήκευσης ηλεκτρικής ενέργειας της παρ. 2 του άρθρου 130 του ν. 4819/2021 (Α’ 129) αναστέλλονται έως την 30ή.4.2022.
4. Η προβλεπόμενη στην παρ. 4 του άρθρου 125 του ν. 4001/2011 δυνατότητα παροχής υποστηρικτικών υπηρεσιών από την Ανώνυμη Εταιρεία, με την επωνυμία Δημόσια Επιχείρηση Ηλεκτρισμού (Δ.Ε.Η. Α.Ε.), στην Ανώνυμη Εταιρεία, με την επωνυμία Διαχειριστής Ελληνικού Δικτύου Διανομής Ηλεκτρικής Ενέργειας (Δ.Ε.Δ.Δ.Η.Ε. Α.Ε.), παρατείνεται έως την 31η.12.2022.
Άρθρο 67
Καταβολή τόκων για χρηματικές οφειλές παρελθόντων ετών συμμετεχόντων στην αγορά ηλεκτρικής ενέργειας
Οι συμμετέχοντες στην αγορά ηλεκτρικής ενέργειας, οι οποίοι εξακολουθούν να είναι εγγεγραμμένοι στα μητρώα των αρμόδιων διαχειριστών, υποχρεούνται να καταβάλουν τόκους για χρηματικές οφειλές προς τους διαχειριστές αυτούς, υπό τις προϋποθέσεις των άρθρων 342, 345 και 346 ΑΚ και εφόσον δυνάμει τελεσίδικης δικαστικής απόφασης τα σχετικά ποσά τόκων έχουν επιδικαστεί υπέρ των τελικών κατά νόμο δικαιούχων. Το πρώτο εδάφιο εφαρμόζεται για τις οφειλές οι οποίες προέκυψαν κατά τη λειτουργία της αγοράς ηλεκτρικής ενέργειας και κατέστησαν ληξιπρόθεσμες μέχρι την 31η.12.2014 και οι οποίες δεν αφορούν σε ρυθμιζόμενες χρεώσεις δικτύων μεταφοράς και διανομής, χρεώσεις μη συμμόρφωσης και δικαιώματα χρήσης διασυνδέσεων. Το δικαίωμα των διαχειριστών για είσπραξη τόκων κατά το άρθρο αυτό ασκείται μετά την καταβολή των τόκων στους τελικούς κατά νόμο δικαιούχους. H παραγραφή της αξίωσης των διαχειριστών κατά των συμμετεχόντων άρχεται από τη δημοσίευση της τελεσίδικης δικαστικής απόφασης με την οποία επιδικάζονται τόκοι, σύμφωνα με το πρώτο εδάφιο. Οι διαχειριστές ευθύνονται έναντι των τελικών κατά νόμο δικαιούχων μόνο για την απόδοση των κατά τα ανωτέρω επιδικασθέντων τόκων. Τελικοί κατά νόμο δικαιούχοι για την εφαρμογή του άρθρου αυτού είναι τα πρόσωπα, τα οποία σύμφωνα με το κανονιστικό πλαίσιο έχουν αξιώσεις για χρηματικές οφειλές έναντι των διαχειριστών, λόγω της συμμετοχής τους στην αγορά ηλεκτρικής ενέργειας. Αρμόδιοι διαχειριστές για την εφαρμογή του άρθρου αυτού είναι, κατά περίπτωση, οι εταιρείες Α.Δ.Μ.Η.Ε. Α.Ε., Δ.Ε.Δ.Δ.Η.Ε. Α.Ε., Δ.Α.Π.Π.Ε.Π. Α.Ε.
Άρθρο 68
Διενέργεια ανταγωνιστικών διαδικασιών υποβολής προσφορών για σταθμούς παραγωγής ηλεκτρικής ενέργειας από Α.Π.Ε. και Σ.Η.Θ.Υ.Α. - Τροποποίηση των παρ. 3δ’, 3στ’ και 3η’ του άρθρου 7 του ν. 4414/2016
Στο άρθρο 7 του ν. 4414/2016 (Α’ 149), α) τροποποιείται η παρ. 3δ’ ως προς την προθεσμία, β) τροποποιείται η παρ. 3στ’ ως προς τις εφαρμοστέες διατάξεις και τις προθεσμίες για τους φωτοβολταϊκούς σταθμούς στην Περιφέρεια Δυτικής Μακεδονίας και γ) στην παρ. 3η’ τροποποιείται το πρώτο εδάφιο ως προς τα απαιτούμενα δικαιολογητικά και προστίθενται τρίτο και τέταρτο εδάφιο και οι παρ. 3δ’, 3στ’ και 3η’ διαμορφώνονται ως εξής:
«3δ. Ειδικά για φωτοβολταϊκούς σταθμούς που αναπτύσσονται από Ενεργειακές Κοινότητες (Ε.Κοιν.), εξαιρουμένων των περιπτώσεων της παρ. 3ε’, και επιπροσθέτως των οριζομένων στην παρ. 3β’, η ίδια Ε.Κοιν. δεν δύναται, μετά την 1η Ιουλίου 2022, να συνάψει περισσότερες από δύο (2) συμβάσεις λειτουργικής ενίσχυσης για φωτοβολταϊκούς σταθμούς ισχύος έως μισό (0,5) MW έκαστος, χωρίς την προηγούμενη συμμετοχή σε ανταγωνιστική διαδικασία υποβολής προσφορών.».
«3στ. Ειδικά για φωτοβολταϊκούς σταθμούς που αναπτύσσονται στην Περιφέρεια Δυτικής Μακεδονίας, δεν εφαρμόζεται η παρ. 3δ’ και οι προθεσμίες που αναγράφονται στις παρ. 3β’ και 3ζ’ παρατείνονται κατά δεκαοκτώ (18) μήνες.».
«3η. Αιτήσεις χορήγησης προσφοράς σύνδεσης για φωτοβολταϊκούς σταθμούς, που εγκαθίστανται στις περιοχές της Δυτικής Μακεδονίας και του Δήμου Μεγαλόπολης, οι οποίες είχαν υποβληθεί μέχρι τις 28.2.2019 και οι οποίες είχαν απορριφθεί λόγω έλλειψης τυπικής πληρότητας του οικείου φακέλου, δύναται να επαναϋποβληθούν μέχρι τις 31.3.2022, συνοδευόμενες από τα απαιτούμενα δικαιολογητικά, εκτός των εγγράφων τεκμηρίωσης της κυριότητας ή της νόμιμης χρήσης των εκτάσεων που εγκαθίσταται ο σταθμός τα οποία προσκομίζονται κατά την υπογραφή της Σύμβασης Σύνδεσης. Για τους σταθμούς αυτούς δεν ελέγχονται οι προϋποθέσεις των περ. α) και β) της παρ. 3α’. Για τους σταθμούς αυτούς η οριστική προσφορά σύνδεσης χορηγείται κατά προτεραιότητα. Επίσης, για τους σταθμούς αυτούς τα αιτήματα σχετικά με την παραχώρηση δημοσίων εκτάσεων εξετάζονται κατά προτεραιότητα.».
Άρθρο 69
Ανάκτηση Ανταλλαγμάτων Υπηρεσιών Κοινής Ωφέλειας (Υ.Κ.Ω.) παρελθόντων ετών
Με απόφαση της Ρυθμιστικής Αρχής Ενέργειας (Ρ.Α.Ε.), η οποία εκδίδεται εντός τριών (3) μηνών από την έναρξη ισχύος του παρόντος, εκκαθαρίζονται πλήρως οφειλές από ανταλλάγματα Υπηρεσιών Κοινής Ωφέλειας (Υ.Κ.Ω.) παρελθόντων ετών, τα οποία αφορούν στα έτη πριν την έναρξη ισχύος του άρθρου 36 του ν. 4067/2012 (Α’ 79) και δεν έχουν ανακτηθεί στο σύνολό τους. Η εξόφληση των οφειλών του προηγούμενου εδαφίου γίνεται σταδιακά και μόνο σε περίπτωση ετήσιων πλεονασμάτων του Ειδικού Λογαριασμού Υ.Κ.Ω. (ΕΛΥΚΩ). Με απόφαση της Ρ.Α.Ε., κατόπιν εισήγησης του Διαχειριστή του ΕΛΥΚΩ, καθορίζεται ο τρόπος εξόφλησης των οφειλών του πρώτου εδαφίου, λαμβανομένου υπόψη και του οφέλους που προκύπτει από τη διασύνδεση πρώην Mη Διασυνδεδεμένων Νησιών.
Άρθρο 70
Ρυθμίσεις για την κατασκευή σταθμών παραγωγής ηλεκτρικής ενέργειας από Α.Π.Ε. της περ. γ’ του άρθρου 7 του ν. 3468/2006 και σταθμών παραγωγής ηλεκτρικής ενέργειας εντός Βιομηχανικών Περιοχών - Τροποποίηση του άρθρου 50 του ν. 4710/2020
1. Στο εισαγωγικό εδάφιο του άρθρου 50 του ν. 4710/2020 (Α’ 142) για τις κατασκευές σταθμών παραγωγής ηλεκτρικής ενέργειας από Ανανεώσιμες Πηγές Ενέργειας (Α.Π.Ε), προστίθενται τα ήδη κατασκευασμένα έργα και διευκρινίζεται η παρέκκλιση ως προς την πολεοδομική νομοθεσία, οι παρ. 3 και 4 αντικαθίστανται, η εισήγηση της παρ. 5 αντικαθίσταται από γνωμοδότηση, αφαιρείται η απόφαση του προϊσταμένου της Γενικής Διεύθυνσης Πολεοδομίας του Υπουργείου Περιβάλλοντος και Ενέργειας της παρ. 6, ως προς την επιβολή των σχετικών κυρώσεων και το άρθρο διαμορφώνεται ως εξής:
«Άρθρο 50
Ρυθμίσεις για την κατασκευή σταθμών παραγωγής ηλεκτρικής ενέργειας από Α.Π.Ε. της περ. γ’ του άρθρου 7 του ν. 3468/2006
Για την εκτέλεση έργων και για ήδη κατασκευασμένα έργα εγκατάστασης σταθμών παραγωγής ηλεκτρικής ενέργειας από Ανανεώσιμες Πηγές Ενέργειας (Α.Π.Ε.) της περ. γ’ του άρθρου 7 του ν. 3468/2006 (Α’ 129) σε χώρο, για τον οποίο κατά την έναρξη ισχύος του παρόντος έχει παραχωρηθεί το δικαίωμα χρήσης σύμφωνα με το άρθρο 14 του ν. 2971/2001 (Α’ 285), εφαρμόζονται τα ακόλουθα κατά παρέκκλιση κάθε άλλης διάταξης της πολεοδομικής νομοθεσίας, συμπεριλαμβανομένης και της παρ. 3β’ του άρθρου 94 του ν. 4495/2017 (Α’ 167):
1. Μετά από τη χορήγηση άδειας εγκατάστασης, υποβάλλεται από τον φορέα του έργου στην αρχή η οποία χορήγησε την άδεια εγκατάστασης (αδειοδοτούσα αρχή) φάκελος οικοδομικών εργασιών, ο οποίος περιλαμβάνει τεχνική έκθεση με τις αιτούμενες οικοδομικές εργασίες, τοπογραφικό διάγραμμα, διάγραμμα κάλυψης, τομές, όψεις, τις απαιτούμενες εγκρίσεις άλλων φορέων, καθώς και μελέτες και σχέδια για το σύνολο των εργασιών και των εγκαταστάσεων υπογεγραμμένα από μηχανικό.
2. Η αδειοδοτούσα αρχή εντός τριάντα (30) ημερών από την υποβολή του φακέλου ελέγχει τη συμβατότητα των υποβληθέντων στοιχείων με τα στοιχεία που ελήφθησαν υπόψη για τη χορήγηση της άδειας εγκατάστασης του έργου. Η αδειοδοτούσα αρχή δύναται εντός του ανωτέρω διαστήματος να ζητήσει την υποβολή συμπληρωματικών στοιχείων ή/και αναγκαίες διορθώσεις από τον φορέα του έργου. Εφόσον υποβληθούν επαρκή στοιχεία και γίνουν οι αναγκαίες διορθώσεις, διαβιβάζει με θετική εισήγησή της τον φάκελο στη Διεύθυνση Αρχιτεκτονικής, Οικοδομικών Κανονισμών και Αδειοδοτήσεων (Δ.Α.Ο.Κ.Α.) του Υπουργείου Περιβάλλοντος και Ενέργειας.
3. Η Δ.Α.Ο.Κ.Α. εντός τριάντα (30) ημερών από τη διαβίβαση της εισήγησης της αδειοδοτούσας αρχής ελέγχει τα τοπογραφικά διαγράμματα, τα διαγράμματα κάλυψης, ως προς τη συμβατότητα με τους όρους του παραχωρηθέντος δικαιώματος χρήσης, βάσει του άρθρου 14 του ν. 2971/2001 (Α’ 285), και τις απαιτούμενες εγκρίσεις άλλων φορέων. Η Δ.Α.Ο.Κ.Α. δύναται εντός του ανωτέρω διαστήματος να ζητήσει την υποβολή συμπληρωματικών στοιχείων και αναγκαίες διορθώσεις από τον φορέα του έργου.
4. Η Δ.Α.Ο.Κ.Α. δύναται να αποστέλει τον φάκελο του έργου στο Κεντρικό Συμβούλιο Αρχιτεκτονικής (ΚΕ.Σ.Α.) για γνωμοδότηση επί της μορφολογικής ένταξης των κτιρίων στην ευρύτερη περιοχή. Η ανωτέρω γνωμοδότηση εκδίδεται εντός τριάντα (30) ημερών και γνωστοποιείται εγγράφως στον φορέα του έργου.
5. Μετά από την τήρηση της διαδικασίας των ανωτέρω παραγράφων και εφόσον υποβληθούν επαρκή συμπληρωματικά στοιχεία, γίνουν οι αναγκαίες διορθώσεις που έχουν ζητηθεί και προσκομισθεί, κατά περίπτωση, η θετική γνωμοδότηση του Κεντρικού Συμβουλίου Αρχιτεκτονικής, με απόφαση του προϊσταμένου της Γενικής Διεύθυνσης Πολεοδομίας του Υπουργείου Περιβάλλοντος και Ενέργειας, διαπιστώνεται η πληρότητα του φακέλου του έργου. Η απόφαση αυτή παράγει όλα τα έννομα αποτελέσματα της οικοδομικής άδειας του άρθρου 28 του ν. 4495/2017 (Α’ 167).
6. Ο ορισθείς ως υπεύθυνος επιβλέπων μηχανικός ευθύνεται για τη συμβατότητα των οικοδομικών εργασιών που εκτελέσθηκαν με τα στοιχεία που εμπεριέχονται στον φάκελο του έργου. Ο έλεγχος της συμβατότητας διενεργείται κατά τον έλεγχο του κλιμακίου της παρ. 11 του άρθρου 8 του ν. 3468/2006 (Α’ 129). Αν οι οικοδομικές εργασίες δεν εκτελέστηκαν σύμφωνα με τα στοιχεία που εμπεριέχονται στον φάκελο του έργου, επιβάλλονται οι κυρώσεις της περ. β’ της παρ. 1 του άρθρου 48 του ν. 4495/2017 (Α’ 167) και ακολουθείται αναλογικά η διαδικασία του άρθρου 48 του ιδίου νόμου.».
2. Για τις περιπτώσεις εγκατάστασης σταθμών παραγωγής ηλεκτρικής ενέργειας εντός Βιομηχανικών Περιοχών είναι δυνατή, ύστερα από γνώμη του αρμόδιου Κεντρικού Συμβουλίου Πολεοδομικών Θεμάτων και Αμφισβητήσεων (ΚΕΣΥΠΟΘΑ) κατόπιν εισήγησης του Γενικού Γραμματέα Χωρικού Σχεδιασμού και Αστικού Περιβάλλοντος: α) η υπέρβαση της επιτρεπόμενης κατ’ όγκον εκμετάλλευσης του οικοπέδου σ.ο., με ανώτατη την τιμή που προκύπτει από την εφαρμογή της σχέσης (σ.ο.) = 7,50 x (σ.δ.), όπου (σ.δ.) ο αντίστοιχος συντελεστής δόμησης του οικοπέδου κατά περίπτωση και β) η καθ’ ύψος υπέρβαση, η οποία δεν δύναται να υπερβαίνει τα τριάντα δύο (32) μέτρα, εκτός και αν είναι αναγκαίο για την τοποθέτηση ή για την διέξοδο υψηλών μηχανημάτων. Επίσης, είναι δυνατή, χωρίς να απαιτείται γνώμη του αρμόδιου ΚΕΣΥΠΟΘΑ, η καθ’ ύψος υπέρβαση και πέραν των τριάντα δύο (32) μέτρων, εφόσον στην ΑΕΠΟ επιβάλλεται συγκεκριμένο ύψος ως όρος για λόγους προστασίας του περιβάλλοντος.
Άρθρο 71
Εργασίες κλαδεμάτων και υλοτομίας δασικών δένδρων από τη Δ.Ε.Δ.Δ.Η.Ε. Α.Ε.
1. Επί εκτάσεων που διέπονται από τις προστατευτικές διατάξεις της δασικής νομοθεσίας, στις οποίες διέρχονται δίκτυα ηλεκτρικής ενέργειας, ο Διαχειριστής Ελληνικού Δικτύου Διανομής Ηλεκτρικής Ενέργειας (Δ.Ε.Δ.Δ.Η.Ε. Α.Ε.), προς τον σκοπό αύξησης της ανθεκτικότητας των δικτύων Διανομής, έναντι ακραίων καιρικών φαινόμενων που λαμβάνουν χώρα λόγω της κλιματικής αλλαγής, προβαίνει σε εργασίες κλαδεμάτων και υλοτομίας ιστάμενων, κεκλιμένων και κατακείμενων δασικών δένδρων, σύμφωνα με το παρόν.
2. Πριν την πραγματοποίηση των εργασιών της παρ. 1, η Δ.Ε.Δ.Δ.Η.Ε. Α.Ε. υποχρεούται στην υποβολή αιτήματος στην οικεία Δασική Αρχή για τη λήψη σχετικής άδειας. Η σχετική άδεια εκδίδεται αρμοδίως εντός δεκαπέντε (15) ημερών, από την ημέρα υποβολής του αιτήματος. Στην περίπτωση παρέλευσης της προθεσμίας του δευτέρου εδαφίου, η άδεια λογίζεται ως χορηγηθείσα και η Δ.Ε.Δ.Δ.Η.Ε. Α.Ε. δύναται να προβαίνει στις απαιτούμενες εργασίες, με απλή γνωστοποίηση προς το αρμόδιο Δασαρχείο ή Διεύθυνση Δασών για τις ανωτέρω εργασίες.
3. Κατά την εκτέλεση των εργασιών της παρ. 1, η Δ.Ε.Δ.Δ.Η.Ε. Α.Ε. υποχρεούται στην απομάκρυνση παραγομένων δασικών προϊόντων και υπολειμμάτων, σύμφωνα με τις υποδείξεις της εκάστοτε αρμόδιας δασικής υπηρεσίας.
4. Επί ιδιωτικών εκτάσεων δασικού χαρακτήρα προηγείται η λήψη από τη Δ.Ε.Δ.Δ.Η.Ε. Α.Ε. της έγγραφης συναίνεσης του ιδιοκτήτη, τα στοιχεία του οποίου γνωστοποιούνται αμελλητί στη Δ.Ε.Δ.Δ.Η.Ε. Α.Ε. από την αρμόδια δασική υπηρεσία. Σε περίπτωση μη λήψης της έγγραφης συναίνεσης του ιδιοκτήτη εντός είκοσι (20) ημερών από την ημερομηνία γνωστοποίησης του πρώτου εδαφίου, η Δ.Ε.Δ.Δ.Η.Ε. Α.Ε. ενημερώνει εγγράφως την αρμόδια κατά το άρθρο 5 του ν. 998/1979 (Α’ 289) Αρχή, για την κοπή των δέντρων, η οποία εγκρίνει για λόγους δημοσίου συμφέροντος την διεξαγωγή εργασιών κλαδεμάτων και υλοτομίας δασικών δένδρων.
5. Εφαρμοζομένων των παρ. 1 έως 3, οι εργασίες κλαδεμάτων και υλοτομίας από την Δ.Ε.Δ.Δ.Η.Ε. Α.Ε. δύνανται να λαμβάνουν χώρα και εντός πάρκων και αλσών, κατόπιν λήψης της γνώμης της αρμόδιας υπηρεσίας του οικείου Δήμου ή Περιφέρειας.
Άρθρο 72
Κατανομή και απόδοση εσόδων από το πράσινο τέλος - Αντικατάσταση της παρ. 4 και προσθήκη της παρ. 6 του άρθρου 148 του ν. 4759/2020
Στο άρθρο 158 του ν. 4759/2020 (Α’ 245), περί εσόδων από το πράσινο τέλος τροποποιείται η παρ. 4, ως προς την εγγραφή της σχετικής πίστωσης και το αντικείμενο της εξουσιοδότησης προστίθεται νέα παρ. 6 και το άρθρο 158 διαμορφώνεται ως εξής:
«Άρθρο 158
Επιβολή πράσινου τέλους στο πετρέλαιο εσωτερικής καύσης («diesel») της παρ. 1 του άρθρου 73 του ν. 2960/2001
1. Επί του πετρελαίου εσωτερικής καύσης (diesel) της παρ. 1 του άρθρου 73 του ν. 2960/2001 (Α’ 265), εξαιρουμένου αυτού που χρησιμοποιείται ως καύσιμο θέρμανσης, επιβάλλεται Πράσινο Τέλος ύψους τριάντα (30) ευρώ ανά χιλιόλιτρο. Το Πράσινο Τέλος βεβαιώνεται και εισπράττεται κατά την ίδια χρονική στιγμή με τον ειδικό φόρο κατανάλωσης του προϊόντος αυτού.
2. Το άρθρο 56 του ν. 2960/2001 για το απαιτητό του ειδικού φόρου κατανάλωσης κατά τον χρόνο που το προϊόν τίθεται σε ανάλωση και το άρθρο 109 του ιδίου νόμου, αναφορικά με τη βεβαίωση και είσπραξη του ειδικού φόρου κατανάλωσης, εφαρμόζονται ανάλογα για το Πράσινο Τέλος.
3. Η απαλλαγή από τον ειδικό φόρο κατανάλωσης του πετρελαίου εσωτερικής καύσης («diesel») της παρ. 1, σύμφωνα με την περ. β’ της παρ. 1 του άρθρου 78 του ν. 2960/2001, εφαρμόζεται αναλογικά και για το Πράσινο Τέλος. Με απόφαση του Διοικητή της Ανεξάρτητης Αρχής Δημοσίων Εσόδων (Α.Α.Δ.Ε.) καθορίζεται κάθε ειδικό θέμα για την εφαρμογή της παρούσας.
4. Τα έσοδα από το Πράσινο Τέλος αποτελούν δημόσιο έσοδο, το οποίο εισπράττεται από την Α.Α.Δ.Ε., σύμφωνα με τις ανωτέρω διατάξεις, με εγγραφή ισόποσης πίστωσης στον προϋπολογισμό του Υπουργείου Περιβάλλοντος και Ενέργειας και αποδίδεται για χρηματοδότηση πράσινων έργων και δράσεων που συμβάλλουν στη μείωση των εκπομπών ρύπων, όπως εξειδικεύονται στην παρ. 5. Με κοινή απόφαση των Υπουργών Περιβάλλοντος και Ενέργειας και Οικονομικών ρυθμίζονται η διαδικασία και ο τρόπος μεταφοράς των ποσών στους κατά περίπτωση λογαριασμούς, καθορίζεται το ποσοστό των εσόδων και η διαδικασία κατανομής και απόδοσης των ποσών αυτών στις δράσεις της παρ. 5, καθώς και κάθε σχετικό θέμα.
5. Τα έσοδα από την είσπραξη του Πράσινου Τέλους διατίθενται για την υλοποίηση δράσεων ειδικού σκοπού στο πλαίσιο των ενεργειακών και κλιματικών στόχων έως το έτος 2030, όπως αυτοί προσδιορίζονται στο Εθνικό Σχέδιο για την Ενέργεια και το Κλίμα (Β’ 4893/31.12.2019) και ειδικότερα για την ενίσχυση των έργων Ανανεώσιμων Πηγών Ενέργειας (Α.Π.Ε.), την αύξηση του ποσοστού διείσδυσης των Α.Π.Ε. στην ακαθάριστη τελική κατανάλωση ενέργειας, τη βελτίωση της ενεργειακής απόδοσης και εξοικονόμησης, την προώθηση της ηλεκτροκίνησης, καθώς και για την κάλυψη κοινωφελών σκοπών, δαπανών, μελετών και ερευνών στον τομέα της ενέργειας.
6. Ειδικά για το έτος 2021, τα έσοδα από την επιβολή του Πράσινου Τέλους του παρόντος μεταφέρονται στο σύνολό τους στον Ειδικό Λογαριασμό Α.Π.Ε. και Σ.Η.Θ.Υ.Α. Διασυνδεδεμένου Συστήματος και Δικτύου του άρθρου 143 του ν. 4001/2011 (Α’ 179), διαχειριστής του οποίου είναι ο Διαχειριστής Α.Π.Ε. και Εγγυήσεων Προέλευσης (ΔΑΠΕΕΠ Α.Ε.). Συγκεκριμένα, για τα πραγματοποιηθέντα έσοδα από την επιβολή του Πράσινου Τέλους στο πετρέλαιο εσωτερικής καύσης κατά τη δημοσίευση του παρόντος, πραγματοποιείται ισόποση εγγραφή πιστώσεων σε ύψος στον ΑΛΕ 2310880899 «Λοιπές αποδόσεις σε φορείς με νομική προσωπικότητα» του ειδικού φορέα 1023-711-0000000 «Γενικές Κρατικές Δαπάνες» του Υπουργείου Οικονομικών. Τα υπόλοιπα εκτιμώμενα έσοδα έτους 2021 καλύπτονται με μεταφορά πιστώσεων του ειδικού φορέα 1023-711-0000000 «Γενικές Κρατικές Δαπάνες» του Υπουργείου Οικονομικών στον ΑΛΕ 2310880899. Το σύνολο των ανωτέρω πιστώσεων μεταφέρεται στον ΑΛΕ 2310880899 «Λοιπές αποδόσεις σε φορείς με νομική προσωπικότητα» του ειδικού φορέα 1031-204-0000000 του Υπουργείου Περιβάλλοντος και Ενέργειας, προκειμένου εν συνεχεία να αποδοθεί στον Ειδικό Λογαριασμό Α.Π.Ε. και Σ.Η.Θ.Υ.Α. Διασυνδεδεμένου Συστήματος και Δικτύου του άρθρου 143 του ν. 4001/2011.».
ΚΕΦΑΛΑΙΟ Δ’
ΕΠΕΙΓΟΥΣΕΣ ΧΩΡΟΤΑΞΙΚΕΣ, ΠΟΛΕΟΔΟΜΙΚΕΣ ΔΙΑΤΑΞΕΙΣ ΚΑΙ ΡΥΘΜΙΣΕΙΣ ΓΙΑ ΤΗΝ ΠΡΟΣΤΑΣΙΑ ΤΟΥ ΠΕΡΙΒΑΛΛΟΝΤΟΣ
Άρθρο 73
Παρατάσεις πολεοδομικών - χωροταξικών προθεσμιών
1. Η προθεσμία για την ολοκλήρωση της διαδικασίας θεσμοθέτησης Περιοχών Οργανωμένης Ανάπτυξης Υδατοκαλλιεργειών (Π.Ο.Α.Υ.), που προβλέπεται στο εδάφιο δεύτερο της περ. α’ της παρ. 1 του άρθρου 15 της από 30.12.2015 Πράξης Νομοθετικού Περιεχομένου (Α’ 184), η οποία κυρώθηκε με το άρθρο δεύτερο του ν. 4366/2016 (Α’ 18), παρατείνεται από τη λήξη της για ένα (1) έτος.
2. Οι προθεσμίες για την υποβολή αιτήσεων υπαγωγής των ακινήτων της περ. ε’ και του τελευταίου εδαφίου της παρ. 1 του άρθρου 128 του ν. 4759/2020 (Α’ 245) στις διατάξεις του ν. 4495/2017 (Α’ 167), παρατείνονται από τη λήξη τους και για ένα (1) έτος.
3. Η θητεία των μελών των Συμβουλίων Αρχιτεκτονικής (Σ.Α.) του άρθρου 10 του ν. 4495/2017 και των Συμβουλίων Πολεοδομικών Θεμάτων και Αμφισβητήσεων Α και Β (ΣΥ.ΠΟΘ.Α. Α και Β) της παρ. 3 του άρθρου 20 του ν. 4495/2017 παρατείνεται από τη λήξη της έως και την 31η.12.2022.
4. Στο τελευταίο εδάφιο του άρθρου 62 του ν. 4495/2017 (Α’ 167), περί εμπράγματων δικαιοπραξιών, η προθεσμία της 31ης Δεκεμβρίου 2021 παρατείνεται έως την 31η Ιανουαρίου 2022.
Άρθρο 74
Επιβολή πρόσθετων όρων επί δραστηριοτήτων που εμπίπτουν στην παρ. 4α του άρθρου 19 του ν. 3982/2011 - Τροποποίηση της παρ. 4α του άρθρου 19 του ν. 3982/2011
Στο τέλος της περ. α) της παρ. 4 του άρθρου 19 του ν. 3982/2011 (Α’ 143) προστίθενται δύο νέα εδάφια και η περ. α) διαμορφώνεται ως εξής:
«4.α) Έγκριση λειτουργίας μετά από έλεγχο, κατά την έννοια του άρθρου 7 του ν. 4442/2016 (Α’ 230), απαιτείται στις περιπτώσεις ίδρυσης, επέκτασης ή εκσυγχρονισμού εγκαταστάσεων με ΚΑΔ 49.50, καθώς και των δραστηριοτήτων του άρθρου 17 του ν. 4442/2016 (Α’ 123), που εμπίπτουν στο πεδίο εφαρμογής της κοινής υπουργικής απόφασης 172058/11.2.2016 (Β’ 354) και του ν. 4409/2016 (Α’ 36). Η αδειοδοτούσα αρχή διατηρεί το δικαίωμα, με απόφασή της, να επιβάλει την τήρηση πρόσθετων όρων, περιορισμών και προϋποθέσεων στις ως άνω δραστηριότητες οποτεδήποτε διαπιστωθεί ότι τούτο είναι αναγκαίο για την προστασία των εργαζομένων, των περιοίκων, του κοινού και του περιβάλλοντος, από κάθε κίνδυνο βλάβης της υγείας ή ενόχλησης ή ρύπανσης, που μπορεί να προκληθεί. Σε περίπτωση μη τήρησης των ανωτέρω όρων, περιορισμών και προϋποθέσεων επιβάλλονται οι κυρώσεις του άρθρου 29, καθώς και της κατά εξουσιοδότηση της παρ. 8 αυτού υπουργικής απόφασης ως προς την παράβαση των όρων και περιορισμών της έγκρισης λειτουργίας.».
Άρθρο 75
Ρυθμίσεις για το Θέατρο Πέτρας
1. Η έκταση επιφάνειας εβδομήντα τεσσάρων χιλιάδων διακοσίων δύο τετραγωνικών μέτρων και δεκατεσσάρων εκατοστών (74.202,14 τ.μ.) του πρώην Λατομείου «Μαρασλή» που βρίσκεται στα διοικητικά όρια του Δήμου Πετρούπολης, όπως αποτυπώνεται στο από τον Ιανουάριο του 2020 τοπογραφικό διάγραμμα σε κλίμακα 1:1000 που έχει θεωρηθεί από τον Προϊστάμενο της Τεχνικής Υπηρεσίας του Δήμου Πετρούπολης και σε φωτοσμίκρυνση δημοσιεύεται με τον παρόντα, υπό τα στοιχεία (1-2-3-...-51-52-1), παραχωρείται κατά κυριότητα στον Δήμο Πετρούπολης για τη δημιουργία, τον εκσυγχρονισμό και την εγκατάσταση χώρων για την εξυπηρέτηση εκπαιδευτικών δημοτικών δραστηριοτήτων συναφών με το Θέατρο (Σχολή Θεάτρου), πολιτιστικών εκδηλώσεων σχετιζόμενων και με τη λειτουργία του «ΘΕΑΤΡΟΥ ΠΕΤΡΑΣ» αλλά και όλων των συνοδών χρήσεων που απαιτούνται για τις υποστηρικτικές λειτουργίες του «ΘΕΑΤΡΟΥ ΠΕΤΡΑΣ».
Τα ανωτέρω πολιτιστικού χαρακτήρα έργα θα αποτελέσουν μέρος της αποκατάστασης λατομικού χώρου και θα συμπληρώνουν την περιβαλλοντική αποκατάσταση, η οποία θα πραγματοποιηθεί με την έγκριση σχετικής μελέτης που θα υποβληθεί από τον Δήμο Πετρούπολης εντός πενταετίας και θα εγκριθεί αρμοδίως.
2. Η αναδάσωση της ανωτέρω έκτασης αίρεται.
3. Οι όροι και περιορισμοί δόμησης του γεωτεμαχίου καθορίζονται ως εξής:
α. Μέγιστο ποσοστό κάλυψης δέκα τοις εκατό (10%).
β. Μέγιστο ποσοστό δόμησης δέκα τοις εκατό (10%).
γ. Μέγιστο επιτρεπόμενο ύψος 15.00 μ.
δ. Αποστάσεις των κτιρίων από τα όρια του γεωτεμαχίου 15.00 μ.
ε. Επιτρέπεται η διάσπαση των κτιρίων.
στ. Επιτρέπεται η ένταξη χώρων κυρίας χρήσης στα υπόγεια.
4. Ο Δήμος Πετρούπολης υποχρεούται στην αναδάσωση έκτασης ιδίου εμβαδού με την παραχωρηθείσα, στην αναδασωτέα περιοχή του Ποικίλου Όρους, βάσει σχετικής μελέτης που θα υποβληθεί από τον Δήμο Πετρούπολης εντός πενταετίας με επιμέλεια και έγκριση από την αρμόδια δασική υπηρεσία.
5. Σε κάθε δε περίπτωση, η παραχώρηση κυριότητας, η άρση της αναδάσωσης και οι όροι δόμησης ισχύουν από τη δημοσίευση του παρόντος.
Άρθρο 76
Ανάθεση συμβάσεων έργων δασοπροστασίας
Στην παρ. 5 του άρθρου 16 του ν. 998/1979 (Α’ 289) προστίθεται περ. γ) ως εξής:
«γ) Οι διαδικασίες των περ. α) και β) εφαρμόζονται αναλογικώς, εξαιρουμένης της παρ. 5 του άρθρου 118 του ν. 4412/2016 (Α’ 147), και για τα έργα δασοπροστασίας και ειδικότερα για την ανάθεση συμβάσεων μελετών, υποστηρικτικών υπηρεσιών και έργων καθαρισμού δασών και δασικών εκτάσεων, συντήρησης δασικού οδικού δικτύου, καθώς και συντήρησης αντιπυρικών ζωνών με σκοπό την προστασία των περιοχών.».
Άρθρο 77
Διευκρίνιση ως προς την εφαρμογή της εισφοράς προστασίας περιβάλλοντος σε ορισμένα προϊόντα μιας χρήσης - Τροποποίηση του άρθρου 4 του ν. 4736/2020
1. Στο τέλος της παρ. 3 του άρθρου 4 του ν. 4736/2020 (Α’ 200) προστίθεται νέα περ. η’:
«η) Η εισφορά προστασίας του περιβάλλοντος της περ. α’ καταλαμβάνει και το σύνολο των ακόλουθων αντίστοιχων χάρτινων προϊόντων μιας χρήσης:
ηα) Κυπελλάκια για ποτά, συμπεριλαμβανομένων των καλυμμάτων και των καπακιών τους, που έχουν πλαστική επικάλυψη, επένδυση ή επίστρωση, καθώς και όσα περιέχουν στη χαρτόμαζα συνθετικά πολυμερικά πρόσθετα.
ηβ) Περιέκτες τροφίμων, δηλαδή δοχεία, όπως κουτιά, με ή χωρίς κάλυμμα, που έχουν πλαστική επικάλυψη, επένδυση ή επίστρωση, εντός των οποίων τοποθετούνται τρόφιμα τα οποία προορίζονται για άμεση κατανάλωση είτε επί τόπου είτε εκτός του καταστήματος, συνήθως καταναλώνονται από το δοχείο και είναι έτοιμα για κατανάλωση χωρίς περαιτέρω προετοιμασία, ιδίως, μαγείρεμα, βράσιμο ή ζέσταμα, συμπεριλαμβανομένων των περιεκτών που χρησιμοποιούνται για γεύματα ταχυφαγείων ή άλλα γεύματα έτοιμα προς άμεση κατανάλωση, εκτός από περιέκτες ποτών, πιάτα, πακέτα και περιτυλίγματα που περιέχουν τρόφιμα.».
2. Καταργούνται:
α) Η περ. γ’ της παρ. 3 του άρθρου 4 του ν. 4736/2020 και
β) η υποπερ. αβ’ της περ. α’ της παρ. 3 του άρθρου 19 του ν. 4736/2020, περί υποχρεωτικής σήμανσης.
Άρθρο 78
Υλοποίηση παρεμβάσεων που χρηματοδοτούνται από το Ταμείο Ανάκαμψης και Ανθεκτικότητας
1. Για τις «Παρεμβάσεις με στόχο τη βελτίωση του αστικού περιβάλλοντος και του δημόσιου χώρου» και «Άλλες στρατηγικές παρεμβάσεις» (εξαιρουμένου του έργου «Προσαρμοστική επαναχρησιμοποίηση του πρώην εργοστασίου Λαδόπουλου στην Πάτρα») που θα χρηματοδοτηθούν από το Ταμείο Ανάκαμψης και Ανθεκτικότητας, ορίζεται ως φορέας υλοποίησης το νομικό πρόσωπο δημοσίου δίκαιου «Τεχνικό Επιμελητήριο Ελλάδας».
2. Με αποφάσεις του Υπουργού Περιβάλλοντος και Ενέργειας δύναται να ορίζονται οι αναθέτουσες αρχές εκτέλεσης των αντίστοιχων μελετών/έργων των παρεμβάσεων, η διαδικασία ανάθεσης, εκπόνησης και παραλαβής των μελετών/έργων, ο τρόπος χρηματοδότησης και κάθε άλλη αναγκαία λεπτομέρεια.
ΚΕΦΑΛΑΙΟ Ε’
ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΕΥΡΥΘΜΗ ΛΕΙΤΟΥΡΓΙΑ ΤΩΝ ΜΕΤΑΦΟΡΩΝ
Άρθρο 79
Παράταση διάρκειας ισχύος σύμβασης Υποχρέωσης Δημόσιας Υπηρεσίας (ΥΔΥ) - Τροποποίηση του άρθρου 12 της παρ. 6ε του ν. 3891/2010
Στην παρ. 6.ε. του άρθρου 12 του ν. 3891/2010 (Α’ 188) τροποποιείται το πρώτο εδάφιο ως προς τον χρόνο ανάθεσης της παροχής ΥΔΥ στις επιβατικές σιδηροδρομικές μεταφορές, τροποποιείται το δεύτερο εδάφιο ως προς τον χρόνο ισχύος, προστίθεται τέταρτο εδάφιο και η παρ. 6.ε. διαμορφώνεται ως εξής:
«6.ε. Από 1.1.2022 η παροχή υπηρεσιών ΥΔΥ στις επιβατικές σιδηροδρομικές μεταφορές ανατίθεται από το Υπουργείο Υποδομών και Μεταφορών, σύμφωνα με τις διατάξεις του άρθρου 5 του Κανονισμού (ΕΚ) 1370/2007 του Ευρωπαϊκού Κοινοβουλίου και του Συμβουλίου της 23ης Οκτωβρίου 2007 (L 315), όπως τροποποιήθηκε με τον Κανονισμό Ε.Κ. 2338/16 του Ευρωπαϊκού Κοινοβουλίου και του Συμβουλίου της 14ης Δεκεμβρίου 2016 (L’ 354).
Παρατείνεται έως 28.2.2022 η διάρκεια ισχύος της από 17.12.2015 Συμβάσεως ΥΔΥ. Η ισχύς της παρούσας αρχίζει από την 1η.1.2021.
Η Σύμβαση παροχής υπηρεσιών ΥΔΥ μεταξύ του ελληνικού Δημοσίου και της ΤΡΑΙΝΟΣΕ Α.Ε., για το χρονικό διάστημα από 1.1.2022 έως και 28.2.2022 θα ενσωματωθεί αυτοδικαίως στην Σύμβαση που θα καταρτισθεί κατ’ εφαρμογή του πρώτου εδαφίου και ενσωματούμενη σε εκείνη, θα αποτελέσει αναπόσπαστο μέρος της ως προς όλα τα κεφάλαια λειτουργίας της και θα εκκαθαρισθεί στο πλαίσιο της Σύμβασης εκείνης.».
Άρθρο 80
Παράταση διάρκειας ισχύος του ακατάσχετου της χρηματοδότησης του διαχειριστή υποδομής
Το χρονικό διάστημα του τέταρτου εδαφίου της παρ. 5 του άρθρου 8 του ν. 4408/2016 (Α’ 135) ως προς το ακατάσχετο της κρατικής χρηματοδότησης του διαχειριστή υποδομής παρατείνεται έως την 30ή.6.2022.
Άρθρο 81
Παράταση αναστολής πληρωμών, συμψηφισμού και διαδικασιών είσπραξης χρεών του Οργανισμού Σιδηροδρόμων Ελλάδος (ΟΣΕ) Α.Ε. έναντι του Δημοσίου, που προέρχονται από καταπτώσεις εγγυήσεων δανείων - Τροποποίηση του άρθρου 79 του ν. 4530/2018
Στην παρ. 7 του άρθρου 79 του ν. 4530/2018 (Α’ 59) τροποποιείται το χρονικό διάστημα παράτασης, προστίθεται περίπτωση σχετικά με απόδοση επιστροφών και χρηματικών ενταλμάτων και διαμορφώνεται ως εξής:
«7. Το χρονικό διάστημα της παρ. 3 του άρθρου 45 του ν. 4313/2014 (Α’ 261) παρατείνεται μέχρι τις 30.06.2022 και, εφόσον οι οφειλές προέρχονται αποκλειστικά από καταπτώσεις εγγυήσεων, τυχόν επιστροφές και χρηματικά εντάλματα αποδίδονται στον δικαιούχο αμελλητί.».
ΚΕΦΑΛΑΙΟ ΣΤ’
ΚΥΡΩΣΗ ΤΗΣ ΣΥΜΦΩΝΙΑΣ ΤΡΟΠΟΠΟΙΗΣΗΣ ΤΗΣ ΑΠΟ 24 ΙΟΥΛΙΟΥ 2007 ΣΥΜΒΑΣΗΣ ΠΑΡΑΧΩΡΗΣΗΣ ΤΟΥ ΕΡΓΟΥ ΤΗΣ «ΜΕΛΕΤΗΣ, ΚΑΤΑΣΚΕΥΗΣ, ΧΡΗΜΑΤΟΔΟΤΗΣΗΣ, ΛΕΙΤΟΥΡΓΙΑΣ, ΣΥΝΤΗΡΗΣΗΣ ΚΑΙ ΕΚΜΕΤΑΛΛΕΥΣΗΣ ΤΟΥ ΑΥΤΟΚΙΝΗΤΟΔΡΟΜΟΥ ΕΛΕΥΣΙΝΑ - ΚΟΡΙΝΘΟΣ - ΠΑΤΡΑ - ΠΥΡΓΟΣ - ΤΣΑΚΩΝΑ»
Άρθρο 82
Κύρωση της από 15/12/2021 Συμφωνίας Τροποποίησης διατάξεων της από 24 Ιουλίου 2007 Σύμβασης Παραχώρησης του Έργου της «Μελέτης, Κατασκευής, Χρηματοδότησης, Λειτουργίας, Συντήρησης και Εκμετάλλευσης του Αυτοκινητόδρομου Ελευσίνα - Κόρινθος - Πάτρα - Πύργος - Τσακώνα»
Κυρώνεται και αποκτά ισχύ νόμου, με την εξαίρεση του Παραρτήματος 1 αυτής, η από 15/12/2021 Συμφωνία Τροποποίησης Διατάξεων της Σύμβασης Παραχώρησης σύμφωνα με τις παρ. 37.1 και 37.2 της από 24 Ιουλίου 2007 Σύμβασης Παραχώρησης, για το Έργο της «Μελέτης, Κατασκευής, Χρηματοδότησης, Λειτουργίας, Συντήρησης και Εκμετάλλευσης του Αυτοκινητόδρομου Ελευσίνα - Κόρινθος - Πάτρα - Πύργος - Τσακώνα», όπως αυτή κυρώθηκε με το άρθρο πρώτο του ν. 3621/2007 (Α’ 279), που υπογράφηκε μεταξύ αφενός του Ελληνικού Δημοσίου και αφετέρου της α) Ανώνυμης Εταιρείας με την επωνυμία «ΟΛΥΜΠΙΑ ΟΔΟΣ ΑΝΩΝΥΜΗ ΕΤΑΙΡΕΙΑ ΠΑΡΑΧΩΡΗΣΗΣ ΓΙΑ ΤΟΝ ΑΥΤΟΚΙΝΗΤΟΔΡΟΜΟ ΕΛΕΥΣΙΝΑ - ΚΟΡΙΝΘΟΣ - ΠΑΤΡΑ - ΠΥΡΓΟΣ - ΤΣΑΚΩΝΑ» και β) εκ τρίτου των Μετόχων της παραπάνω ανώνυμης εταιρείας: (1) Ανώνυμης Εταιρείας με την επωνυμία «VINCI S.A.», 2) Εταιρείας Περιορισμένης Ευθύνης με την επωνυμία «HOCHTIEF PPP SOLUTIONS GmbH», 3) Ανώνυμης Εταιρείας με την επωνυμία ΕΛΛΗΝΙΚΗ ΤΕΧΝΟΔΟΜΙΚΗ ΤΕΧΝΙΚΗ, ΕΠΕΝΔΥΤΙΚΗ, ΒΙΟΜΗΧΑΝΙΚΗ ΑΝΩΝΥΜΗ ΕΤΑΙΡΕΙΑ», 4) Ανώνυμης Εταιρείας με την επωνυμία «J & P ΑΒΑΞ ΑΝΩΝΥΜΗ ΕΤΑΙΡΕΙΑ ΕΡΓΟΛΗΠΤΙΚΗ - ΤΟΥΡΙΣΤΙΚΗ - ΕΜΠΟΡΙΚΗ - ΒΙΟΜΗΧΑΝΙΚΗ - ΟΙΚΟΔΟΜΙΚΩΝ ΥΛΙΚΩΝ ΚΑΙ ΜΗΧΑΝΗΜΑΤΩΝ», 5) Ανώνυμης Εταιρείας με την επωνυμία «ΑΘΗΝΑ Α.Τ.Ε.» και τροποποιήθηκε με την από 29 Νοεμβρίου 2013 «Συμφωνία Τροποποίησης Διατάξεων της Σύμβασης Παραχώρησης», που κυρώθηκε με το άρθρο τέταρτο του ν. 4219/2013 (Α’ 269) «Κύρωση των Συμφωνιών Τροποποίησης των συμβάσεων παραχώρησης των μεγάλων οδικών έργων και ρύθμιση συναφών θεμάτων» (Α’ 269), το κείμενο της οποίας έχει ως εξής:
ΚΕΦΑΛΑΙΟ Ζ’
ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΗΣ ΝΑΥΤΙΛΙΑΣ ΚΑΙ ΤΗΝ ΤΟΝΩΣΗ ΤΗΣ ΑΓΡΟΤΙΚΗΣ ΑΝΑΠΤΥΞΗΣ
Άρθρο 83
Παροχή εξ αποστάσεως ναυτικής επαγγελματικής εκπαίδευσης, κατάρτισης και επιμόρφωσης από τις Δημόσιες Σχολές Εμπορικού Ναυτικού - Παράταση ισχύος του άρθρου εξηκοστού πέμπτου της από 30.3.2020 Πράξης Νομοθετικού Περιεχομένου, που κυρώθηκε με το άρθρο 1 του ν. 4684/2020
Το άρθρο εξηκοστό πέμπτο της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), και το οποίο αντικαταστάθηκε από το άρθρο 19 του ν. 4770/2021 (Α’ 21), ισχύει και για το ακαδημαϊκό έτος 2021-2022.
Άρθρο 84
Εκπαιδευτικό επίδομα πρακτικής άσκησης σπουδαστών Ακαδημιών Εμπορικού Ναυτικού - Παράταση ισχύος της παρ. 8 του άρθρου 9 του ν. 2575/1998
Η ισχύς της παρ. 8 του άρθρου 9 του ν. 2575/1998 (Α’ 23) για την καταβολή εκπαιδευτικού επιδόματος πρακτικής άσκησης στους σπουδαστές των Ακαδημιών Εμπορικού Ναυτικού, παρατείνεται μέχρι την 30ή.6.2022.
Άρθρο 85
Παράταση πιστοποιητικών ναυτικής ικανότητας και πιστοποιητικών επάρκειας ναυτικών και τροποποίηση εξουσιοδοτικής διάταξης
Στο άρθρο 125 του ν. 4764/2020 (Α’ 256), α) τροποποιείται η παρ. 1, προκειμένου να παραταθεί η ισχύς των αποδεικτικών ναυτικής ικανότητας και των πιστοποιητικών επάρκειας που έχουν εκδοθεί από την αρμόδια ελληνική αρχή έως την 30ή.6.2022, β) τροποποιείται η παρ. 2, προκειμένου να προβλεφθεί δυνατότητα περαιτέρω παράτασης με απόφαση του Υπουργού Ναυτιλίας και Νησιωτικής Πολιτικής ακόμη και τμηματικά, μέχρι την 31η.12.2022, και το άρθρο 125 διαμορφώνεται ως ακολούθως:
«Άρθρο 125
Παράταση πιστοποιητικών ναυτικών
1. Στο σύνολο των αποδεικτικών ναυτικής ικανότητας και των πιστοποιητικών επάρκειας που έχουν εκδοθεί από την αρμόδια ελληνική αρχή, σύμφωνα με τις διατάξεις της Διεθνούς Σύμβασης «για πρότυπα εκπαίδευσης, έκδοσης πιστοποιητικών και τήρησης φυλακών των ναυτικών, 1978» (STCW 1978), η οποία κυρώθηκε με τον ν. 1314/1983 (Α’ 2), όπως αυτή τροποποιήθηκε, χορηγείται παράταση ισχύος έως την 30η.6.2022, ανεξαρτήτως εάν έχει χορηγηθεί ήδη παράταση. Αντίστοιχη παράταση χορηγείται και στα πιστοποιητικά επικύρωσης (endorsements), υπό την προϋπόθεση ότι τα αποδεικτικά ναυτικής ικανότητας αλλοδαπής αρχής τα οποία επικυρώνουν, πρόκειται να λήξουν κατά το χρονικό διάστημα του πρώτου εδαφίου.
2. Με απόφαση του Υπουργού Ναυτιλίας και Νησιωτικής Πολιτικής, η ισχύς των πιστοποιητικών της παρ. 1 δύναται να παραταθεί, ακόμη και τμηματικά, μέχρι την 31η.12.2022.».
Άρθρο 86
Σύνταξη αναπτυξιακού προγράμματος και μελέτης διαχείρισης λιμένων (Master Plan) - Παράταση προθεσμίας και διαγραφή εξουσιοδοτικής διάταξης
Στην παρ. 8 του άρθρου 86 του ν. 4504/2017 (Α’ 184), α) στο πρώτο εδάφιο παρατείνεται η προθεσμία σύνταξης αναπτυξιακού προγράμματος και μελέτης διαχείρισης λιμένων (Master Plan) για τους φορείς διαχείρισης λιμένων, β) το τρίτο εδάφιο διαγράφεται και η παρ. 8 διαμορφώνεται ως ακολούθως:
«8. Οι φορείς διαχείρισης λιμένων που έχουν την υποχρέωση σύνταξης αναπτυξιακού προγράμματος και μελέτης διαχείρισης (Master Plan), οφείλουν να έχουν ολοκληρώσει τη σύνταξή τους έως την 31η.12.2023. Μετά την παρέλευση άπρακτης της ανωτέρω προθεσμίας και μέχρι τη σύνταξη αναπτυξιακού προγράμματος και μελέτης διαχείρισης (Master Plan), δεν είναι δυνατή η υλοποίηση έργων στις περιοχές αρμοδιότητάς τους.».
Άρθρο 87
Μετάταξη προσωπικού ΟΛΠ Α.Ε. και ΟΛΘ Α.Ε. - Παράταση ισχύος της παρ. 5 του άρθρου 11 του ν. 4404/2016
Η ισχύς της παρ. 5 του άρθρου 11 του ν. 4404/2016 (Α’ 126) για τη μετάταξη του προσωπικού της ΟΛΠ Α.Ε. και της ΟΛΘ Α.Ε. παρατείνεται μέχρι την 31η.3.2022.
Άρθρο 88
Παράταση προθεσμίας για διευκόλυνση πρόσβασης σε χρηματοδότηση των κατά κύριο επάγγελμα αγροτών - Τροποποίηση του άρθρου εικοστού τρίτου της από 13.4.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4690/2020
Η προθεσμία του άρθρου εικοστού τρίτου της από 13.4.2020 Πράξης Νομοθετικού Περιεχομένου (Α’ 84), περί διευκόλυνσης πρόσβασης σε χρηματοδότηση των κατά κύριο επάγγελμα αγροτών, η οποία κυρώθηκε με το άρθρο 1 του ν. 4690/2020 (Α’ 104), παρατείνεται και το άρθρο εικοστό τρίτο διαμορφώνεται ως εξής:
«Άρθρο εικοστό τρίτο
Διευκόλυνση πρόσβασης σε χρηματοδότηση των κατά κύριο επάγγελμα αγροτών
Κατ’ εξαίρεση του πρώτου εδαφίου του άρθρου 27 του ν. 4611/2019 (Α’ 73), επιτρέπεται μέχρι τις 31 Δεκεμβρίου 2022 η σύναψη και ανανέωση συμβάσεων δανείων, πιστώσεων και χρηματοδοτήσεων από τράπεζες και λοιπά πιστωτικά ιδρύματα με αντισυμβαλλόμενους κατά κύριο επάγγελμα αγρότες για ποσό μέχρι είκοσι πέντε χιλιάδες (25.000) ευρώ, καθώς και η εκταμίευση των σχετικών πιστώσεων, χωρίς την προσκόμιση αποδεικτικού ασφαλιστικής ενημερότητας από τον χρηματοδοτούμενο.».
ΚΕΦΑΛΑΙΟ Η’
ΕΠΕΙΓΟΥΣΕΣ ΔΙΑΤΑΞΕΙΣ ΓΙΑ ΤΗ ΡΥΘΜΙΣΗ ΤΩΝ ΕΡΓΑΣΙΑΚΩΝ ΣΧΕΣΕΩΝ ΚΑΙ ΤΗΣ ΚΟΙΝΩΝΙΚΗΣ ΑΣΦΑΛΙΣΗΣ
Άρθρο 89
Επείγουσες ρυθμίσεις της Κεντρικής Υπηρεσίας του Υπουργείου Εργασίας και Κοινωνικών Υποθέσεων
1. Στο άρθρο 38 του ν. 4647/2019 (Α’ 204) τροποποιείται το πρώτο εδάφιο ως προς τον χρόνο ισχύος της σύμβασης χρηματοδοτικής μίσθωσης οχημάτων του Σώματος Επιθεώρησης Εργασίας από τη λήξη της έως την υπογραφή της νέας σύμβασης, προστίθεται νέο δεύτερο εδάφιο και το άρθρο 38 διαμορφώνεται ως εξής:
«Άρθρο 38
Παράταση της σύμβασης χρηματοδοτικής μίσθωσης οχημάτων του Σώματος Επιθεώρησης Εργασίας
1. Η ισχύς της υπό στοιχεία 6696/2014 ΑΔΑΜ:14SYMV001906842 Σύμβασης Προμήθειας, που αφορά στη λειτουργική (μακροχρόνια) μίσθωση επιβατικών αυτοκινήτων από το Σ.ΕΠ.Ε., παρατείνεται αυτοδικαίως με τους ίδιους όρους που περιέχονται σε αυτήν από τη λήξη της έως την υπογραφή νέας σύμβασης. Το προηγούμενο εδάφιο ισχύει για χρονικό διάστημα ενός (1) έτους κατ’ ανώτατο όριο.».
2. Η προθεσμία του άρθρου 111 του ν. 4764/2020 (Α’ 256), ως προς την παράταση της παραμονής στην υπηρεσία των Προϊσταμένων Γενικών Διευθύνσεων και Διευθύνσεων, παρατείνεται μέχρι την 30ή.6.2022 ή μέχρι την τοποθέτηση των νέων Προϊσταμένων στις θέσεις αυτές μέσω των εκκρεμών διαδικασιών επιλογής, όποιο είναι το νωρίτερο, για τους εκτελούντες χρέη Προϊσταμένων των Γενικών Διευθύνσεων του Υπουργείου Εργασίας και Κοινωνικών Υποθέσεων, κατόπιν αιτήματός τους που υποβάλλεται πριν τη λήξη της προθεσμίας του ως άνω άρθρου και η εφαρμογή της ίδιας διάταξης επεκτείνεται στους Γενικούς Διευθυντές του Οργανισμού Απασχόλησης Εργατικού Δυναμικού έως την ίδια ημερομηνία.
Άρθρο 90
Σύσταση Τμήματος για την εκκαθάριση δαπανών Σώματος Επιθεώρησης Εργασίας
1. Στη Διεύθυνση Οικονομικής Διαχείρισης του Υπουργείου Εργασίας και Κοινωνικών Υποθέσεων συστήνεται Τμήμα Εκτέλεσης Προϋπολογισμού του Σώματος Επιθεώρησης Εργασίας με αντικείμενο την εκτέλεση του προϋπολογισμού του Ειδικού Φορέα Ε.Φ. 1033-208-0000000 του Υπουργείου Εργασίας και Κοινωνικών Υποθέσεων, για τις δαπάνες αποκλειστικά του Σώματος Επιθεώρησης Εργασίας.
2. Το Τμήμα της παρ. 1 στελεχώνεται με υπαλλήλους του Υπουργείου Εργασίας και Κοινωνικών Υποθέσεων και του Σώματος Επιθεώρησης Εργασίας. Με απόφαση του Υπουργού Εργασίας και Κοινωνικών Υποθέσεων κατανέμονται οι θέσεις του προσωπικού του συνιστάμενου με το παρόν άρθρο Τμήματος από τις υφιστάμενες θέσεις προσωπικού του Υπουργείου και καθορίζονται οι κλάδοι του προσωπικού και του προϊσταμένου του.
3. Οι αρμοδιότητες του Τμήματος της παρ. 1 είναι οι αναφερόμενες στην παρ. 3α του άρθρου 17 του π.δ. 134/2017 (Α’ 168), αναλόγως εφαρμοζόμενες για τις δαπάνες του Σώματος Επιθεώρησης Εργασίας. Με απόφαση του Υπουργού Εργασίας και Κοινωνικών Υποθέσεων δύναται να μεταφέρονται στο Τμήμα της παρ. 1 αρμοδιότητες άλλων Τμημάτων της Διεύθυνσης Οικονομικής Διαχείρισης που αφορούν δαπάνες του Σώματος Επιθεώρησης Εργασίας.
4. Το Τμήμα της παρ. 1 καταργείται αυτοδίκαια την 31η Δεκεμβρίου του έτους έκδοσης της διαπιστωτικής πράξης για την έναρξη λειτουργίας της Επιθεώρησης Εργασίας. Το προσωπικό που υπηρετεί στο Τμήμα της παρ. 1, κατά την ημερομηνία αυτοδίκαιης κατάργησής του, μεταφέρεται αυτοδίκαια σε αντίστοιχες κενές θέσεις στην Επιθεώρηση Εργασίας και ισχύει γι’ αυτό η παρ. 3 του άρθρου 117 του ν. 4808/2021 (Α’ 101).
Άρθρο 91
Αμοιβή για απασχόληση κατά τις ημέρες υποχρεωτικής αργίας - Τροποποίηση του ν.δ. 3755/1957
Στην παρ. 2 του άρθρου 2 του ν.δ. 3755/1957 (Α’ 182), α) στο τέλος του πρώτου εδαφίου η φράση «και ζ) η της 26ης Δεκεμβρίου» αντικαθίσταται ως εξής «, ζ) η της 26ης Δεκεμβρίου, η) η της 1ης Ιανουαρίου και θ) η της εορτής των Θεοφανίων (6η Ιανουαρίου)», β) η διατύπωση αποδίδεται στη δημοτική γλώσσα και γίνονται νομοτεχνικές βελτιώσεις και η παρ. 2 διαμορφώνεται ως ακολούθως:
«2. Ως εξαιρέσιμες γιορτές κατά τις οποίες παρέχεται η ανωτέρω προσαύξηση νοούνται α) η της 25ης Μαρτίου, β) η της Δευτέρας του Πάσχα, γ) η της 1ης Μαΐου, δ) η της Κοιμήσεως της Θεοτόκου (15η Αυγούστου), ε) η της 28ης Οκτωβρίου, στ) η της Γεννήσεως του Χριστού (25 Δεκεμβρίου), ζ) η της 26ης Δεκεμβρίου, η) η της 1ης Ιανουαρίου και θ) η της εορτής των Θεοφανίων (6η Ιανουαρίου).».
Άρθρο 92
Ευθύνη σε υπεργολαβία - Τροποποίηση του άρθρου 9 του π.δ. 101/2016
Στο άρθρο 9 του π.δ. 101/2016 (Α’ 178) επέρχονται οι εξής τροποποιήσεις: α) ο τίτλος του άρθρου τροποποιείται, β) το πρώτο εδάφιο της παρ. 1 τροποποιείται ως προς το μέτρο ευθύνης του εργολάβου και επικαιροποιείται ως προς τις παραπεμπόμενες διατάξεις, γ) καταργείται το δεύτερο εδάφιο της παρ. 1 για την ευθύνη των ενδιάμεσων υπεργολάβων έναντι του αποσπασμένου εργαζόμενου, και το άρθρο 9 διαμορφώνεται ως εξής:
«Άρθρο 9
Ευθύνη σε υπεργολαβία
(Άρθρο 12 παρ. 2 και 3 της Οδηγίας 2014/67/ΕΕ)
1. Ο εργολάβος του οποίου άμεσος υπεργολάβος είναι ο εργοδότης (πάροχος των υπηρεσιών) που αναφέρεται στην παρ. 4 του άρθρου 1 του π.δ. 30/2021 και για τις δραστηριότητες που αναφέρονται στο Παράρτημα της Οδηγίας 2014/67/ΕΕ, ευθύνεται έναντι του αποσπασμένου εργαζόμενου αλληλεγγύως και εις ολόκληρον με τον υπεργολάβο για τη μη καταβολή των προβλεπόμενων από το άρθρο 3 του π.δ. 30/2021 αποδοχών ή των εισφορών σε κοινά ταμεία ή όργανα των κοινωνικών εταίρων.
2. Η ευθύνη αυτή περιορίζεται στα δικαιώματα των εργαζομένων που απορρέουν από τη συμβατική σχέση μεταξύ του εργολάβου και του υπεργολάβου.».
Άρθρο 93
Παράταση της έναρξης ισχύος του Οργανισμού του Οργανισμού Απασχόλησης Εργατικού Δυναμικού - Τροποποίηση του άρθρου 73 του ν. 4623/2019
Η παρ. 2 του άρθρου 73 του ν. 4623/2019 (Α’ 134) τροποποιείται από όταν ίσχυσε και διαμορφώνεται ως εξής:
«2. Το πρώτο εδάφιο του άρθρου 45 του π.δ. 70/2019 (Α’ 110) αντικαθίσταται από όταν ίσχυσε ως εξής:
«Η ισχύς του παρόντος αρχίζει μετά την παρέλευση τριάντα έξι (36) μηνών από τη δημοσίευσή του στην Εφημερίδα της Κυβερνήσεως.».».
Άρθρο 94
Παράταση σύμβασης μίσθωσης φωτοαντιγραφικών μηχανημάτων e-ΕΦΚΑ
Η από 25.11.2019 σύμβαση μίσθωσης διακοσίων ογδόντα πέντε (285) φωτοαντιγραφικών μηχανημάτων για τις ανάγκες των υπηρεσιών του e-ΕΦΚΑ πανελλαδικά παρατείνεται αυτοδίκαια από τη λήξη της μέχρι τη σύναψη της εκτελεστικής σύμβασης δυνάμει της συμφωνίας πλαίσιο που θα ανατεθεί σε συνέχεια της υπ’ αρ. 7/2020 διακήρυξης της Εθνικής Κεντρικής Αρχής Αγορών (ΕΚΑΑ), και πάντως για χρονικό διάστημα ενός (1) έτους κατ’ ανώτατο όριο.
Άρθρο 95
Σύσταση υπηρεσιακών μονάδων e-ΕΦΚΑ
1. Στη Διεύθυνση Γ’ Απονομής Συντάξεων της Γενικής Διεύθυνσης Συντάξεων του e-ΕΦΚΑ συνιστάται Τμήμα Ασφαλιστικού Ιστορικού Κλάδων Υγείας και Σύνταξης Αυτοτελώς Απασχολούμενων (τ. ΕΤΑΑ) και ασφαλισμένων στα μέσα μαζικής ενημέρωσης (τ. ΕΤΑΠ -ΜΜΕ), με αρμοδιότητες ως εξής:
α) Προσδιορισμός χρόνου ασφάλισης και έκδοση αποφάσεων αναγνώρισης χρόνου ασφάλισης.
β) Επεξεργασία των ασφαλιστικών στοιχείων προ της 1ης.1.2017 για τη χορήγηση στους ασφαλισμένους κάθε είδους βεβαιώσεων σχετικών με την ασφάλιση και την ασφαλιστική ενημερότητα.
γ) Μέριμνα της βεβαίωσης και της είσπραξης ασφαλιστικών εισφορών, καθώς και της επιστροφής αχρεωστήτως καταβληθεισών εισφορών ελευθέρων επαγγελματιών και μισθωτών για χρόνο ασφάλισης προ της 1ης.1.2017 στο τ. ΕΤΑΑ.
δ) Μέριμνα της βεβαίωσης και της είσπραξης ασφαλιστικών εισφορών για χρόνο ασφάλισης προ της 1ης.1.2017 στο τ. ΕΤΑΠ-ΜΜΕ.
ε) Χειρισμό θεμάτων που αφορούν στην παραγραφή, διαγραφή και εκκαθάριση των βεβαιωθεισών οφειλών από εισφορές μη μισθωτών, εταιρειών και ελευθέρων επαγγελματιών για χρόνο ασφάλισης προ της 1ης.1.2017 στο τ. ΕΤΑΑ και στο τ. ΕΤΑΠ-ΜΜΕ.
στ) Ενημέρωση, παρακολούθηση και επεξεργασία των τηρούμενων στοιχείων καθυστερούμενων εισφορών για χρόνο ασφάλισης προ της 1ης.1.2017 στο τ. ΕΤΑΑ και στο τ. ΕΤΑΠ-ΜΜΕ.
ζ) Έλεγχος εισφορών συνταξιοδοτικών υποθέσεων.
η) Συμφωνία ατομικών λογαριασμών εργοδοτών και βεβαίωση των εσόδων από εισφορές στο τ. ΕΤΑΠ-ΜΜΕ μετά από σχετικό έλεγχο.
θ) Παραλαβή, χειρισμός και αντιμετώπιση αιτήσεων θεραπείας, προσφυγών και γενικά κάθε ενδίκου μέσου για θέματα του Τμήματος.
2. Στη Διεύθυνση Δ’ Απονομής Συντάξεων της Γενικής Διεύθυνσης Συντάξεων του e-ΕΦΚΑ συνιστάται Υποδιεύθυνση Ασφαλιστικού Ιστορικού Αυτοτελώς Απασχολούμενων (τ. ΕΤΑΑ) και Ασφαλισμένων στα Μέσα Μαζικής Ενημέρωσης (τ. ΕΤΑΠ - ΜΜΕ) με Τμήμα Ασφαλιστικού Ιστορικού Τομέα Μηχανικών και Εργοληπτών Δημοσίων Έργων, Τμήμα Ασφαλιστικού Βίου Κλάδων Υγείας και Σύνταξης Τομέα Νομικών, Τμήμα Ασφαλιστικού Βίου Κλάδων Υγείας και Σύνταξης Τομέα Υγειονομικών και Τμήμα Ασφαλιστικού Ιστορικού Ασφαλισμένων στα Μέσα Μαζικής Ενημέρωσης (τ. ΕΤΑΠ - ΜΜΕ) και τις εξής αρμοδιότητες στο επίπεδο των αντίστοιχων Τμημάτων:
α) Προσδιορισμός χρόνου ασφάλισης και έκδοση αποφάσεων αναγνώρισης χρόνου ασφάλισης.
β) Επεξεργασία των ασφαλιστικών στοιχείων προ της 1ης.1.2017 για τη χορήγηση στους ασφαλισμένους κάθε είδους βεβαιώσεων σχετικών με την ασφάλιση και την ασφαλιστική ενημερότητα.
γ) Μέριμνα της βεβαίωσης και της είσπραξης ασφαλιστικών εισφορών, καθώς και της επιστροφής αχρεωστήτως καταβληθεισών εισφορών ελευθέρων επαγγελματιών και μισθωτών για χρόνο ασφάλισης προ της 1ης.1.2017 στο τ. ΕΤΑΑ-ΤΣΜΕΔΕ ή τ. ΕΤΑΑ-ΤΑΝ ή τ. ΕΤΑΑ-ΤΣΑΥ ή τ. ΕΤΑΠ-ΜΜΕ, αντίστοιχα.
δ) Χειρισμός θεμάτων που αφορούν στην παραγραφή, διαγραφή και εκκαθάριση των βεβαιωθεισών οφειλών από εισφορές μη μισθωτών και εταιρειών για χρόνο ασφάλισης προ της 1ης.1.2017 στο τ. ΕΤΑΑ-ΤΣΜΕΔΕ ή τ. ΕΤΑΑ-ΤΑΝ ή τ. ΕΤΑΑ-ΤΣΑΥ ή τ. ΕΤΑΠ-ΜΜΕ, αντίστοιχα.
ε) Ενημέρωση, παρακολούθηση και επεξεργασία των τηρούμενων στοιχείων καθυστερούμενων εισφορών μη μισθωτών και εταιρειών για χρόνο ασφάλισης προ της 1ης.1.2017 στο τ. ΕΤΑΑ-ΤΣΜΕΔΕ ή τ. ΕΤΑΑ-ΤΑΝ ή τ. ΕΤΑΑ-ΤΣΑΥ ή τ. ΕΤΑΠ-ΜΜΕ, αντίστοιχα.
στ) Έλεγχος εισφορών συνταξιοδοτικών υποθέσεων.
3. Στη Διεύθυνση Ε’ Απονομής Συντάξεων Γήρατος και Συντάξεων λόγω Θανάτου της Γενικής Διεύθυνσης Συντάξεων του e-ΕΦΚΑ συνιστώνται Τμήμα Ασφαλιστικού Ιστορικού Ασφαλισμένων τέως ΤΣΠ-ΑΤΕ, ΤΣΠ-ΕΤΕ, ΤΑΠ-ΕΤΒΑ, ΤΑΠΙΛΤ και ΤΑΠΑΕ-ΕΘΝΙΚΗ και Τμήμα Ασφαλιστικού Ιστορικού Ασφαλισμένων ΔΕΗ, ΟΤΕ, τ. ΤΣΕΑΠΓΣΟ και τ. ΤΣΠ-ΗΣΑΠ με αρμοδιότητες ως εξής:
α) Τμήμα Ασφαλιστικού Ιστορικού Ασφαλισμένων τέως ΤΣΠ-ΑΤΕ,ΤΣΠ-ΕΤΕ, ΤΑΠ-ΕΤΒΑ, ΤΑΠΙΛΤ και ΤΑΠΑΕ-ΕΘΝΙΚΗ
αα) Προσδιορισμός χρόνου ασφάλισης και έκδοση αποφάσεων αναγνώρισης χρόνου ασφάλισης.
αβ) Αναγνώριση - μετατροπή του χρόνου ασφάλισης στο τέως ΤΣΠ-ΑΤΕ,ΤΣΠ-ΕΤΕ, ΤΑΠ-ΕΤΒΑ, ΤΑΠΙΛΤ και ΤΑΠΑΕ-ΕΘΝΙΚΗ σε χρόνο ασφάλισης στο ΙΚΑ-ΕΤΑΜ.
β) Τμήμα Ασφαλιστικού Ιστορικού ασφαλισμένων ΔΕΗ, ΟΤΕ, τ. ΤΣΕΑΠΓΣΟ και τ. ΤΣΠ-ΗΣΑΠ
βα) Προσδιορισμός χρόνου ασφάλισης και έκδοση αποφάσεων αναγνώρισης χρόνου ασφάλισης.
ββ) Επεξεργασία των ασφαλιστικών στοιχείων για τη χορήγηση στους ασφαλισμένους κάθε είδους βεβαιώσεων σχετικών με την ασφάλιση και την ασφαλιστική ενημερότητα για χρόνο ασφάλισης προ της 1ης.1.2017.
βγ) Αναγνώριση - μετατροπή του χρόνου ασφάλισης ΟΤΕ, τ. ΤΣΕΑΠΓΣΟ και τ. ΤΣΠ-ΗΣΑΠ σε χρόνο ασφάλισης στο τ. ΙΚΑ-ΕΤΑΜ.
βδ) Μέριμνα της βεβαίωσης και της είσπραξης ασφαλιστικών εισφορών για χρόνο ασφάλισης προ της 1ης.1.2017 στη ΔΕΗ.
βε) Συμφωνία ατομικών λογαριασμών εργοδοτών ΔΕΗ και βεβαίωση των εσόδων από εισφορές μετά από σχετικό έλεγχο.
4. Στην Τοπική Διεύθυνση Α’ Πειραιώς της Περιφερειακής Υπηρεσίας Συντονισμού και Υποστήριξης (Π.Υ.Σ.Υ.) Αττικής του e-ΕΦΚΑ συνιστάται Τμήμα Ασφάλισης - Εσόδων ασφαλισμένων τέως ΤΑΝΠΥ με αρμοδιότητες ως εξής:
α) Προσδιορισμός χρόνου ασφάλισης και έκδοση αποφάσεων αναγνώρισης χρόνου ασφάλισης.
β) Επιμέλεια για την είσπραξη των εισφορών και λοιπών απαιτήσεων, προσδιορισμός και βεβαίωση των ασφαλιστικών εισφορών, υπολογισμός των πρόσθετων τελών, παρακολούθηση της εμπρόθεσμης ή μη καταβολής των υποχρεώσεων των υπόχρεων προσώπων και λήψη των αναγκαίων μέτρων για χρόνο ασφάλισης προ της 1ης.1.2017, επιστροφή αχρεωστήτως καταβληθεισών εισφορών.
γ) Τήρηση, έλεγχος και εκκαθάριση του μητρώου ασφαλισμένων.
δ) Ενημέρωση των ατομικών μερίδων των ασφαλισμένων με τις ασφαλιστικές εισφορές.
ε) Επεξεργασία των ασφαλιστικών στοιχείων για τη χορήγηση στους ασφαλισμένους κάθε είδους βεβαιώσεων σχετικών με την ασφάλιση και την ασφαλιστική ενημερότητα για χρόνο ασφάλισης προ της 1ης.1.2017.
στ) Παραλαβή, χειρισμός και αντιμετώπιση αιτήσεων θεραπείας, προσφυγών και γενικά κάθε ενδίκου μέσου για θέματα του Τμήματος.
5. Η έδρα του αποκεντρωμένου Τμήματος Δ’ Ελέγχων Ασφάλισης του Περιφερειακού Ελεγκτικού Κέντρου Ασφάλισης (Π.Ε.Κ.Α.) Πελοποννήσου του e-ΕΦΚΑ μεταφέρεται στο Κιάτο.
6. Η Τοπική Διεύθυνση Δ’ ΝΤ Αθήνας της Περιφερειακής Υπηρεσίας Συντονισμού και Υποστήριξης (Π.Υ.Σ.Υ.) Αττικής του e-ΕΦΚΑ με έδρα τη Ν. Σμύρνη μετονομάζεται σε Τοπική Διεύθυνση ΙΑ’ ΚΤ Αθήνας και η έδρα της μεταφέρεται στην Αθήνα.
Άρθρο 96
Καταργήσεις υπηρεσιακών μονάδων e-ΕΦΚΑ
Από την έναρξη ισχύος του παρόντος καταργούνται οι εξής μονάδες:
1. α) το Τοπικό Υποκατάστημα Ασφαλισμένων του Εντασσόμενου Κλάδου Σύνταξης του ΤΑΠ-ΟΤΕ (τ. ΙΚΑ-ΕΤΑΜ),
β) το Τοπικό Υποκατάστημα Ασφαλισμένων του Τομέα Ασφάλισης Προσωπικού ΔΕΗ (τ. ΙΚΑ-ΕΤΑΜ),
γ) το Τοπικό Υποκατάστημα Ασφαλισμένων των Εντασσόμενων Ταμείων & Κλάδων ΤΣΠ-ΑΤΕ, ΤΣΠ- ΕΤΕ, ΤΑΠ-ΕΤΒΑ & ΤΑΠΑΕ-ΕΘΝΙΚΗ (τ. ΙΚΑ-ΕΤΑΜ),
δ) το Τοπικό Υποκατάστημα Ασφαλισμένων του Εντασσόμενου ΤΣΠ-ΗΣΑΠ & του Εντασσόμενου Κλάδου Σύνταξης ΤΣΕΑΠΓΣΟ (τ. ΙΚΑ-ΕΤΑΜ),
ε) η Διεύθυνση Εισφορών των τομέων Μηχανικών και ΕΔΕ (τ. ΕΤΑΑ),
στ) η Διεύθυνση Ασφάλισης του τομέα Ασφάλισης Νομικών (τ. ΕΤΑΑ), και
ζ) η Περιφερειακή Διεύθυνση Παροχών του Τομέα Ασφάλισης Νομικών, που διατηρήθηκαν μεταβατικά σε ισχύ με την υπό στοιχεία οικ.11863/3809/2017 κοινή απόφαση των Υπουργών Εργασίας, Κοινωνικής Ασφάλισης και Κοινωνικής Αλληλεγγύης και Οικονομικών (Β’ 1599).
2. α) η Περιφερειακή Διεύθυνση Συντάξεων και Ασφάλισης του τομέα Μηχανικών και Εργοληπτών Δημοσίων Έργων,
β) το Περιφερειακό Τμήμα Μηχανικών και Εργοληπτών Δημοσίων έργων Κεντρικής Μακεδονίας με έδρα τη Θεσσαλονίκη,
γ) η Περιφερειακή Διεύθυνση Συντάξεων και Πρόνοιας του τομέα Υγειονομικών,
δ) η Διεύθυνση Υγειονομικών Θεσσαλονίκης με έδρα τη Θεσσαλονίκη,
ε) το Περιφερειακό Τμήμα Υγείας Δικηγόρων Θεσσαλονίκης, του οποίου οι αρμοδιότητες μεταφέρθηκαν με την υπ’ αρ. 312995/2021 (Β’ 3868) απόφαση του Διοικητή e-ΕΦΚΑ,
στ) η Α’ Διεύθυνση Ασφάλισης Παροχών (ΤΣΠΕΑΘ),
ζ) η Β’ Διεύθυνση Ασφάλισης Παροχών (ΤΑΙΣΥΤ),
η) η Γ’ Διεύθυνση Ασφάλισης Παροχών (ΤΑΤΤΑ),
θ) η Δ’ Διεύθυνση Ασφάλισης Παροχών (ΤΣΕΥΠ).
3. α) το Τμήμα Ασφάλισης Κλάδου Υγείας και Πρόνοιας της Διεύθυνσης Υγείας και Πρόνοιας των Τομέων Μηχανικών,
β) το Τμήμα Παροχών Ανοικτής Περίθαλψης της Διεύθυνσης Ασθενείας των Τομέων Υγειονομικών,
γ) το Τμήμα Εσόδων-Παροχών της Διεύθυνσης Ασφάλισης - Παροχών των Τομέων Συμβολαιογράφων,
δ) το Τμήμα Εσόδων-Παροχών της Διεύθυνσης Ασφάλισης - Παροχών των Τομέων Δικηγόρων Αθηνών,
ε) το Τμήμα Εσόδων-Παροχών της Διεύθυνσης Ασφάλισης - Παροχών του Τομέα Υγείας Δικηγόρων Πειραιά, και
στ) το Τμήμα Εσόδων και Παροχών Υγείας της Διεύθυνσης Ασφάλισης-Παροχών του Τομέα Υγείας Δικηγόρων Επαρχιών, που διατηρήθηκαν μεταβατικά σε ισχύ με την υπό στοιχεία οικ. 11317/3547/2017 κοινή απόφαση των Υπουργών Εργασίας, Κοινωνικής Ασφάλισης και Κοινωνικής Αλληλεγγύης και Οικονομικών (Β’ 1643).
4. α) Η Α’ Περιφερειακή Διεύθυνση Μη Μισθωτών Αττικής - Πειραιώς - Νήσων με έδρα τον Πειραιά, στην οποία συγχωνεύτηκε η Β’ Περιφερειακή Διεύθυνση Μη Μισθωτών Αττικής - Αθηνών - Κεντρικού Τομέα με έδρα την Αθήνα με την υπ’ αρ. 40494/2020 απόφαση του Διοικητή e-ΕΦΚΑ (Β’ 669),
β) το Β’ Περιφερειακό Τμήμα Μη Μισθωτών Αττικής - Πειραιώς - Νήσων, στο οποίο μεταφέρθηκαν αρμοδιότητες της Β’ Περιφερειακής Διεύθυνσης Μη Μισθωτών Αττικής - Αθηνών - Κεντρικού Τομέα με έδρα την Αθήνα με την υπ’ αρ. 40494/2020 απόφαση του Διοικητή e-ΕΦΚΑ.
Άρθρο 97
Ρυθμίσεις ζητημάτων Γηροκομείου Αθηνών
1. Το Φιλανθρωπικό Σωματείο με την επωνυμία «Ελεήμων Εταιρεία Αθηνών Γηροκομείο-Πτωχοκομείο» απαλλάσσεται από την υποχρέωση προσκόμισης αποδεικτικού φορολογικής και ασφαλιστικής ενημερότητας για την είσπραξη ποσών που προέρχονται από δωρεές-επιχορηγήσεις κρατικών φορέων, Οργανισμών Τοπικής Αυτοδιοίκησης και λοιπών φορέων της Γενικής Κυβέρνησης, από κληρονομίες, καθώς και για τη σύσταση και τροποποίηση σύστασης οριζοντίων ιδιοκτησιών ακινήτων που προέρχονται από αποδοχή κληρονομιών, για χρονικό διάστημα εννέα (9) μηνών από τη δημοσίευση του παρόντος. Κατά το χρονικό αυτό διάστημα επιτρέπεται να διατηρεί έναν (1) τραπεζικό λογαριασμό σε πιστωτικό ίδρυμα της ημεδαπής, ο οποίος είναι ακατάσχετος.
Με κοινή απόφαση των Υπουργών Οικονομικών και Εργασίας και Κοινωνικών Υποθέσεων, δύναται να παραταθεί το παραπάνω χρονικό διάστημα για έξι (6) μήνες, εφόσον εν τω μεταξύ έχει υποβληθεί από το Σωματείο Σχέδιο Εξυγίανσης του άρθρου 55 του ν. 4262/2014 (Α’ 114) προς έγκριση στο Παρατηρητήριο Φορέων Κοινωνικής Φροντίδας και Αλληλεγγύης του άρθρου 56 του ν. 4262/2014 και εκκρεμεί η έγκρισή του.
2. Για το χρονικό διάστημα της παρ. 1 το Φιλανθρωπικό Σωματείο με την επωνυμία «Ελεήμων Εταιρεία Αθηνών Γηροκομείο-Πτωχοκομείο» δύναται να επιχορηγείται από κρατικούς φορείς και από οργανισμούς τοπικής αυτοδιοίκησης. Η επιχορήγηση αυτή είναι ανεκχώρητη, ακατάσχετη στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν δεσμεύεται και δεν συμψηφίζεται με βεβαιωμένα χρέη προς τη Φορολογική Διοίκηση και το Δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα. Έναν μήνα μετά τη δημοσίευση του παρόντος η Γενική Διεύθυνση Δημοσιονομικών Ελέγχων του Υπουργείου Οικονομικών θα διενεργήσει διαχειριστικό έλεγχο επί των οικονομικών του εν λόγω Σωματείου, ο οποίος θα πρέπει να ολοκληρωθεί εντός ενός (1) έτους, με δυνατότητα παράτασης της περαίωσης του ελέγχου για ένα (1) επιπλέον έτος, κατόπιν εγκρίσεως του Υπουργού Οικονομικών.
Άρθρο 98
Διαχείριση προγραμμάτων από τον Οργανισμό Απασχόλησης Εργατικού Δυναμικού (Ο.Α.Ε.Δ.)
1. Για τη διαχείριση προγραμμάτων που αξιοποιούν χρηματοδοτήσεις από εθνικούς, ευρωπαϊκούς και άλλους δημόσιους ή ιδιωτικούς πόρους, ο Διοικητής του Οργανισμού Απασχόλησης Εργατικού Δυναμικού (Ο.Α.Ε.Δ.) δύναται να συστήνει στο Αυτοτελές Τμήμα Διαχείρισης Συγχρηματοδοτούμενων και άλλων Πόρων του Ο.Α.Ε.Δ. ομάδα διοίκησης έργου, που σκοπό έχει να επικουρεί στην υλοποίηση των έργων και στον συντονισμό όλων των οργανικών μονάδων που περιλαμβάνονται στον Οργανισμό και έχουν συναφείς ή σχετικές αρμοδιότητες.
2. Για τη στελέχωση της ομάδας διοίκησης έργου της παρ. 1 αποσπώνται υπάλληλοι που υπηρετούν στις Επιτελικές Δομές ΕΣΠΑ του Υπουργείου Εργασίας και Κοινωνικών Υποθέσεων της παρ. 6 του άρθρου 18 του ν. 4314/2014 (Α’ 265), κατά παρέκκλιση κάθε άλλης διάταξης. Οι αποσπάσεις διενεργούνται με κοινή απόφαση των αρμοδίων οργάνων των κατά περίπτωση αρμοδίων Υπουργείων Ανάπτυξης και Επενδύσεων και Εργασίας και Κοινωνικών Υποθέσεων μετά από αίτηση του ενδιαφερομένου υπαλλήλου. Με την απόφαση αυτή αίρεται η υφιστάμενη απόσπαση στις ως άνω υπηρεσίες. Η διάρκεια της απόσπασης είναι πέντε (5) έτη, η οποία μπορεί να παραταθεί για άλλα δύο (2) έτη με την ίδια διαδικασία.
ΚΕΦΑΛΑΙΟ Θ’
ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗ ΛΕΙΤΟΥΡΓΙΑ ΤΩΝ ΟΡΓΑΝΙΣΜΩΝ ΤΟΠΙΚΗΣ ΑΥΤΟΔΙΟΙΚΗΣΗΣ
Άρθρο 99
Ρυθμίσεις για τη λειτουργία των δημοτικών συμβουλίων και των επιτροπών Ο.Τ.Α. α’ βαθμού - Τροποποίηση του άρθρου 64 του ν. 3852/2010
Στην παρ. 8 του άρθρου 64 του ν. 3852/2010 (Α’ 87), περί της διαδικασίας εκλογής νέων μελών του προεδρείου δημοτικού συμβουλίου, επέρχονται οι εξής τροποποιήσεις: α) στο πρώτο εδάφιο μετά τη φράση «αφότου πληρωθεί η αντίστοιχη θέση» προστίθεται η φράση «, ενώ το μέλος του προεδρείου συνεχίζει, έως τότε, να ασκεί τα καθήκοντά του.», β) το τρίτο εδάφιο τροποποιείται, ώστε να προβλέπεται ότι η συνεδρίαση του δημοτικού συμβουλίου περί εκλογής, κατά περίπτωση, νέου προέδρου, αντιπροέδρου ή γραμματέα γίνεται κατόπιν πρόσκλησης του προέδρου του, γ) προστίθενται τέταρτο και πέμπτο εδάφιο, και η παρ. 8 διαμορφώνεται ως εξής:
«8. Η παραίτηση από το αξίωμα του προέδρου, αντιπροέδρου και του γραμματέα του δημοτικού συμβουλίου υποβάλλεται στο δημοτικό συμβούλιο και γίνεται οριστική αφότου πληρωθεί η αντίστοιχη θέση, ενώ το μέλος του προεδρείου συνεχίζει, έως τότε, να ασκεί τα καθήκοντά του. Ο παραιτούμενος παραμένει σύμβουλος. Το δημοτικό συμβούλιο σε συνεδρίασή του, κατόπιν πρόσκλησης του προέδρου του, η οποία πραγματοποιείται την πρώτη Κυριακή μετά την υποβολή της παραίτησης, προβαίνει, κατά περίπτωση, στην εκλογή νέου προέδρου, αντιπροέδρου ή γραμματέα.
Αν μείνει κενή η θέση αντιπροέδρου και γραμματέα του δημοτικού συμβουλίου, λόγω ανεξαρτητοποίησης ή διαγραφής από την παράταξη, παραίτησης από το αξίωμα του δημοτικού συμβούλου, έκπτωσης ή θανάτου, η εκλογή νέου μέλους πραγματοποιείται την πρώτη Κυριακή από την κένωση της θέσης, κατόπιν πρόσκλησης του προέδρου. Στην περίπτωση κένωσης της θέσης του προέδρου, για τους προαναφερόμενους λόγους, την πρόσκληση εκδίδει ο σύμβουλος του συνδυασμού του εκλεγέντος δημάρχου που έχει εκλεγεί με τις περισσότερες ψήφους και, σε περίπτωση ισοψηφίας, εκείνος που είναι γραμμένος πρώτος κατά σειρά στην απόφαση του δικαστηρίου.».
Άρθρο 100
Αρμοδιότητες Επιτροπής Ποιότητας Ζωής - Τροποποίηση του άρθρου 73 του ν. 3852/2010
Στην παρ. 1 του άρθρου 73 του ν. 3852/2010 (Α’ 87), περί των αρμοδιοτήτων της Επιτροπής Ποιότητας Ζωής, προστίθεται περ. γ. ως εξής:
«γ. Καταρτίζει τον κανονισμό λειτουργίας της.».
Άρθρο 101
Συγκρότηση και εκλογή Οικονομικής Επιτροπής και Επιτροπής Ποιότητας Ζωής - Τροποποίηση του άρθρου 74 του ν. 3852/2010
1. Στην παρ. 3 του άρθρου 74 του ν. 3852/2010 (Α’ 87) τροποποιείται το πέμπτο εδάφιο ως προς την παράταξη που προηγείται σε περίπτωση ίσου υπολοίπου, προστίθεται έκτο εδάφιο, και η παρ. 3 διαμορφώνεται ως εξής:
«3. Για τον υπολογισμό των μελών κάθε παράταξης στην οικονομική επιτροπή και στην επιτροπή ποιότητας ζωής διαιρείται ο συνολικός αριθμός των μελών του δημοτικού συμβουλίου με τον αριθμό των εκλεγόμενων μελών και ο αριθμός αυτός, έως δεύτερου δεκαδικού ψηφίου, αποτελεί το εκλογικό μέτρο. Στη συνέχεια διαιρείται ο αριθμός των δημοτικών συμβούλων κάθε παράταξης με το εκλογικό μέτρο και η κάθε παράταξη εκλέγει στις επιτροπές αριθμό μελών ίσο με το ακέραιο μέρος της διαίρεσης. Για τη διαδικασία αυτήν, τυχόν ανεξάρτητοι δημοτικοί σύμβουλοι λογίζονται αθροιστικά ως μια ενιαία παράταξη. Εφόσον το άθροισμα των μελών που έχουν εκλεγεί κατ’ εφαρμογή του ανωτέρω εδαφίου υπολείπεται του συνόλου του αριθμού των μελών που εκλέγονται στην επιτροπή, οι παρατάξεις εκλέγουν ανά μια, ακόμα και εάν δεν έχουν εκλέξει μέλος κατά τα ανωτέρω, ένα μέλος με βάση το μεγαλύτερο υπόλοιπο της ανωτέρω διαίρεσης και μέχρι συμπλήρωσης των μελών που εκλέγονται συνολικά. Σε περίπτωση ίσου υπολοίπου, προηγείται η παράταξη που έχει λάβει μεγαλύτερο αριθμό ψήφων στις εκλογές των δημοτικών αρχών. Στην περίπτωση σύμπραξης υπολογίζεται το άθροισμα των ψήφων που έλαβαν στις εκλογές των δημοτικών αρχών οι παρατάξεις που έχουν συμπράξει.».
2. Στην παρ. 12 του άρθρου 74 του ν. 3852/2010 τροποποιείται το πρώτο εδάφιο ως προς τη διάρκεια της αντικατάστασης, προστίθεται δεύτερο εδάφιο και η παρ. 12 διαμορφώνεται ως εξής:
«12. Όταν τα μέλη της οικονομικής επιτροπής ή της επιτροπής ποιότητας ζωής, συμπεριλαμβανομένων και των αντιδημάρχων, παύουν για οποιονδήποτε λόγο να είναι μέλη των αντίστοιχων δημοτικών παρατάξεων, εκπίπτουν αυτοδικαίως από την οικονομική επιτροπή ή την επιτροπή ποιότητας ζωής και αντικαθίστανται, σύμφωνα με τη διαδικασία του άρθρου αυτού για όλη τη διάρκεια της τρέχουσας θητείας των μελών. Ο εκλεγμένος ανεξάρτητος σύμβουλος, στην περίπτωση που επανενταχθεί στην παράταξη από την οποία ανεξαρτητοποιήθηκε ή διαγράφηκε, δεν μπορεί να εξακολουθήσει να είναι μέλος της οικονομικής επιτροπής ή της επιτροπής ποιότητας ζωής.».
Άρθρο 102
Λειτουργία της Οικονομικής Επιτροπής και της Επιτροπής Ποιότητας Ζωής - Τροποποίηση του άρθρου 75 του ν. 3852/2010
Στο άρθρο 75 του ν. 3852/2010 (Α’ 87) τροποποιούνται η παρ. 2 με την προσθήκη νέου τρίτου εδαφίου, η παρ. 8 με την αναφορά σε «δημοτική κοινότητα» αντί σε «κοινότητα» προστίθεται παρ. 13 και το άρθρο 75 διαμορφώνεται ως εξής:
«Άρθρο 75
Λειτουργία της Οικονομικής Επιτροπής και της Επιτροπής Ποιότητας Ζωής
1. Οι επιτροπές έχουν απαρτία, εφόσον τα μέλη που είναι παρόντα είναι περισσότερα από αυτά που απουσιάζουν. Οι επιτροπές συνεδριάζουν δημόσια και αποφασίζουν με την απόλυτη πλειοψηφία των παρόντων. Σε περίπτωση ισοψηφίας επικρατεί η ψήφος του προέδρου. Αν σε δύο συνεχείς συνεδριάσεις δεν επιτυγχάνεται απαρτία ή απόλυτη πλειοψηφία, αρμόδιο να λάβει απόφαση είναι το δημοτικό συμβούλιο.
Κατά τις συνεδριάσεις των επιτροπών δύναται να παρίσταται χωρίς δικαίωμα ψήφου ένας δημοτικός σύμβουλος από κάθε παράταξη που δεν εξέλεξε μέλος σε αυτές κατά το άρθρο 74.
2. Αν απουσιάζει ή κωλύεται ο πρόεδρος της επιτροπής, προεδρεύει ο αντιπρόεδρος και, σε περίπτωση απουσίας ή κωλύματος του αντιπροέδρου, το μέλος της επιτροπής το οποίο έχει εκλεγεί με τις περισσότερες ψήφους. Σε περίπτωση ισοψηφίας δεν υπερισχύει η ψήφος του αντιπροέδρου ή του μέλους της επιτροπής που προεδρεύει λόγω απουσίας ή κωλύματος του αντιπροέδρου. Αν απουσιάζουν ή κωλύονται τακτικά μέλη, καλούνται τα αναπληρωματικά με τη σειρά της εκλογής τους.
3. Ο πρόεδρος καταρτίζει την ημερήσια διάταξη. Στην ημερήσια διάταξη αναγράφονται υποχρεωτικά και όλα τα θέματα που προτείνει ο δήμαρχος. Η επιτροπή μπορεί να αποφασίζει με την απόλυτη πλειοψηφία του συνολικού αριθμού των μελών της, ότι συγκεκριμένο θέμα το οποίο δεν έχει εγγραφεί στην ημερήσια διάταξη είναι κατεπείγον να το συζητά και να λαμβάνει απόφαση γι’ αυτό με την ίδια πλειοψηφία, πριν από την έναρξη της συζήτησης των θεμάτων της ημερήσιας διάταξης.
4. Αν ένα μέλος της επιτροπής απουσιάζει αδικαιολόγητα από τρεις (3) τουλάχιστον συνεχείς συνεδριάσεις, το δημοτικό συμβούλιο με πράξη του το αντικαθιστά.
5. Ο πρόεδρος της επιτροπής καλεί τα μέλη της σε συνεδρίαση με γραπτή πρόσκληση, στην οποία αναφέρονται τα θέματα της ημερήσιας διάταξης, όποτε το ζητήσει ο δήμαρχος ή το ένα τρίτο (1/3) τουλάχιστον του συνολικού αριθμού των μελών της. Στην τελευταία περίπτωση απαιτείται γραπτή αίτηση, στην οποία αναφέρονται τα θέματα που θα συζητηθούν. Στην ίδια περίπτωση δεν μπορεί να επανυποβληθεί αίτημα για το ίδιο θέμα, πριν παρέλθει δίμηνο αφότου εκδόθηκε απορριπτική απόφαση της επιτροπής, εκτός εάν γίνεται επίκληση νεότερων στοιχείων. Αν κατά τον υπολογισμό του ενός τρίτου (1/3) προκύπτει δεκαδικός αριθμός, τότε ο αριθμός αυτός στρογγυλοποιείται στην αμέσως μεγαλύτερη μονάδα, εφόσον πρόκειται για υποδιαίρεση μεγαλύτερη ή ίση του ημίσεως (0,5). Αν η επιτροπή δεν συγκληθεί το αργότερο έξι (6) ημέρες μετά την υποβολή της αίτησης, συνέρχεται ύστερα από πρόσκληση εκείνων που υπέβαλαν την αίτηση και αποφασίζει για τα θέματα για τα οποία είχε ζητηθεί η σύγκλησή της.
Η αδικαιολόγητη παράλειψη του προέδρου για δύο συνεχείς φορές να καλέσει την οικονομική ή την επιτροπή ποιότητας ζωής αποτελεί σοβαρό πειθαρχικό παράπτωμα.
6. Η πρόσκληση δημοσιεύεται στην ιστοσελίδα του δήμου. Η πρόσκληση κοινοποιείται στα μέλη τρεις (3) τουλάχιστον πλήρεις ημέρες πριν από την ημέρα που ορίζεται για τη συνεδρίαση. Σε κατεπείγουσες περιπτώσεις, η πρόσκληση αυτή μπορεί να επιδοθεί ή να γνωστοποιηθεί την ημέρα της συνεδρίασης. Στην πρόσκληση πρέπει να αναφέρεται ο λόγος για τον οποίο η συνεδρίαση έχει κατεπείγοντα χαρακτήρα. Πριν από τη συζήτηση η επιτροπή αποφαίνεται για το κατεπείγον των θεμάτων.
7. Οι συνεδριάσεις των επιτροπών είναι δημόσιες και γίνονται στο δημοτικό κατάστημα. Η επιτροπή με πλειοψηφία των τριών πέμπτων (3/5) των μελών της και με αιτιολογημένη απόφαση, η οποία απαγγέλλεται σε δημόσια συνεδρίαση, μπορεί να συνεδριάζει κεκλεισμένων των θυρών. Σε εξαιρετικές περιπτώσεις, η επιτροπή μπορεί με την πλειοψηφία του συνόλου των μελών της να αποφασίζει να συνεδριάζει κατά περίπτωση σε άλλο κατάλληλο οίκημα της έδρας, αν κρίνει ότι το δημοτικό κατάστημα είναι ακατάλληλο.
8. Στις συνεδριάσεις των επιτροπών, όταν συζητούνται θέματα που αφορούν δημοτική κοινότητα ή δημοτικές κοινότητες του δήμου, προσκαλούνται υποχρεωτικά και οι πρόεδροι των συμβουλίων ή οι πρόεδροι των αντίστοιχων κοινοτήτων, οι οποίοι δικαιούνται να λαμβάνουν τον λόγο.
9. Με απόφασή της, η οποία λαμβάνεται με απλή πλειοψηφία των παρόντων μελών της, η επιτροπή μπορεί να επιτρέπει να λάβουν τον λόγο εκπρόσωποι φορέων ή πολίτες που παρευρίσκονται στη συνεδρίαση, εφόσον το ζητήσουν.
10. Αν κάποιο μέλος της επιτροπής αρνηθεί ψήφο ή δώσει λευκή ψήφο, λογίζεται ως παρόν κατά τη συνεδρίαση μόνο για τον σχηματισμό της απαρτίας. Τόσο η άρνηση ψήφου όσο και η λευκή ψήφος δεν υπολογίζονται στην καταμέτρηση θετικών και αρνητικών ψήφων. Τα μέλη της επιτροπής που ήταν παρόντα κατά την έναρξη της συνεδρίασης και με την παρουσία τους υπήρξε απαρτία ακόμα και αν αποχωρήσουν, λογίζονται ως παρόντα μέχρι το τέλος της συνεδρίασης ως προς την ύπαρξη απαρτίας. Η απαρτία αυτή θεωρείται ότι συντρέχει για όλα τα θέματα που περιλαμβάνονται στην ημερήσια διάταξη της συνεδρίασης. Στην περίπτωση αυτή για τη λήψη απόφασης για κάθε συγκεκριμένο θέμα η απαιτούμενη πλειοψηφία δεν υπολογίζεται επί των πραγματικά παρόντων μελών κατά τη ψηφοφορία, αλλά βάσει του αριθμού των μελών που απαιτούνται για την απαρτία. Για τις συνεδριάσεις της οικονομικής και της επιτροπής ποιότητας ζωής τηρούνται πρακτικά.
11. Μέλος της επιτροπής δεν μπορεί να μετάσχει στη συζήτηση ενός θέματος, εφόσον ο ίδιος ή συγγενής του έως το δεύτερο βαθμό εξ αίματος ή εξ αγχιστείας έχει υλικό ή ηθικό συμφέρον για τη λήψη απόφασης με συγκεκριμένο περιεχόμενο. Απόφαση που έχει ληφθεί κατά παράβαση της διάταξης αυτής είναι άκυρη. Στο μέλος που έλαβε μέρος στη συνεδρίαση, κατά παράβαση του προηγούμενου εδαφίου, επιβάλλεται η ποινή της αργίας.
12. Οι αποφάσεις των παραπάνω επιτροπών δημοσιεύονται σύμφωνα με τις διατάξεις για τη δημοσίευση των αποφάσεων του δημοτικού συμβουλίου και αναρτώνται στην ιστοσελίδα του δήμου με ευθύνη του προέδρου.
13. Το άρθρο 97 του Κώδικα Δήμων και Κοινοτήτων (ν. 3463/2006, Α’ 114), ως προς τα πρακτικά της συνεδρίασης, εφαρμόζεται αναλόγως και στην Οικονομική Επιτροπή και Επιτροπή Ποιότητας Ζωής.».
Άρθρο 103
Τροποποίηση της κατά χρόνο άσκησης αρμοδιοτήτων των υπηρεσιών δόμησης των δήμων - Τροποποίηση του άρθρου 97Α του ν. 3852/2010
1. Στο άρθρο 97Α του ν. 3852/2010 (Α’ 87): α) στο πρώτο εδάφιο της παρ. 1 η ημερομηνία «1η.1.2022» αντικαθίσταται από την ημερομηνία «1η.3.2022»», β) τροποποιείται η περ. α) της παρ. 3 ως προς την υποχρέωση έκδοσης πιστοποιητικού επάρκειας ελάχιστης στελέχωσης και την πρόβλεψη δημοσίευσης της διαπιστωτικής πράξης στην Εφημερίδα της Κυβερνήσεως, γ) στο πρώτο εδάφιο της παρ. 6 η ημερομηνία «1ης.1.2022» αντικαθίσταται από την ημερομηνία «1ης.3.2022» και το άρθρο 97Α διαμορφώνεται ως εξής:
«Άρθρο 97Α
Υπηρεσία Δόμησης (ΥΔΟΜ)
1. Εφόσον δεν έχει εκδοθεί το π.δ. της παρ. 2 του άρθρου 31 του ν. 4495/2017 (Α’ 167), από την 1η.3.2022, εκτός από τις υπηρεσιακές μονάδες που προβλέπονται στο άρθρο 97, σε κάθε δήμο συστήνεται και λειτουργεί Υπηρεσία Δόμησης (ΥΔΟΜ). Στους δήμους όπου δεν υφίστανται ΥΔΟΜ την 1η.11.2020, συστήνεται σε επίπεδο Τμήματος. Η δομή και οι οργανικές θέσεις της ΥΔΟΜ ορίζονται αφού ληφθεί υπόψη η ελάχιστη στελέχωση της παρ. 2, κατά την πρώτη τροποποίηση του Οργανισμού Εσωτερικής Υπηρεσίας (ΟΕΥ) του δήμου, σύμφωνα με το άρθρο 10 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α’ 134).
2. α) Οι Υπηρεσίες Δόμησης που λειτουργούν σε επίπεδο Τμήματος στελεχώνονται τουλάχιστον από έναν αγρονόμο τοπογράφο μηχανικό, έναν αρχιτέκτονα μηχανικό, έναν χωροτάκτη πολεοδόμο μηχανικό, έναν πολιτικό μηχανικό και έναν μηχανολόγο ή ηλεκτρολόγο μηχανικό. Ο χωροτάκτης - πολεοδόμος μηχανικός, αν δεν υπάρχει, αντικαθίσταται από αρχιτέκτονα ή τοπογράφο μηχανικό με μεταπτυχιακό τίτλο ή ειδίκευση στην πολεοδομία και ο αγρονόμος τοπογράφος από πολιτικό μηχανικό. Η ελάχιστη στελέχωση για τις Υπηρεσίες Δόμησης σε επίπεδο Διεύθυνσης ανέρχεται στο σαράντα τοις εκατό (40%) των θέσεων κάθε κατηγορίας προσωπικού της οικείας Διεύθυνσης, όπως προβλέπεται στον Οργανισμό Εσωτερικής Υπηρεσίας του δήμου, συμπεριλαμβανόμενων υποχρεωτικά των ειδικοτήτων του προηγούμενου εδαφίου.
β) Στην κατά την περ. α’ στελέχωση, προσμετράται το πάσης φύσεως απασχολούμενο προσωπικό, ανεξάρτητα της σχέσης εργασίας του, συμπεριλαμβανομένου του προσωπικού της παρ. 2 του άρθρου 4 του ν. 4674/2020 (Α’ 53).
3. α) Το πρώτο δίμηνο κάθε έτους η Αποκεντρωμένη Διοίκηση διαπιστώνει με απόφασή της την επάρκεια της ελάχιστης στελέχωσης κατά τα οριζόμενα στην παρ. 2, η οποία, μετά τη δημοσίευσή της στην Εφημερίδα της Κυβερνήσεως, κοινοποιείται στη Γενική Γραμματεία Ανθρώπινου Δυναμικού Δημοσίου Τομέα του Υπουργείου Εσωτερικών και στη Γενική Διεύθυνση Πολεοδομίας του Υπουργείου Περιβάλλοντος και Ενέργειας.
β) Αν δεν πληρούται η ελάχιστη στελέχωση, με ευθύνη του οικείου δημάρχου, οι αρμοδιότητες της ΥΔΟΜ ασκούνται με συμβάσεις διαδημοτικής και διαβαθμιδικής συνεργασίας με δήμους και περιφέρειες, κατά το άρθρο 99 του ν. 3852/2010 (Α’ 87).
4. Η εφαρμογή των εγκυκλίων και των οδηγιών του Υπουργείου Περιβάλλοντος και Ενέργειας για θέματα εφαρμογής της πολεοδομικής και χωροταξικής νομοθεσίας από τις ΥΔΟΜ είναι υποχρεωτική.
5. Οι ΥΔΟΜ οφείλουν να κοινοποιούν ηλεκτρονικά όλες τις διοικητικές πράξεις που εκδίδουν, στην αρμόδια για τη πολεοδομία/χωροταξία Κεντρική Υπηρεσία του Υπουργείου Περιβάλλοντος και Ενέργειας. Σε περίπτωση που η αρμόδια Υπηρεσία του Υπουργείου Περιβάλλοντος και Ενέργειας εντοπίζει ζητήματα νομιμότητας επί των πράξεων αυτών, ενημερώνει το οικείο Συμβούλιο Πολεοδομικών Θεμάτων και Αμφισβητήσεων (ΣΥΠΟΘΑ), κατά τη διαδικασία των άρθρων 20 επ. του ν. 4495/2017 (Α’ 167).
6. Οι διατάξεις του δεύτερου εδαφίου της παρ. 1 δεν κωλύουν τη λειτουργία των ΥΔΟΜ σε όλους τους δήμους της Χώρας από 1ης.3.2022. Εφόσον έως την 30ή.9.2021, δεν έχουν τροποποιηθεί οι ΟΕΥ, οι ΥΔΟΜ λειτουργούν με την ελάχιστη στελέχωση της παρ. 2 ή, εφόσον δεν την πληρούν, κατά την περ. β’ της παρ. 3.
7. Η παρ. 7 του άρθρου 10 του ν. 4674/2020 (Α’ 53) καταργείται.
8. Με την έκδοση του π.δ. της παρ. 2 του άρθρου 31 του ν. 4495/2017 (Α’ 167), το παρόν άρθρο καταργείται.».
Άρθρο 104
Συγκρότηση και εκλογή οικονομικής επιτροπής περιφερειών - Τροποποίηση του άρθρου 175 του ν. 3852/2010
1. Στην παρ. 3 του άρθρου 175 του ν. 3852/2010 (Α’ 87) τροποποιείται το πέμπτο εδάφιο ως προς την παράταξη που προηγείται σε περίπτωση ίσου υπολοίπου, προστίθεται έκτο εδάφιο και η παρ. 3 διαμορφώνεται ως εξής:
«3. Για τον υπολογισμό των μελών κάθε παράταξης στην οικονομική επιτροπή διαιρείται ο συνολικός αριθμός των μελών του περιφερειακού συμβουλίου με τον αριθμό των εκλεγομένων μελών και ο αριθμός αυτός, συμπεριλαμβανομένου του δεκαδικού μέρους, αποτελεί το εκλογικό μέτρο. Στη συνέχεια διαιρείται ο αριθμός των περιφερειακών συμβούλων κάθε παράταξης με το εκλογικό μέτρο και η κάθε παράταξη εκλέγει στις επιτροπές αριθμό μελών ίσο με το ακέραιο μέρος της διαίρεσης. Για τη διαδικασία αυτή, τυχόν ανεξάρτητοι περιφερειακοί σύμβουλοι λογίζονται αθροιστικά ως μια ενιαία παράταξη. Εφόσον το άθροισμα των μελών που έχουν εκλεγεί με το ανωτέρω εδάφιο υπολείπεται του συνόλου των αριθμού των μελών που εκλέγονται στην επιτροπή, οι παρατάξεις εκλέγουν ανά μια, ακόμη και αν δεν έχουν εκλέξει μέλος κατά τα ανωτέρω, ένα μέλος με βάση το μεγαλύτερο υπόλοιπο της ανωτέρω διαίρεσης και μέχρι συμπλήρωσης των μελών που εκλέγονται συνολικά. Σε περίπτωση ίσου υπολοίπου, προηγείται η παράταξη που έχει λάβει μεγαλύτερο αριθμό ψήφων στις εκλογές των περιφερειακών αρχών. Στην περίπτωση σύμπραξης, υπολογίζεται το άθροισμα των ψήφων που έλαβαν στις εκλογές των περιφερειακών αρχών οι παρατάξεις που έχουν συμπράξει.».
2. Στην παρ. 12 του άρθρου 175 του ν. 3852/2010 τροποποιείται το πρώτο εδάφιο ως προς τη διάρκεια της αντικατάστασης, προστίθεται δεύτερο εδάφιο και η παρ. 12 διαμορφώνεται ως εξής:
«12. Όταν τα μέλη της οικονομικής επιτροπής παύουν για οποιονδήποτε λόγο να είναι μέλη των αντίστοιχων περιφερειακών παρατάξεων, εκπίπτουν αυτοδικαίως από την οικονομική επιτροπή και αντικαθίστανται, σύμφωνα με τη διαδικασία του άρθρου αυτού για όλη τη διάρκεια της τρέχουσας θητείας των μελών. Ο εκλεγμένος ανεξάρτητος σύμβουλος, στην περίπτωση που επανενταχθεί στην παράταξη από την οποία ανεξαρτητοποιήθηκε ή διαγράφηκε, δεν μπορεί να εξακολουθήσει να είναι μέλος της οικονομικής επιτροπής.».
Άρθρο 105
Ρυθμίσεις για την ανάπτυξη τραπεζοκαθισμάτων σε κοινοχρήστους χώρους από καταστήματα υγειονομικού ενδιαφέροντος - Τροποποίηση της παρ. 1 του άρθρου 65 του ν. 4688/2020
Το πρώτο εδάφιο της παρ. 1 του άρθρου 65 του ν. 4688/2020 (Α’ 101), περί της ατελούς παραχώρησης σε καταστήματα υγειονομικού ενδιαφέροντος πρόσθετου κοινόχρηστου χώρου για ανάπτυξη τραπεζοκαθισμάτων, ύστερα από αίτηση και υπό την προϋπόθεση ότι δεν θίγονται δικαιώματα έτερων δικαιούμενων της χρήσης αυτού, τροποποιείται ως προς την καταληκτική ημερομηνία της παραχώρησης, και η παρ. 1 του άρθρου 65 διαμορφώνεται ως εξής:
«1. Έως την 31η.3.2022, με απόφαση της υπηρεσίας του οικείου Δήμου που είναι αρμόδια για τη διαχείριση χρήσης κοινοχρήστου χώρου, υπό την επιφύλαξη του ν. 3028/2002 (Α’ 153) και κατά παρέκκλιση κάθε άλλης διάταξης, δύναται να παραχωρείται ατελώς, πέραν του αναλογούντος και προβλεπομένου στην άδεια χρήσης κοινοχρήστου χώρου, πρόσθετος κοινόχρηστος χώρος για ανάπτυξη τραπεζοκαθισμάτων, ο οποίος μπορεί να εκτείνεται σε κοινόχρηστο χώρο, συνεχόμενο ή μη της υφιστάμενης παραχώρησης, ύστερα από αίτηση του ενδιαφερόμενου και υπό την προϋπόθεση ότι δεν θίγονται δικαιώματα έτερων δικαιούμενων της χρήσης αυτού.
Ο παραχωρούμενος χώρος μπορεί να εκτείνεται μέχρι του διπλάσιου του χώρου της αρχικής παραχώρησης ή να είναι ικανός για την ανάπτυξη του ίδιου αριθμού τραπεζοκαθισμάτων που προβλέπονται στην ήδη κατεχόμενη άδεια χρήσης, και πάντως δεν μπορεί να είναι τριπλάσιος από την αρχική παραχώρηση. Η αίτηση μπορεί να υποβάλλεται ηλεκτρονικά. Προκειμένου περί πλατειών, στις οποίες προβάλλονται καταστήματα υγειονομικού ενδιαφέροντος, η πρόσθετη παραχώρηση χώρου γίνεται κατ’ εφαρμογή της παρ. 5 του άρθρου 13 του β.δ. 24.9/20.10.1958 (Α’ 171). Προκειμένου περί οδών, η παραχώρηση χρήσης τους λαμβάνει χώρα, ύστερα από γνώμη της αρμόδιας Αστυνομικής Αρχής και αφορά το τμήμα προ των καταστημάτων ή στην προβολή αυτών. Για τους λοιπούς κοινόχρηστους χώρους ισχύει αναλόγως το άρθρο 13 του βασιλικού διατάγματος του τετάρτου εδαφίου. Δεν είναι δυνατή η ανάπτυξη μόνιμων ή προσωρινών σταθερών κατασκευών, καθώς και η εγκατάσταση ηχείων, στον χώρο που παραχωρείται σύμφωνα με το άρθρο αυτό.».
Άρθρο 106
Παράταση ισχύος δυνατότητας ανάθεσης από Ο.Τ.Α. α’ και β’ βαθμού δημοσίων συμβάσεων για την προμήθεια υλικών για την αντιμετώπιση της υγειονομικής κρίσης που προκλήθηκε από τον κορωνοϊό COVID-19
Η ισχύς της παρ. 3 του άρθρου 10 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), ως προς τη δυνατότητα ανάθεσης δημοσίων συμβάσεων για την προμήθεια υλικών για την αντιμετώπιση της υγειονομικής κρίσης, που προκλήθηκε από τον κορωνοϊό COVID-19 με τη διαδικασία διαπραγμάτευσης χωρίς προηγούμενη δημοσίευση, κατά την περ. γ’ της παρ. 2 του άρθρου 32 του ν. 4412/2016 (Α’ 147), παρατείνεται από τη λήξη της έως και την 31η.3.2022.
Άρθρο 107
Αδειοδοτήσεις δημοτικών παιδικών σταθμών - Παράταση προθεσμιών - Τροποποίηση του άρθρου 13 του ν. 4623/2019
Οι προθεσμίες των παρ. 1, 2 και 4 του άρθρου 13 του ν. 4623/2019 (Α’ 134), παρατείνονται από τη λήξη τους έως την 31η.7.2022 και το άρθρο διαμορφώνεται ως εξής:
«1. Η προθεσμία της παρ. 1 του άρθρου 6 του π.δ. 99/2017 (Α’ 141) ως προς το πιστοποιητικό πυρασφάλειας της περ. α’ της ανωτέρω διάταξης, παρατείνεται από τη λήξη της έως την 31η.7.2022 για τις εξής περιπτώσεις:
α) για τα κτίρια παιδικών, βρεφικών και βρεφονηπιακών σταθμών με ημερομηνία αίτησης έκδοσης οικοδομικής άδειας μετά τις 17.2.1989, καθώς και για τα κτίρια, τα οποία διαθέτουν οποιοδήποτε νομιμοποιητικό έγγραφο ανέγερσης μετά την ανωτέρω ημερομηνία και για τα οποία απαιτείται αλλαγή της χρήσης τους μερικά ή ολικά, προκειμένου να ενταχθούν στην κατηγορία «Ε’ - Υγεία και Κοινωνική Πρόνοια» του άρθρου 4 του Κεφαλαίου Α’ και του άρθρου 5 του Κεφαλαίου Β’ του π.δ. 41/2018 (Α’ 80) ή και προσθήκη δόμησης λειτουργικά εξαρτημένη, σύμφωνα με την παρ. 2.1.γ’ του άρθρου 2 του Κεφαλαίου Α’ και στον πίνακα 1 του π.δ. 41/2018,
β) για τα κτίρια παιδικών, βρεφικών και βρεφονηπιακών σταθμών με ημερομηνία αίτησης για έκδοση οικοδομικής άδειας πριν τις 17.2.1989, καθώς και για τα κτίρια, τα οποία διαθέτουν οποιοδήποτε νομιμοποιητικό έγγραφο ανέγερσης πριν από την ανωτέρω ημερομηνία και για τα οποία απαιτείται αλλαγή της χρήσης τους συνολικά, προκειμένου να ενταχθούν στην κατηγορία «Ε’ - Υγεία και Κοινωνική Πρόνοια» του άρθρου 4 του Κεφαλαίου Α’ και του άρθρου 5 του Κεφαλαίου Β’ του π.δ. 41/2018 ή και προσθήκη δόμησης λειτουργικά εξαρτημένη, σύμφωνα με τα προβλεπόμενα στην παρ. 2.1.δ του άρθρου 2 του Κεφαλαίου Α’ και στον πίνακα 1 του π.δ. 41/2018.
2. Η προθεσμία της παρ. 1 του άρθρου 6 του π.δ. 99/2017, ως προς τα δικαιολογητικά της περ. β’ και ως προς την απόφαση παραχώρησης των χώρων ή το παραχωρητήριο της περ. γ’, παρατείνεται, από τη λήξη της έως την 31η.7.2022.
3. Σε περίπτωση μη προσκόμισης του πιστοποιητικού πυρασφάλειας, της οικοδομικής άδειας ή άλλου πιστοποιητικού ή βεβαίωσης νομιμοποίησης του κτιρίου ή της απόφασης παραχώρησης ή παραχωρητηρίου μέσα στην αποκλειστική προθεσμία των παρ. 1 και 2, η άδεια που εκδόθηκε, σύμφωνα με την παρ. 1 του άρθρου 6 του π.δ. 99/2017, ανακαλείται.
4. Η προθεσμία των παρ. 2 και 3 του άρθρου 6 του π.δ. 99/2017 ως προς τη συμμόρφωση των σταθμών στις διατάξεις των στοιχείων Β1, Β2, Β3, Β5, Γ1 και Ζ του άρθρου 4 του π.δ. 99/2017, παρατείνεται από τη λήξη της έως την 31η.7.2022. Σε περίπτωση μη συμμόρφωσης των σταθμών στις ως άνω διατάξεις, μέσα στην ανωτέρω αποκλειστική προθεσμία, η άδειά τους ανακαλείται.».
Άρθρο 108
Κατά χρόνο άσκηση αρμοδιοτήτων από τους δήμους στο πλαίσιο υφιστάμενης διοικητικής υποστήριξης -Τροποποίηση του άρθρου 376 του ν. 4700/2020
1. Στο άρθρο 376 του ν. 4700/2020 (Α’ 127): α) στις παρ. 2, 3, 4 και 5 η ημερομηνία «1η.1.2022» αντικαθίσταται από την ημερομηνία «1η.3.2022», β) στις παρ. 2 και 3 η ημερομηνία «31.12.2021» αντικαθίσταται από την ημερομηνία «28.2.2022», γ) στην παρ. 4 η ημερομηνία «1η.2.2022» αντικαθίσταται από την ημερομηνία «1η.4.2022», δ) στην παρ. 5 διαγράφεται η περ. α) και οι παρ. 2, 3, 4 και 5 του άρθρου 376 διαμορφώνονται ως εξής:
«2. Ως χρόνος έναρξης άσκησης από τους δήμους των αρμοδιοτήτων που μεταβιβάστηκαν σε αυτούς, στο πλαίσιο των οριζομένων στην περ. α’ της παρ. 1 του άρθρου 95 του ν. 3852/2010 (Α’ 87), για τις οποίες παρέχεται κατά τη δημοσίευση του παρόντος διοικητική υποστήριξη, ορίζεται η 1η.3.2022. Μέχρι τις 28.2.2022 συνεχίζουν να εφαρμόζονται και οι ρυθμίσεις των παρ. 2, 3 και 4 του άρθρου 95 του ν. 3852/2010. Η παρ. 1 του άρθρου 1 της από 31.12.2012 Πράξης Νομοθετικού Περιεχομένου, όπως κυρώθηκε με το άρθρο 1 του ν. 4147/2013 (Α’ 98), συνεχίζει να ισχύει.
3. Εκκρεμείς δίκες κατά την 1η.3.2022, που αφορούν υποθέσεις στο πλαίσιο της παροχής διοικητικής υποστήριξης, συνεχίζονται αυτοδίκαια και χωρίς άλλη διατύπωση από τον δήμο, στη χωρική αρμοδιότητα του οποίου αφορά η προσβληθείσα πράξη. Ανεκτέλεστες δικαστικές αποφάσεις κατά διοικητικών πράξεων, που εκδόθηκαν στο πλαίσιο της διοικητικής υποστήριξης από 1.1.2011 έως 28.2.2022, εκτελούνται από τον δήμο στα διοικητικά όρια του οποίου αφορά η προσβαλλόμενη πράξη.
4. Εκκρεμείς υποθέσεις κατά την 1η.3.2022 στο πλαίσιο παροχής διοικητικής υποστήριξης συνεχίζονται από τον κατά τόπο αρμόδιο δήμο. Για την παράδοση των φακέλων των υποθέσεων αυτών συντάσσεται πρωτόκολλο παράδοσης και παραλαβής από τους ενδιαφερομένους δήμους με ρητή αναφορά του σταδίου εκκρεμότητας της σχετικής υπόθεσης. Αντίγραφο του πρωτοκόλλου υποβάλλεται στην οικεία Αποκεντρωμένη Διοίκηση έως 1η.4.2022. Φάκελοι αρχειοθετημένων υποθέσεων, που καταρτίσθηκαν από τις υπηρεσίες που παρείχαν τη διοικητική υποστήριξη, παραμένουν στα αρχεία τους.
5. Από την 1η.3.2022 καταργείται η παρ. 4 του άρθρου 205 του ν. 3852/2010.».
Άρθρο 109
Δωρεάν παραχώρηση κυριότητας δημοτικών ακινήτων - Τροποποίηση του άρθρου 185 του Κώδικα Δήμων και Κοινοτήτων.
Στο άρθρο 185 του Κώδικα Δήμων και Κοινοτήτων (ν. 3463/2006, Α’ 114) α) διαγράφεται από τον τίτλο η φράση «και κοινοτικών», β) διαγράφονται από την παρ. 1 οι φράσεις «ή κοινοτικού» και «ή κοινοτικών», γ) διαγράφεται από την παρ. 2 η φράση «ή κοινοτικού», δ) τροποποιείται η παρ. 3 με την προσθήκη της παραχώρησης δημοτικού ακινήτου κατά κυριότητα στο Δημόσιο για την υλοποίηση προγραμμάτων στεγαστικής αποκατάστασης πυρόπληκτων και το άρθρο διαμορφώνονται ως εξής:
«Άρθρο 185
Δωρεάν παραχώρηση κυριότητας και χρήσης δημοτικών ακινήτων
1. Με απόφαση του δημοτικού συμβουλίου επιτρέπεται να παραχωρείται δωρεάν η χρήση δημοτικών ακινήτων στο Δημόσιο ή σε νομικά πρόσωπα δημοσίου δικαίου, για την αντιμετώπιση έκτακτης και επείγουσας ανάγκης. Η παραχώρηση ανακαλείται με όμοια απόφαση, εφόσον οι λόγοι που την είχαν υπαγορεύσει έχουν εκλείψει.
2. Ομοίως με απόφαση του δημοτικού συμβουλίου, επιτρέπεται να παραχωρείται δωρεάν η χρήση ακινήτων σε άλλα νομικά πρόσωπα, που ασκούν αποκλειστικά και μόνο δραστηριότητα, η οποία είναι κοινωφελής ή προάγει τα τοπικά συμφέροντα. Με όμοια απόφαση επιτρέπεται να παραχωρείται δωρεάν η χρήση δημοτικών ακινήτων στην Περιφέρεια, στα όρια της οποίας βρίσκονται, για την εξυπηρέτηση αναγκών της τελευταίας που προάγουν την ανάπτυξη της περιοχής, καθώς και για την ανάπτυξη κοινών, κοινωφελών για τις τοπικές κοινωνίες, δράσεων.
2Α. Με απόφαση του δημοτικού συμβουλίου, που λαμβάνεται με την απόλυτη πλειοψηφία του συνολικού αριθμού των μελών του, επιτρέπεται να παραχωρείται δωρεάν η χρήση δημοτικών ακινήτων σε φορείς Κοινωνικής και Αλληλέγγυας Οικονομίας του ν. 4430/2016 (Α’ 205) που έχουν την έδρα τους ή ασκούν τη δραστηριότητά τους στον οικείο δήμο, για την ενίσχυση της τοπικής και κοινωνικής ωφέλειας, όπως αυτή ορίζεται στην παρ. 3 του άρθρου 2 του ν. 4430/2016. Η διάρκεια της παραχώρησης δεν μπορεί να υπερβαίνει τα πέντε (5) έτη. Μετά τη λήξη της πενταετίας, επιτρέπεται η απευθείας εκμίσθωση του ιδίου ακινήτου στον παραχωρησιούχο φορέα Κοινωνικής Αλληλεγγύης και Οικονομίας, κατόπιν αίτησής του, σύμφωνα με την περ. β’ της παρ. 2 του άρθρου 192. Σε περίπτωση παράβασης των όρων της παραχώρησης ή των διατάξεων του ν. 4430/2016, η παραχώρηση ανακαλείται με απόφαση του δημοτικού συμβουλίου, η οποία λαμβάνεται με την απόλυτη πλειοψηφία των παρόντων.
3. α) Με απόφαση του ίδιου οργάνου επιτρέπεται να παραχωρούνται δωρεάν, κατά πλήρη κυριότητα, δημοτικά ακίνητα σε αθίγγανους και ομογενείς που εγκαθίστανται στην Ελλάδα και οι οποίοι έχουν ενταχθεί σε κρατικά προγράμματα στεγαστικής αποκατάστασης ή σε προγράμματα που χρηματοδοτούνται, καθ’ οιονδήποτε τρόπο.
β) Με όμοια απόφαση, επιτρέπεται η κατά κυριότητα παραχώρηση δημοτικού ακινήτου στο Δημόσιο, για την υλοποίηση προγραμμάτων στεγαστικής αποκατάστασης πυροπλήκτων.
Για την παραχώρηση της περ. β) δεν απαιτείται η έκδοση της υπουργικής απόφασης της παρ. 4.
Η παραχώρηση των περ. α) και β) συντελείται υπό τη διαλυτική αίρεση, ότι επί μία εικοσαετία, το παραχωρούμενο ακίνητο δεν θα πωληθεί ή δεν θα εκμισθωθεί από τον παραχωρησιούχο της περ. α) ή τον δικαιούχο της στεγαστικής αποκατάστασης της περ. β) αντίστοιχα, με εξαίρεση τη γονική παροχή.
Για τις παραχωρήσεις των περ. α) και β), η σχετική απόφαση του δημοτικού συμβουλίου αποτελεί τίτλο για τη μεταγραφή στα βιβλία του οικείου υποθηκοφυλακείου ή την καταχώριση στα κτηματολογικά φύλλα του οικείου κτηματολογικού γραφείου.
4. Με απόφαση του Υπουργού Εσωτερικών καθορίζονται οι προϋποθέσεις και τα ειδικότερα κριτήρια παραχώρησης, καθώς και κάθε αναγκαία λεπτομέρεια.».
Άρθρο 110
Προσωρινά κυκλοφοριακά μέτρα
Η παρ. 7 του άρθρου 65 του ν. 4688/2020 (Α’ 101), ως προς τη δυνατότητα λήψης προσωρινών κυκλοφοριακών μέτρων για επιτακτικούς λόγους αντιμετώπισης σοβαρού κινδύνου δημόσιας υγείας που συνίστανται στη μείωση του κινδύνου διασποράς του κορωνοϊού COVID-19, διατηρείται σε ισχύ από τη δημοσίευση του παρόντος και έως την 31η.3.2022. Με κοινή απόφαση των Υπουργών Προστασίας του Πολίτη, Περιβάλλοντος και Ενέργειας, Εσωτερικών και Υποδομών και Μεταφορών, η ισχύς του παρόντος δύναται να παρατείνεται εφόσον συντρέχουν οι λόγοι του πρώτου εδαφίου.
Άρθρο 111
Παράταση της προθεσμίας της παρ. 6 του άρθρου 2 του ν. 4674/2020 περί σύστασης Αναπτυξιακού Οργανισμού, προσαρμογής υφιστάμενων αναπτυξιακών εταιρειών και δικτύων ή συμμετοχής σε Αναπτυξιακούς Οργανισμούς
Η προθεσμία του πρώτου εδαφίου της παρ. 6 του άρθρου 2 του ν. 4674/2020 (Α’ 53), αναφορικά με τη λήψη απόφασης των δήμων, των περιφερειακών ενώσεών τους και των περιφερειών για τη σύσταση Αναπτυξιακού Οργανισμού, για την προσαρμογή των υφιστάμενων αναπτυξιακών ανωνύμων εταιρειών και των δικτύων δήμων ή περιφερειών στις διατάξεις του άρθρου αυτού ή για τη συμμετοχή τους σε Αναπτυξιακούς Οργανισμούς παρατείνεται έως την 30ή.6.2022 και η παρ. 6 διαμορφώνεται ως εξής:
«6. Έως την 30ή.6.2022, οι δήμοι, οι περιφερειακές ενώσεις τους και οι περιφέρειες μπορούν να λάβουν αποφάσεις για τη σύσταση Αναπτυξιακού Οργανισμού, για την προσαρμογή των υφιστάμενων αναπτυξιακών ανωνύμων εταιρειών και των δικτύων δήμων ή περιφερειών στις διατάξεις του άρθρου αυτού ή για τη συμμετοχή τους σε Αναπτυξιακούς Οργανισμούς. Λειτουργούσες αναπτυξιακές εταιρείες των Ο.Τ.Α. και δίκτυα δήμων ή περιφερειών, που μετατρέπονται σε Αναπτυξιακούς Οργανισμούς, οφείλουν να προσαρμόζουν τη μετοχική τους σύνθεση κατά την παρ. 2. Μετά από τη μετατροπή αναπτυξιακής εταιρείας ή δικτύου σε Αναπτυξιακό Οργανισμό, οι τελευταίοι καθίστανται καθολικοί διάδοχοι. Αναπτυξιακές ανώνυμες εταιρείες Ο.Τ.Α. και δίκτυα, που λειτουργούν και δεν μετατρέπονται σε Αναπτυξιακούς Οργανισμούς, συνεχίζουν να λειτουργούν και να διέπονται από το ισχύον θεσμικό πλαίσιο, υπό την επιφύλαξη της παρ. 2 του άρθρου 121 και της παρ. 8 του άρθρου 265 του Κώδικα Δήμων και Κοινοτήτων (ν. 3463/2006, Α’ 114). Για τις εταιρείες αυτές δεν έχουν εφαρμογή τα άρθρα 3 και 4.».
Άρθρο 112
Έκτακτη ρύθμιση οφειλών προς Ο.Τ.Α. α’ βαθμού - Τροποποίηση της παρ. 1 του άρθρου 165 του ν. 4764/2020
Το πρώτο εδάφιο της παρ. 1 του άρθρου 165 του ν. 4764/2020 (Α’ 256), σχετικά με τις οφειλές προς τους δήμους και τα νομικά τους πρόσωπα, τροποποιείται ως προς τον χρόνο βεβαίωσης αυτών, η παρ. 4 τροποποιείται σχετικά με τις εξαιρούμενες οφειλές, και το άρθρο 165 διαμορφώνεται ως εξής:
«Άρθρο 165
Έκτακτη ρύθμιση οφειλών προς Ο.Τ.Α. α’ βαθμού - Πεδίο εφαρμογής
1. Οφειλές από οποιαδήποτε αιτία, προς τους δήμους και τα νομικά τους πρόσωπα, που έχουν βεβαιωθεί από 15.2.2020 μέχρι 30.11.2021, όπως και οφειλών προς τους δήμους και τα νομικά τους πρόσωπα που κατέστησαν ληξιπρόθεσμες, συμπεριλαμβανομένων των απωλειών ρυθμίσεων, από 15.2.2020 έως 30.11.2021, ύστερα από αίτηση του οφειλέτη προς την αρμόδια για την είσπραξή τους υπηρεσία του οικείου δήμου ή του νομικού του προσώπου, μπορεί να ρυθμίζονται και η καταβολή τους να πραγματοποιείται με απαλλαγή κατά ποσοστό από τις κατά ΚΕΔΕ προσαυξήσεις και τόκους εκπρόθεσμης καταβολής, καθώς και από τα πρόστιμα λόγω εκπρόθεσμης υποβολής ή μη υποβολής ή ανακριβούς δήλωσης ή λόγω μη καταβολής τέλους. Το ποσοστό απαλλαγής των προσαυξήσεων και τόκων εκπρόθεσμης καταβολής καθορίζεται στις περ. α’ έως ε’ της παρ. 1 του άρθρου 110 του ν. 4611/2019 (Α’ 73). Δικαιούχοι υπαγωγής στην ανωτέρω ρύθμιση είναι τα φυσικά πρόσωπα και όσα νομικά πρόσωπα έχουν υποστεί οικονομικές επιπτώσεις από την πανδημία του κορωνοϊού COVID-19. Με κοινή απόφαση των Υπουργών Οικονομικών και Εσωτερικών, η οποία εκδίδεται έως την 31η.3.2021, καθορίζονται οι κωδικοί αριθμοί δραστηριότητας των δικαιούμενων της ρύθμισης νομικών προσώπων και τα κριτήρια υπαγωγής των φυσικών προσώπων.
2. Στη ρύθμιση της παρ. 1 μπορεί, επίσης, να υπάγονται και οφειλές, που κατά την ημερομηνία υποβολής της αίτησης: α) τελούν σε αναστολή, διοικητική ή εκ του νόμου, β) έχουν υπαχθεί σε προηγούμενη ρύθμιση ή διευκόλυνση τμηματικής καταβολής, η οποία είναι σε ισχύ, με απώλεια των ευεργετημάτων της προηγούμενης ρύθμισης και χωρίς η υπαγωγή τους να συνεπάγεται επιστροφή καταβληθέντων ποσών, γ) δεν έχουν βεβαιωθεί, επειδή εκκρεμεί για αυτές δικαστική αμφισβήτηση σε οποιονδήποτε βαθμό, εφόσον, στην τελευταία περίπτωση, ο οφειλέτης παραιτηθεί από τα ασκηθέντα ένδικα βοηθήματα ή μέσα. Αν με το ένδικο βοήθημα είχε υποβληθεί και αίτημα συμβιβαστικής επίλυσης της διαφοράς, η ανωτέρω παραίτηση καταλαμβάνει και το αίτημα αυτό. Στην αίτηση υπαγωγής στη ρύθμιση επισυνάπτεται βεβαίωση της γραμματείας του δικαστηρίου, όπου εκκρεμούσε η υπόθεση, ότι έχει υποβληθεί παραίτηση.
3. Στη ρύθμιση της παρ. 1 μπορεί, επίσης να υπάγονται και οφειλές που κατά το παρελθόν είχαν υπαχθεί σε άλλο καθεστώς ρύθμισης και αυτή διακόπηκε για οποιονδήποτε λόγο.
4. Από τη ρύθμιση της παρ. 1 εξαιρούνται μόνο οι οφειλές που προέκυψαν από διαφορές ως προς την επιφάνεια ενός ακινήτου ή τη χρήση αυτού, κατά το άρθρο 51 του ν. 4647/2019 (Α’ 204) και το άρθρο 66 του ν. 4830/2021 (Α’ 169), για τις οποίες εφαρμόζονται τα ειδικώς οριζόμενα στα εν λόγω άρθρα.».
Άρθρο 113
Προθεσμία και τρόπος υποβολής αίτησης ρύθμισης οφειλών προς Ο.Τ.Α. α’ βαθμού - Τροποποίηση της παρ. 1 του άρθρου 166 του ν. 4764/2020
Το πρώτο εδάφιο της περ. α) της παρ. 1 του άρθρου 166 του ν. 4764/2020 (Α’ 256) τροποποιείται αναφορικά με την προθεσμία υποβολής της αίτησης ρύθμισης οφειλών και η παρ. 1 διαμορφώνεται ως εξής:
«1. α) Η αίτηση του οφειλέτη για την υπαγωγή του στη ρύθμιση του άρθρου 165 υποβάλλεται μόνο ηλεκτρονικά, μέσω της Ενιαίας Ψηφιακής Πύλης της Δημόσιας Διοίκησης (gov.gr - ΕΨΠ) του άρθρου 22 του ν. 4727/2020 (Α’ 184) από 1η.3.2021 έως την 28η.2.2022 το αργότερο. Κατά το χρονικό διάστημα μέχρις ότου τεθεί σε πλήρη λειτουργία η ειδική εφαρμογή στην ενιαία Ψηφιακή Πύλη της Δημόσιας Διοίκησης, η αίτηση του οφειλέτη μπορεί να υποβάλλεται απευθείας προς τον οικείο δήμο είτε μέσω του δικτυακού τόπου του δήμου είτε μέσω ηλεκτρονικού ταχυδρομείου (e- mail) είτε μέσω ειδικής εφαρμογής του δήμου. Η προθεσμία του πρώτου εδαφίου δύναται να παραταθεί έως επιπλέον έξι (6) μήνες, με απόφαση του Υπουργού Εσωτερικών, η οποία εκδίδεται ύστερα από εισήγηση της Κεντρικής Ένωσης Δήμων Ελλάδος (ΚΕΔΕ).
β) Εξαιρούνται από την υποχρεωτική υποβολή δηλώσεων στην ψηφιακή πλατφόρμα τα νομικά πρόσωπα δημοσίου και ιδιωτικού δικαίου των δήμων πλην των ΔΕΥΑ.».
ΚΕΦΑΛΑΙΟ Ι’
ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΗΣ ΨΗΦΙΟΠΟΙΗΣΗΣ
Άρθρο 114
Ρυθμίσεις για την αντιμετώπιση εκτάκτων αναγκών του Υπουργείου Ψηφιακής Διακυβέρνησης λόγω του κορωνοϊού COVID-19
Η ισχύς της παρ. 1 του άρθρου 14 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), ως προς τη σύναψη δημοσίων συμβάσεων του Υπουργείου Ψηφιακής Διακυβέρνησης και των εποπτευόμενων φορέων αυτού με σκοπό τη διασφάλιση της εύρυθμης και απρόσκοπτης λειτουργίας τους, την αποτροπή ή ελαχιστοποίηση πραγματοποίησης συνεδριάσεων οργάνων του δημόσιου τομέα, την εξ αποστάσεως εκτέλεση εργασίας δημόσιων υπαλλήλων και λειτουργών και την απομακρυσμένη παροχή υπηρεσιών σε πολίτες και επιχειρήσεις, παρατείνεται έως την 31η.3.2022.
Άρθρο 115
Παράταση της χρήσης χώρου του κτιρίου του Εθνικού Ιδρύματος Ερευνών (Ε.Ι.Ε.) από το «Εθνικό Κέντρο Τεκμηρίωσης και Ηλεκτρονικού Περιεχομένου» (Ε.Κ.Τ.)
Η ισχύς της παρ. 22 του άρθρου 59 του ν. 4623/2019 (Α’ 134), ως προς τη δυνατότητα χρήσης των χώρων του κτιρίου του Εθνικού Ιδρύματος Ερευνών (Ε.Ι.Ε.) από το Εθνικό Κέντρο Τεκμηρίωσης και Ηλεκτρονικού Περιεχομένου (Ε.Κ.Τ.), παρατείνεται έως την 31η.12.2022.
Άρθρο 116
Παράταση διάρκειας συμβάσεων μίσθωσης έργου του Ν.Π.Δ.Δ. «Ελληνικό Κτηματολόγιο» - Τροποποίηση του άρθρου 159 του ν. 4808/2021
Το άρθρο 159 του ν. 4808/2021 (Α’ 101) τροποποιείται ως προς τη διάρκεια των συμβάσεων μίσθωσης έργου που καταλαμβάνονται από το πεδίο εφαρμογής του και διαμορφώνεται ως εξής:
«Άρθρο 159
Παράταση συμβάσεων μίσθωσης έργου στο Ν.Π.Δ.Δ. «Ελληνικό Κτηματολόγιο»
Η διάρκεια των συμβάσεων μίσθωσης έργου, που συνήφθησαν κατά τα οριζόμενα στην παρ. 13 του άρθρου 37 του ν. 4512/2018 (Α’ 5) και λήγουν μέχρι τις 30.4.2022, δύναται, με απόφαση του Δ.Σ. του Ν.Π.Δ.Δ. «Ελληνικό Κτηματολόγιο», να παραταθεί έως την 31η.12.2022.».
Άρθρο 117
Παράταση προθεσμίας εκπόνησης μελέτης ταξινόμησης των δεδομένων (data classification) από φορείς διαχείρισης υπολογιστικών υποδομών νέφους (cloud computing)
Η ισχύς του τρίτου εδαφίου της παρ. 2 του άρθρου 85 του ν. 4727/2020 (Α’ 184), ως προς την υποχρέωση εκπόνησης μελέτης ταξινόμησης των δεδομένων (data classification) από τη Γενική Γραμματεία Πληροφοριακών Συστημάτων Δημόσιας Διοίκησης (Γ.Γ.Π.Σ.Δ.Δ.) του Υπουργείου Ψηφιακής Διακυβέρνησης, την ανώνυμη εταιρεία του Ελληνικού Δημοσίου με την επωνυμία «ΕΘΝΙΚΟ ΔΙΚΤΥΟ ΥΠΟΔΟΜΩΝ ΤΕΧΝΟΛΟΓΙΑΣ ΚΑΙ ΕΡΕΥΝΑΣ Α.Ε.» (Ε.Δ.Υ.Τ.Ε. Α.Ε.) και την ανώνυμη εταιρεία μη κερδοσκοπικού χαρακτήρα με την επωνυμία «ΗΛΕΚΤΡΟΝΙΚΗ ΔΙΑΚΥΒΕΡΝΗΣΗ ΚΟΙΝΩΝΙΚΗΣ ΑΣΦΑΛΙΣΗΣ Ανώνυμη Εταιρεία» (Η.ΔΙ.Κ.Α. Α.Ε.), παρατείνεται έως την 31η.12.2022.
Άρθρο 118
Παράταση προθεσμίας εγκατάστασης κεντρικών ηλεκτρονικών εφαρμογών και κεντρικών πληροφοριακών συστημάτων στο Κυβερνητικό Νέφος Δημόσιου Τομέα (G-Cloud) της Γ.Γ.Π.Σ.Δ.Δ.
Η ισχύς του πρώτου εδαφίου της παρ. 4 του άρθρου 87 του ν. 4727/2020 (Α’ 184) ως προς την υποχρέωση εγκατάστασης των κεντρικών ηλεκτρονικών εφαρμογών και των κεντρικών πληροφοριακών συστημάτων φορέων του Δημόσιου Τομέα στο Κυβερνητικό Νέφος Δημόσιου Τομέα (G-Cloud) της Γ.Γ.Π.Σ.Δ.Δ., παρατείνεται έως την 1η Ιανουαρίου 2023.
Άρθρο 119
Μετάδοση περιεχομένου επίγειας ψηφιακής τηλεοπτικής ευρυεκπομπής ελεύθερης λήψης - Τροποποίηση της παρ. 4 του άρθρου 2 του ν. 4339/2015
Στην παρ. 4 του άρθρου 2 του ν. 4339/2015 (Α’ 133) επέρχονται οι ακόλουθες τροποποιήσεις: α) το δεύτερο εδάφιο τροποποιείται ως προς την καταληκτική ημερομηνία μετάδοσης περιεχομένου επίγειας ψηφιακής τηλεοπτικής ευρυεκπομπής ελεύθερης λήψης σε τυπική ευκρίνεια (standard definition), β) το τρίτο εδάφιο τροποποιείται ως προς την ημερομηνία έναρξης υποχρεωτικής μετάδοσης περιεχομένου επίγειας ψηφιακής τηλεοπτικής ευρυεκπομπής ελεύθερης λήψης σε υψηλή ευκρίνεια (high definition), γ) μετά το τρίτο εδάφιο προστίθεται νέο τέταρτο εδάφιο, δ) το τελευταίο εδάφιο τροποποιείται ως προς την καταληκτική προθεσμία της διαδικασίας αδειοδότησης των παρόχων περιεχομένου επίγειας ψηφιακής τηλεοπτικής ευρυεκπομπής ελεύθερης λήψης εθνικής εμβέλειας μη ενημερωτικού περιεχομένου και περιφερειακής εμβέλειας και η παρ. 4 διαμορφώνεται ως εξής:
«4. Με απόφαση του Υπουργού στον οποίο ανατίθενται εκάστοτε οι αρμοδιότητες της Γενικής Γραμματείας Ενημέρωσης και Επικοινωνίας, μετά από σύμφωνη γνώμη του Ε.Σ.Ρ. και δημόσια διαβούλευση, καθορίζεται ο αριθμός των δημοπρατούμενων αδειών παρόχου περιεχομένου επίγειας ψηφιακής τηλεοπτικής ευρυεκπομπής ελεύθερης λήψης ανά κατηγορία εμβέλειας (εθνικής ή περιφερειακής), προγράμματος (ενημερωτικού γενικού περιεχομένου ή μη ενημερωτικού περιεχομένου), είδος στόχευσης (γενικής ή ειδικής) σε περίπτωση μη ενημερωτικού προγράμματος και είδος θεματικού περιεχομένου σε περίπτωση προγράμματος ειδικής στόχευσης.
Το πρόγραμμα των παρόχων περιεχομένου επίγειας ψηφιακής τηλεοπτικής ευρυεκπομπής ελεύθερης λήψης εθνικής εμβέλειας όλων των κατηγοριών μεταδίδεται υποχρεωτικά σε υψηλή ευκρίνεια (high definition), καθ’ όλη τη διάρκεια ισχύος της άδειας, και ταυτόχρονα σε τυπική ευκρίνεια (standard definition) μέχρι τις 30.6.2022, εκτός εάν αποδεδειγμένα δεν είναι τεχνικά εφικτή η εκπομπή σε υψηλή ευκρίνεια (high definition), οπότε το ως άνω πρόγραμμα δύναται να μεταδίδεται μόνο σε τυπική ευκρίνεια (standard definition) ανά περιοχές απονομής.
Από την 1η.7.2022 το πρόγραμμα των παρόχων περιεχομένου επίγειας ψηφιακής τηλεοπτικής ευρυεκπομπής ελεύθερης λήψης εθνικής εμβέλειας όλων των κατηγοριών μεταδίδεται υποχρεωτικά σε υψηλή ευκρίνεια (high definition), εκτός αν αυτό αποδεδειγμένα δεν είναι τεχνικά εφικτό, οπότε το ως άνω πρόγραμμα δύναται να μεταδίδεται σε τυπική ευκρίνεια (standard definition) ανά περιοχές απονομής.
Με απόφαση του Υπουργού Ψηφιακής Διακυβέρνησης οι ως άνω προθεσμίες δύνανται να παραταθούν έως έξι (6) μήνες.
H τιμή εκκίνησης ανά κατηγορία δημοπρατούμενης άδειας καθορίζεται με κοινή απόφαση του Υπουργού Οικονομικών και του Υπουργού στον οποίο ανατίθεται εκάστοτε οι αρμοδιότητες της Γενικής Γραμματείας Ενημέρωσης και Επικοινωνίας, μετά από σύμφωνη γνώμη του Ε.Σ.Ρ.
Με την απόφαση του Υπουργού περί καθορισμού του αριθμού των αδειών, δύναται να αποκλείεται, με ειδική αιτιολόγηση, ειδικής στόχευσης περιεχόμενο των προς χορήγηση αδειών μη ενημερωτικού περιεχομένου, ιδίως για λόγους προστασίας της εθνικής ασφάλειας, διαφύλαξης της δημόσιας τάξης και προστασίας της δημόσιας υγείας. Καταληκτική προθεσμία για τη διαδικασία αδειοδότησης των παρόχων περιεχομένου επίγειας ψηφιακής τηλεοπτικής ευρυεκπομπής ελεύθερης λήψης εθνικής εμβέλειας μη ενημερωτικού περιεχομένου και περιφερειακής εμβέλειας (ενημερωτικού γενικού και μη ενημερωτικού περιεχομένου) ορίζεται η 31η.12.2022.».
ΚΕΦΑΛΑΙΟ ΙΑ’
ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗ ΛΕΙΤΟΥΡΓΙΑ ΤΗΣ ΕΚΠΑΙΔΕΥΣΗΣ
Άρθρο 120
Παράταση ισχύος έκτακτων ρυθμίσεων λόγω της πανδημίας του κορωνοϊού COVID-19
1. Η ισχύς της παρ. 1 του άρθρου τριακοστού έκτου της από 1.5.2020 Πράξης Νομοθετικού Περιεχομένου (Α’ 90), η οποία κυρώθηκε με το άρθρο 2 του ν. 4690/2020 (Α’ 104) για τη λήψη μέτρων μετά από την επαναλειτουργία των εκπαιδευτικών δομών, παρατείνεται έως την 30ή.6.2022.
2. Η ισχύς του άρθρου 96 του ν. 4790/2021 (Α’ 48) για τη δυνατότητα υποβολής σε διαγνωστικό έλεγχο νόσησης από τον κορωνοϊό COVID-19, ως προϋπόθεση συμμετοχής των μαθητών, φοιτητών, σπουδαστών και καταρτιζόμενων στην εκπαιδευτική διαδικασία, παρατείνεται έως την 30ή.6.2022.
3. Η ισχύς της παρ. 2 του άρθρου εξηκοστού πέμπτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη δυνατότητα του Υπουργού Παιδείας και Θρησκευμάτων να αποδέχεται κάθε δωρεά κινητών πραγμάτων και υπηρεσιών από τρίτους, φυσικά και νομικά πρόσωπα, για τη διευκόλυνση της εκπαιδευτικής διαδικασίας, της εξ αποστάσεως διδασκαλίας και για τη γενικότερη εύρυθμη λειτουργία του Υπουργείου Παιδείας και Θρησκευμάτων και του συνόλου των εκπαιδευτικών δομών, ανεξαρτήτως τύπου και βαθμίδας, δημόσιων ή ιδιωτικών, καθώς και των λοιπών φορέων και υπηρεσιών, που υπάγονται ή εποπτεύονται από αυτό, παρατείνεται από τη λήξη του έως την 31η.3.2022.
Άρθρο 121
Διδακτικά βιβλία - Μητρώο και Ψηφιακή Βιβλιοθήκη Διδακτικών Βιβλίων - Τροποποιήσεις του άρθρου 84 του ν. 4823/2021 και των άρθρων 31-34 του π.δ. 18/2018
1. Στο άρθρο 84 του ν. 4823/2021 (Α’ 136) αντικαθίσταται οι παρ. 1-5 και προστίθενται παρ. 6 έως 23 ως εξής:
«Άρθρο 84
Διδακτικά βιβλία Μητρώο Διδακτικών Βιβλίων - Ψηφιακή Βιβλιοθήκη Διδακτικών Βιβλίων
1. Διδακτικά βιβλία είναι όλα τα βιβλία, έντυπα ή ψηφιακά, τα οποία χρησιμοποιούνται από μαθητές και μαθήτριες των σχολικών μονάδων της πρωτοβάθμιας και δευτεροβάθμιας εκπαίδευσης, κατά τη διδασκαλία των μαθημάτων που προβλέπονται από τα αντίστοιχα ωρολόγια προγράμματα και τα προγράμματα σπουδών. Στα διδακτικά βιβλία συγκαταλέγεται και κάθε άλλο συμπληρωματικό έντυπο ή ψηφιακό οπτικοακουστικό υλικό, το οποίο συνδέεται με αυτά ή αναφέρεται εντός αυτών και είναι αναγκαίο για την υποστήριξη της διδακτικής μαθησιακής διαδικασίας.
2. Συνιστάται στο Ινστιτούτο Εκπαιδευτικής Πολιτικής (Ι.Ε.Π.) Μητρώο Διδακτικών Βιβλίων (Μ.Δ.Β.), στο οποίο καταχωρίζεται το σύνολο των διδακτικών βιβλίων της παρ. 1, τα οποία έχουν προηγουμένως αξιολογηθεί και εγκριθεί από το Υπουργείο Παιδείας και Θρησκευμάτων, ύστερα από εισήγηση του Ι.Ε.Π., σύμφωνα με τα ειδικότερα οριζόμενα στις επόμενες παραγράφους. Το Μ.Δ.Β. υποδιαιρείται σε Υπομητρώα, τα οποία αντιστοιχούν σε καθένα από τα μαθήματα που διδάσκονται στις σχολικές μονάδες της πρωτοβάθμιας και δευτεροβάθμιας εκπαίδευσης και περιλαμβάνουν το σύνολο των διδακτικών βιβλίων της παρ. 1. Την ευθύνη για τη δημιουργία, τη διαχείριση, τη λειτουργία και την τεχνική υποστήριξη του Μ.Δ.Β. έχει το Ι.Ε.Π.
3. Συνιστάται στο Ινστιτούτο Τεχνολογίας Υπολογιστών και Εκδόσεων «ΔΙΟΦΑΝΤΟΣ» (Ι.Τ.Υ.Ε.-«ΔΙΟΦΑΝΤΟΣ») Ψηφιακή Βιβλιοθήκη Διδακτικών Βιβλίων (Ψ.Β.Δ.Β.), η οποία περιλαμβάνει τα ενταγμένα στο Μ.Δ.Β. διδακτικά βιβλία της παρ. 1 σε ψηφιακή μορφή. Την επιστημονική και παιδαγωγική ευθύνη για την ένταξη και διαχείριση του υλικού της Ψ.Β.Δ.Β. έχει το Ι.Ε.Π. Την ευθύνη για τις τεχνικές προδιαγραφές, την τεχνική ανάπτυξη και διαχείριση, τη λειτουργία και την τεχνική υποστήριξη της Ψ.Β.Δ.Β. έχει το Ι.Τ.Υ.Ε.- «ΔΙΟΦΑΝΤΟΣ».
4. Η πρόσβαση στο Μ.Δ.Β. και στην Ψ.Β.Δ.Β. και η χρήση των ενταγμένων σε αυτά διδακτικών βιβλίων της παρ. 1 είναι ελεύθερη.
5. Για τη συγγραφή των διδακτικών βιβλίων της παρ. 1 προς ένταξη στο Μ.Δ.Β. και την Ψ.Β.Δ.Β. εκδίδεται πρόσκληση εκδήλωσης ενδιαφέροντος από τον Υπουργό Παιδείας και Θρησκευμάτων, κατόπιν εισήγησης του Ι.Ε.Π., η οποία αναρτάται στην ιστοσελίδα του Υπουργείου Παιδείας και Θρησκευμάτων, του Ι.Ε.Π., του Ι.Τ.Υ.Ε. «ΔΙΟΦΑΝΤΟΣ» και της Ένωσης Ελληνικού Βιβλίου και στην οποία αναφέρονται ιδίως τα σχετικά με τις προδιαγραφές και τα χαρακτηριστικά των βιβλίων, τις επιστημονικές και παιδαγωγικές προϋποθέσεις ένταξης, το χρονοδιάγραμμα και τη διαδικασία υποβολής των αιτήσεων και των παραδοτέων από τους ενδιαφερομένους. Τις προδιαγραφές και τα τεχνικά χαρακτηριστικά που αφορούν στην εκτύπωση ή την ψηφιακή εκδοχή των παραδοτέων βιβλίων εισηγείται το Ι.Τ.Υ.Ε. - «ΔΙΟΦΑΝΤΟΣ». Η διαδικασία έκδοσης της πρόσκλησης αυτής δύναται να επαναληφθεί σε εξαιρετικές περιπτώσεις, όπως επί μη εκδήλωσης ενδιαφέροντος ή επί υποβολής μίας πρότασης προς σύνταξη βιβλίου.
6. Η αξιολόγηση των βιβλίων προς ένταξη στο Μ.Δ.Β. πραγματοποιείται από επιστημονικές επιτροπές ανά γνωστικό αντικείμενο, με κριτήρια ποιότητας που προσδιορίζονται με βάση προδιαγραφές και χαρακτηριστικά επιστημονικής και παιδαγωγικής καταλληλότητας, προκειμένου να καταστεί δυνατή η αποτίμηση ιδίως της επιστημονικής, παιδαγωγικής και διδακτικής εγκυρότητας του βιβλίου και λοιπού εκπαιδευτικού υλικού, της ενθάρρυνσης της αυτενέργειας των μαθητών/τριών και της καλαισθησίας, καθώς και προδιαγραφές που σχετίζονται με τα τεχνικά χαρακτηριστικά των βιβλίων, όπως διαστάσεις, εικαστικό υλικό και παράμετροι τυποποίησης.
7. Οι επιστημονικές επιτροπές της παρ. 6 συνίστανται από μέλη Δ.Ε.Π, εκπαιδευτικούς και άλλους επιστήμονες αυξημένων προσόντων και γνώσεων στο επιστημονικό και παιδαγωγικό αντικείμενο των βιβλίων. Το έργο των εν λόγω επιτροπών συνεπικουρούν εμπειρογνώμονες, όσον αφορά στον έλεγχο συμμόρφωσης προς τις προδιαγραφές και τα τεχνικά χαρακτηριστικά που αφορούν στην εκτύπωση ή την ψηφιακή εκδοχή των παραδοτέων βιβλίων. Τα μέλη των επιστημονικών επιτροπών και οι εμπειρογνώμονες δεν σχετίζονται με τη συγγραφική διαδικασία των υπό ένταξη βιβλίων. Η συγκρότηση των επιστημονικών επιτροπών και η επιλογή των εμπειρογνωμόνων πραγματοποιείται από το Διοικητικό Συμβούλιο (Δ.Σ.) του Ι.Ε.Π., μετά από πρόσκλησή του. Για την αξιολόγηση των εμπειρογνωμόνων μετέχουν στις επιτροπές και στελέχη του Ι.Τ.Υ.Ε.- «ΔΙΟΦΑΝΤΟΣ». Η θητεία των μελών των επιστημονικών επιτροπών λήγει αφότου οι υπουργικές αποφάσεις ένταξης των βιβλίων στο Μ.Δ.Β. και Ψ.Β.Δ.Β. καταστούν οριστικές και απρόσβλητες.
8. Κάθε βιβλίο που πληροί τα τεθέντα κριτήρια, προδιαγραφές και χαρακτηριστικά προτείνεται προς ένταξη στο Μ.Δ.Β. και στην Ψ.Β.Δ.Β.
9. Μετά τη θετική αξιολόγηση κάθε διδακτικού βιβλίου που προτείνεται προς ένταξη στο Μ.Δ.Β. και στην Ψ.Β.Δ.Β. υπογράφεται συμφωνητικό μεταξύ αφενός του Υπουργείου Παιδείας και Θρησκευμάτων, του Ι.Ε.Π. και του Ι.Τ.Υ.Ε.- «ΔΙΟΦΑΝΤΟΣ» και αφετέρου: α) του νόμιμου εκπροσώπου ή διαχειριστή των πνευματικών, συγγενικών και λοιπών, δικαιωμάτων των δημιουργών ή του δημιουργού, β) άλλως, του δικαιούχου που έχει αποκτήσει ή εκμεταλλεύεται τα πνευματικά, συγγενικά και λοιπά, δικαιώματα από τους δημιουργούς ή τον δημιουργό, γ) άλλως, του ίδιου του δημιουργού, με το οποίο καθορίζονται ζητήματα σχετικά με τα πνευματικά, συγγενικά και λοιπά, δικαιώματα και ιδίως τα αφορώντα στην έκταση, στους όρους και τις προϋποθέσεις μεταβίβασης ή χρήσης ή εκμετάλλευσης αυτών, καθώς και το ύψος της εύλογης αποζημίωσής τους σύμφωνα με τα οριζόμενα στην παρ. 20.
10. Ως διδακτικό πακέτο ορίζεται το σύνολο των διδακτικών βιβλίων ενός δικαιούχου σε ένα μάθημα. Κάθε διδακτικό πακέτο που εντάσσεται στο Μ.Δ.Β. και στην Ψ.Β.Δ.Β. λαμβάνει εφάπαξ μία εύλογη αποζημίωση ένταξης ανάλογα με το μάθημα. Οι νόμιμοι δικαιούχοι των διδακτικών βιβλίων που εντάσσονται στο Μ.Δ.Β. και στην Ψ.Β.Δ.Β. και έχουν επιλεγεί σύμφωνα με το άρθρο 85 και διανεμηθεί σε σχολική μονάδα της πρωτοβάθμιας και δευτεροβάθμιας εκπαίδευσης, λαμβάνουν αποζημίωση χρήσης που υπολογίζεται σε ετήσια βάση για κάθε διδακτικό πακέτο. Στην περίπτωση αυτήν από την καταβλητέα αποζημίωση χρήσης αφαιρείται η αποζημίωση ένταξης. Ο υπολογισμός της αποζημίωσης χρήσης γίνεται με βάση την τιμή αναφοράς κάθε βιβλίου για κάθε μάθημα και τάξη και το ποσοστό χρήσης του κάθε διδακτικού πακέτου επί του συνόλου των διδακτικών πακέτων που διανέμονται για το συγκεκριμένο μάθημα. Η τιμή αναφοράς κάθε βιβλίου για κάθε μάθημα και τάξη ορίζεται με απόφαση του Υπουργού Παιδείας και Θρησκευμάτων μετά από εισήγηση Επιτροπής Κοστολόγησης Διδακτικών Βιβλίων. Η αποζημίωση χρήσης καταβάλλεται κάθε σχολικό έτος από το έτος πρώτης ένταξης του διδακτικού πακέτου στο Μ.Δ.Β. και δεν δύναται να υπερβεί ένα μέγιστο ποσό, πλέον του οποίου το διδακτικό πακέτο διανέμεται χωρίς να καταβάλλεται επιπλέον αποζημίωση. Η επικαιροποίηση ή νέα έκδοση ήδη ενταγμένου διδακτικού βιβλίου δεν αποζημιώνεται ως νέο διδακτικό βιβλίο και καταλαμβάνεται από τα προαναφερόμενα όρια αποζημίωσης.
11. Η Επιτροπή Κοστολόγησης Διδακτικών Βιβλίων ορίζεται επταμελής και συνίσταται από: α) τον Προϊστάμενο της Διεύθυνσης Σπουδών Προγραμμάτων και Οργάνωσης Πρωτοβάθμιας Εκπαίδευσης ή τον Προϊστάμενο της Διεύθυνσης Σπουδών Προγραμμάτων και Οργάνωσης Δευτεροβάθμιας Εκπαίδευσης ή τον Προϊστάμενο της Διεύθυνσης Ειδικής Αγωγής και Εκπαίδευσης ή τον Προϊστάμενο της Διεύθυνσης Επαγγελματικής Εκπαίδευσης, ανάλογα με τη βαθμίδα και το είδος της σχολικής μονάδας για την οποία προορίζεται να χρησιμοποιηθεί το προς κοστολόγηση διδακτικό βιβλίο, οι οποίοι αναπληρώνονται από Προϊσταμένους Τμήματος της αντίστοιχης Διεύθυνσης, β) δύο (2) εκπροσώπους του Ι.Ε.Π. που ορίζονται με τους αναπληρωτές τους με απόφαση του Διοικητικού Συμβουλίου του Ι.Ε.Π., γ) δύο (2) εκπροσώπους του Ι.Τ.Υ.Ε. «ΔΙΟΦΑΝΤΟΣ» που ορίζονται με τους αναπληρωτές τους με απόφαση του Διοικητικού Συμβουλίου του Ι.Τ.Υ.Ε. «ΔΙΟΦΑΝΤΟΣ» και δ) δύο (2) εκπροσώπους της Ένωσης Ελληνικού Βιβλίου (ΕΝ.ΕΛ.ΒΙ.) που ορίζονται με τους αναπληρωτές τους από το Διοικητικό Συμβούλιο του Συλλόγου, ως μέλη. Τα μέλη της Επιτροπής ορίζονται από τους αρμόδιους φορείς εγγράφως, εντός τριών (3) εργασίμων ημερών από την αποδεδειγμένη λήψη του σχετικού αιτήματος από τους φορείς αυτούς. Γραμματέας της Επιτροπής και ο αναπληρωτής του ορίζονται υπάλληλοι της Γενικής Διεύθυνσης Σπουδών Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων. Η θητεία της Επιτροπής ορίζεται τριετής. Σε περίπτωση αντικατάστασης μέλους της Επιτροπής το νέο μέλος διανύει τον υπόλοιπο χρόνο της θητείας του μέλους που αντικατέστησε. Η κοστολόγηση των διδακτικών πακέτων από την Επιτροπή προηγείται της υπογραφής των συμφωνητικών της παρ. 9.
12. Με βάση τις εισηγήσεις των επιστημονικών επιτροπών και τα υπογραφέντα συμφωνητικά της παρ. 9 το Ι.Ε.Π. εισηγείται την έκδοση απόφασης του Υπουργού Παιδείας και Θρησκευμάτων για την ένταξη συγκεκριμένων διδακτικών βιβλίων στο Μ.Δ.Β. και στην Ψ.Β.Δ.Β.
13. Μετά την έκδοση της απόφασης ένταξης των διδακτικών βιβλίων στο Μ.Δ.Β. και στην Ψ.Β.Δ.Β. η απένταξή τους είναι δυνατή με απόφαση του Υπουργού Παιδείας και Θρησκευμάτων, ύστερα από αιτιολογημένη εισήγηση του Ι.Ε.Π.
14. Κατά των εν λόγω αποφάσεων ένταξης ή απένταξης ή καθορισμού της τιμής αναφοράς των διδακτικών βιβλίων υποβάλλεται ενδικοφανής προσφυγή από οποιονδήποτε έχει έννομο συμφέρον, εντός προθεσμίας δεκαπέντε (15) ημερών αφότου περιήλθε σε πλήρη γνώση του η υποκείμενη σε προσφυγή απόφαση, ενώπιον ειδικής επιστημονικής επιτροπής, η οποία συνίσταται από μέλη Δ.Ε.Π., εκπαιδευτικούς ή και από άλλους επιστήμονες αυξημένων προσόντων και γνώσεων και συγκροτείται με απόφαση του Υπουργού Παιδείας και Θρησκευμάτων ύστερα από εισήγηση του Ι.Ε.Π. Η άσκηση της προσφυγής αυτής προηγείται υποχρεωτικά του ένδικου βοηθήματος που δύναται να ασκηθεί κατά των αποφάσεων ένταξης ή απένταξης ή καθορισμού της τιμής αναφοράς των διδακτικών βιβλίων, το οποίο διαφορετικά απορρίπτεται ως απαράδεκτο.
15. Μετά την έκδοση της απόφασης ένταξης των διδακτικών βιβλίων στο Μ.Δ.Β. και την Ψ.Β.Δ.Β. είναι δυνατές: α) η κατάθεση, από τον δικαιούχο ή τους δικαιούχους, αίτησης για υποβολή προς αξιολόγηση βελτιωμένης εκδοχής βιβλίου, η οποία εγκρίνεται από το Δ.Σ. του Ι.Ε.Π., εφόσον δεν είναι δυνατή η προσβολή της απόφασης ένταξης αυτού ή δεν εκκρεμεί οιαδήποτε διοικητική ή δικαστική διαδικασία προσβολής της απόφασης αυτής, β) η τροποποίηση βιβλίου μετά από εισήγηση του Δ.Σ του Ι.Ε.Π. και έγκριση του Υπουργείου Παιδείας και Θρησκευμάτων και γ) αναγκαίες επικαιροποιήσεις σε βιβλίο, με απόφαση του Δ.Σ. του Ι.Ε.Π.
16. Με απόφαση του Υπουργού Παιδείας και Θρησκευμάτων, η οποία εκδίδεται ύστερα από εισήγηση του Ι.Ε.Π., είναι δυνατή η ένταξη διδακτικών βιβλίων στο Μ.Δ.Β. και στην Ψ.Β.Δ.Β., τα οποία διατίθενται σε σχολικές μονάδες της πρωτοβάθμιας και δευτεροβάθμιας εκπαίδευσης κατά τον χρόνο έναρξης της ισχύος του παρόντος. Τα υπό ένταξη διδακτικά βιβλία πρέπει να είναι σύμφωνα με τα εκάστοτε σε ισχύ προγράμματα σπουδών.
17. Στην περίπτωση που: α) η διαδικασία συγγραφής διδακτικών βιβλίων και ένταξής τους στο Μ.Δ.Β. και στην Ψ.Β.Δ.Β., σύμφωνα με τις προηγούμενες παραγράφους αποβεί άκαρπη, β) δεν υπάρχει καμία εκδήλωση ενδιαφέροντος ή γ) πρόκειται για την ένταξη των διδακτικών βιβλίων στο Μ.Δ.Β. και στην Ψ.Β.Δ.Β., τα οποία αντιστοιχούν σε μαθήματα γνωστικών αντικειμένων της επαγγελματικής εκπαίδευσης και της ειδικής αγωγής και εκπαίδευσης, το Ι.Ε.Π. δύναται να εισηγηθεί την έκδοση απόφασης του Υπουργού Παιδείας και Θρησκευμάτων περί συγγραφής των διδακτικών βιβλίων κατόπιν νέας πρόσκλησης εκδήλωσης ενδιαφέροντος ή με εργασία ομάδων εκπαιδευτικών που απαρτίζονται από εκπαιδευτικούς που υπηρετούν στο Ι.Ε.Π. ή και αποσπώνται στο Ι.Ε.Π. για τη συγγραφή αυτή ή και από άλλους επιστήμονες αυξημένων προσόντων και γνώσεων ή, τηρουμένων των διατάξεων του ν. 4412/2016 (Α’ 147), την ανάθεση της συγγραφής. Ειδικές διατάξεις για τα διδακτικά βιβλία της περ. γ’ διατηρούνται σε ισχύ.
18. Το Ι.Ε.Π. έχει την ευθύνη για τη διενέργεια τυχόν διαγωνιστικών διαδικασιών της παρ. 17.
19. Το Ι.Τ.Υ.Ε.- «ΔΙΟΦΑΝΤΟΣ» έχει την ευθύνη της έκδοσης, κυκλοφορίας, διανομής και διάθεσης των διδακτικών βιβλίων στην εκπαιδευτική κοινότητα και την αγορά κατ’ ενάσκηση των ισχυουσών αρμοδιοτήτων του.
20. Με απόφαση του Υπουργού Παιδείας και Θρησκευμάτων, που εκδίδεται ύστερα από εισηγήσεις του Ι.Ε.Π. και του Ι.Τ.Υ.Ε. - «ΔΙΟΦΑΝΤΟΣ», κατά τον λόγο της αρμοδιότητάς τους, καθορίζονται οι διαδικασίες δημιουργίας, συγκρότησης, λειτουργίας και τεχνικής υποστήριξης του Μ.Δ.Β. και της Ψ.Β.Δ.Β., οι ειδικότερες προϋποθέσεις, προδιαγραφές, χαρακτηριστικά και κριτήρια, καθώς και η διαδικασία ένταξης, τροποποίησης, μεταβολής και απένταξης διδακτικών βιβλίων στο Μ.Δ.Β. και στην Ψ.Β.Δ.Β., οι ειδικότερες προϋποθέσεις, η διαδικασία υποβολής και εξέτασης, καθώς και τα όργανα ελέγχου των διοικητικών προσφυγών κατά των αποφάσεων ένταξης, απένταξης και καθορισμού της τιμής αναφοράς, το περιεχόμενο της πρόσκλησης εκδήλωσης ενδιαφέροντος της παρ. 5 και των συμφωνητικών της παρ. 9, η ειδικότερη δομή και οργάνωση του Μ.Δ.Β. και της Ψ.Β.Δ.Β., τα στοιχεία που καταχωρίζονται στο Μ.Δ.Β. για κάθε συγκεκριμένο βιβλίο, καθώς και κάθε άλλο ειδικότερο θέμα που αφορά στην εφαρμογή του παρόντος.
21. Ο χρόνος ολοκλήρωσης της δημιουργίας και θέσης σε πλήρη λειτουργία του Μ.Δ.Β. και της Ψ.Β.Δ.Β. από τον οποίο θα αρχίσουν να χρησιμοποιούνται τα διδακτικά βιβλία της παρ. 1 στις σχολικές μονάδες όλων των βαθμίδων της πρωτοβάθμιας και δευτεροβάθμιας εκπαίδευσης, δημόσιας και ιδιωτικής, ορίζεται με απόφαση του Υπουργού Παιδείας και Θρησκευμάτων, μετά από εισήγηση του Ι.Ε.Π. και του Ι.Τ.Υ.Ε. - «ΔΙΟΦΑΝΤΟΣ» και δεν μπορεί να είναι προγενέστερος του χρόνου έναρξης του σχολικού έτους 2023-2024.
22. Με κοινή απόφαση των Υπουργών Οικονομικών και Παιδείας και Θρησκευμάτων συγκροτείται η Επιτροπή Κοστολόγησης Διδακτικών Βιβλίων, καθορίζεται κάθε λεπτομέρεια για τη λειτουργία και το έργο αυτής, καθώς επίσης ορίζονται ο τρόπος και τα κριτήρια κοστολόγησης των διδακτικών πακέτων, η πηγή χρηματοδότησης της δράσης που προβλέπεται στις προηγούμενες παραγράφους, η μεθοδολογία υπολογισμού της τιμής αναφοράς, της αποζημίωσης ένταξης, της αποζημίωσης χρήσης και του μέγιστου ποσού της αποζημίωσης χρήσης, η αποζημίωση ένταξης, η αποζημίωση χρήσης και το μέγιστο ποσό της αποζημίωσης χρήσης, η διαδικασία καταβολής των αποζημιώσεων, καθώς και κάθε άλλη αναγκαία λεπτομέρεια.».
2. Η περ. γ’ της παρ. 3 του άρθρου 31 του π.δ. 18/2018 (Α’ 31), ως προς τις αρμοδιότητες του Τμήματος Α’ Σπουδών και Εφαρμογής Προγραμμάτων της Διεύθυνσης Σπουδών, Προγραμμάτων και Οργάνωσης Πρωτοβάθμιας Εκπαίδευσης, αντικαθίσταται ως εξής:
«γ) την έγκριση, έκδοση, κυκλοφορία και διάθεση των διδακτικών βιβλίων και κάθε μορφής εκπαιδευτικού υλικού και μέσων διδασκαλίας στις σχολικές μονάδες πρωτοβάθμιας εκπαίδευσης, καθώς και κάθε πράξη ή ενέργεια που απαιτείται για την εφαρμογή των άρθρων 84 και 85 του ν. 4823/2021, σε συνεργασία και με το Ι.Ε.Π. και το Ι.Τ.Υ.Ε. -«ΔΙΟΦΑΝΤΟΣ», στις σχολικές μονάδες πρωτοβάθμιας εκπαίδευσης.».
3. Η περ. στ’ της παρ. 3 του άρθρου 32 του π.δ. 18/2018, ως προς τις αρμοδιότητες του Τμήματος Α’ Σπουδών και Εφαρμογής Προγραμμάτων της Διεύθυνσης Σπουδών, Προγραμμάτων και Οργάνωσης Δευτεροβάθμιας Εκπαίδευσης, αντικαθίσταται ως εξής:
«στ) την έγκριση, έκδοση, κυκλοφορία και διάθεση του διδακτικού υλικού και κάθε μορφής εκπαιδευτικού υλικού και μέσων διδασκαλίας στα γυμνάσια, γενικά λύκεια, μουσικά, καλλιτεχνικά σχολεία και σχολεία διαπολιτισμικής εκπαίδευσης και των σχολείων στα οποία λειτουργούν Δομές Υποδοχής Εκπαίδευσης Προσφύγων (Δ.Υ.Π.Ε.), καθώς και κάθε πράξη ή ενέργεια που απαιτείται για την εφαρμογή των άρθρων 84 και 85 του ν. 4823/2021, σε συνεργασία και με το Ι.Ε.Π. και το Ι.Τ.Υ.Ε. «ΔΙΟΦΑΝΤΟΣ», στις σχολικές μονάδες δευτεροβάθμιας εκπαίδευσης.».
4. Η περ. β’ της παρ. 3 του άρθρου 33 του π.δ. 18/2018, ως προς τις αρμοδιότητες του Τμήματος Α’ Σπουδών και Εφαρμογής Προγραμμάτων της Διεύθυνσης Ειδικής Αγωγής και Εκπαίδευσης, αντικαθίσταται ως εξής:
«β) την έκδοση, κυκλοφορία και διάθεση των βιβλίων και κάθε μορφής εκπαιδευτικού υλικού και μέσων στις εκπαιδευτικές μονάδες για την εκπαίδευση των μαθητών/τριών με αναπηρία ή ειδικές εκπαιδευτικές ανάγκες, καθώς και κάθε πράξη ή ενέργεια που απαιτείται για την εφαρμογή των άρθρων 84 και 85 του ν. 4823/2021, σε συνεργασία και με το Ι.Ε.Π. και το Ι.Τ.Υ.Ε. - «ΔΙΟΦΑΝΤΟΣ», στις εν λόγω εκπαιδευτικές μονάδες.».
5. Η περ. β’ της παρ. 3 του άρθρου 34 του π.δ. 18/2018, ως προς τις αρμοδιότητες του Τμήματος Α’ Σπουδών και Εφαρμογής Προγραμμάτων Δευτεροβάθμιας Επαγγελματικής Εκπαίδευσης της Διεύθυνσης Επαγγελματικής Εκπαίδευσης, αντικαθίσταται ως εξής:
«β) την έκδοση, κυκλοφορία και διάθεση των βιβλίων και κάθε μορφής εκπαιδευτικού υλικού και μέσων στις εκπαιδευτικές μονάδες της δημόσιας και ιδιωτικής επαγγελματικής εκπαίδευσης, καθώς και κάθε πράξη ή ενέργεια που απαιτείται για την εφαρμογή των άρθρων 84 και 85 του ν. 4823/2021, σε συνεργασία και με το Ι.Ε.Π. και το Ι.Τ.Υ.Ε. -«ΔΙΟΦΑΝΤΟΣ», στις εν λόγω εκπαιδευτικές μονάδες.».
Άρθρο 122
Ένταξη της διδακτικής ενότητας με τίτλο «Εργαστήρια Δεξιοτήτων» στην τρίτη ομάδα (Ομάδα Γ’) μαθημάτων που διδάσκονται στο ωρολόγιο πρόγραμμα του Ημερησίου και του Εσπερινού Γυμνασίου
1. Στην περ. γ) της παρ. 1 του άρθρου 2 του π.δ. 126/2016 (Α’ 211) προστίθεται υποπερ. γγ), και το άρθρο 2 διαμορφώνεται ως εξής:
«Άρθρο 2
Μαθήματα που διδάσκονται στο Γυμνάσιο
«1. Τα μαθήματα που διδάσκονται στο Γυμνάσιο κατατάσσονται σε τρεις (3) ομάδες ως εξής:
α) Η πρώτη ομάδα (Ομάδα Α’) περιλαμβάνει μαθήματα ως εξής:
Ομάδα Α’
αα) Νεοελληνική Γλώσσα και Γραμματεία, ήτοι Γλωσσική Διδασκαλία και Νεοελληνική Λογοτεχνία
αβ) Αρχαία Ελληνική Γλώσσα και Γραμματεία, ήτοι Αρχαία Ελληνική Γλώσσα και Αρχαία Ελληνικά Κείμενα από Μετάφραση
αγ) Ιστορία
αδ) Μαθηματικά
αε) Φυσική
αστ) Βιολογία
αζ) Αγγλικά
β) Η δεύτερη ομάδα (Ομάδα Β’) περιλαμβάνει μαθήματα ως εξής:
Ομάδα Β’
βα) Γεωλογία - Γεωγραφία
ββ) Χημεία
βγ) Κοινωνική και Πολιτική Αγωγή
βδ) Θρησκευτικά
βε) Δεύτερη ξένη γλώσσα
βστ) Τεχνολογία - Πληροφορική
βζ) Οικιακή Οικονομία
γ) Η τρίτη ομάδα (Ομάδα Γ’) περιλαμβάνει μαθήματα ως εξής:
γα) Μουσική - Καλλιτεχνικά
γβ) Φυσική Αγωγή
γγ) Εργαστήρια Δεξιοτήτων».
2. Το ωρολόγιο πρόγραμμα ορίζει ποια μαθήματα από τα παραπάνω περιλαμβάνονται σε κάθε τάξη του Γυμνασίου.
Άρθρο 123
Εγκρίσεις και άδειες για την υλοποίηση δράσεων - προγραμμάτων και ερευνών που αφορούν σε περισσότερες από μια σχολικές μονάδες μέχρι την επιλογή και τοποθέτηση Εποπτών Ποιότητας της Εκπαίδευσης και Περιφερειακών Εποπτών Ποιότητας της Εκπαίδευσης
1.α) Μέχρι την επιλογή και τοποθέτηση Εποπτών Ποιότητας της Εκπαίδευσης και Περιφερειακών Εποπτών Ποιότητας της Εκπαίδευσης, οι εγκρίσεις για την υλοποίηση δράσεων/προγραμμάτων που αφορούν σε περισσότερες από μια σχολικές μονάδες που υπάγονται στην ίδια διεύθυνση Εκπαίδευσης ή σε περισσότερες από μία Διευθύνσεις Εκπαίδευσης εντός της αυτής Περιφερειακής Διεύθυνσης, κατά τα οριζόμενα στις διατάξεις αντίστοιχα του δευτέρου εδαφίου της παρ. 3 του άρθρου 87 του ν. 4823/2021 (Α’ 136), χορηγούνται αντίστοιχα από τη Διεύθυνση Εκπαίδευσης ή από την Περιφερειακή Διεύθυνση Εκπαίδευσης.
β) Στην περίπτωση του πρώτου εδαφίου της παρ. 3 του άρθρου 87 του ν. 4823/2021 και μέχρι την επιλογή και τοποθέτηση των Εποπτών Ποιότητας της Εκπαίδευσης, η έγκριση από τον Διευθυντή ή τον Προϊστάμενο της σχολικής μονάδας των δράσεων και των προγραμμάτων κοινοποιείται στον αρμόδιο Διευθυντή Εκπαίδευσης.
2. Μέχρι την επιλογή και τοποθέτηση Εποπτών Ποιότητας της Εκπαίδευσης και Περιφερειακών Εποπτών Ποιότητας της Εκπαίδευσης, οι άδειες για την υλοποίηση ερευνών που αφορούν σε περισσότερες από μια σχολικές μονάδες που υπάγονται στην ίδια διεύθυνση Εκπαίδευσης ή σε περισσότερες από μία Διευθύνσεις Εκπαίδευσης εντός της αυτής Περιφερειακής Διεύθυνσης αντίστοιχα, κατά τα οριζόμενα στο τρίτο εδάφιο του άρθρου 88 του ν. 4823/2021, χορηγούνται αντίστοιχα από τη Διεύθυνση Εκπαίδευσης ή από την Περιφερειακή Διεύθυνση Εκπαίδευσης.
Άρθρο 124
Επιλογή Υπευθύνων Σχολικού Επαγγελματικού Προσανατολισμού κατά το σχολικό έτος 2021 - 2022
Μέχρι την επιλογή, τοποθέτηση και ανάληψη υπηρεσίας των υπευθύνων Σχολικού Επαγγελματικού Προσανατολισμού στις Διευθύνσεις Δευτεροβάθμιας Εκπαίδευσης, σύμφωνα με το άρθρο 27 του ν. 4823/2021 (Α’ 136), οι θέσεις των υπευθύνων πληρούνται από εκπαιδευτικούς, που επιλέγονται κατόπιν πρόσκλησης εκδήλωσης ενδιαφέροντος του Διευθυντή Δευτεροβάθμιας Εκπαίδευσης, με απόφαση του ίδιου οργάνου, ύστερα από γνώμη του αρμόδιου περιφερειακού υπηρεσιακού συμβουλίου. Υποψήφιοι για τις θέσεις υπευθύνων του πρώτου εδαφίου μπορούν να είναι εκπαιδευτικοί που πληρούν τις προϋποθέσεις των παρ. 1 και 2 του άρθρου 27 του ν. 4823/2021. Κριτήρια επιλογής των υποψηφίων συνιστούν κατά σειρά: α) οι συναφείς με το αντικείμενο της προκηρυσσόμενης θέσης τίτλοι σπουδών, β) η προϋπηρεσία σε συναφείς θέσεις και γ) η εκπαιδευτική υπηρεσία. Οι υποψήφιοι του παρόντος τοποθετούνται με απόφαση του Διευθυντή Δευτεροβάθμιας Εκπαίδευσης. Για τα θέματα που δεν ρυθμίζονται ειδικότερα στο παρόν, εφαρμόζεται το άρθρο 27 του ν. 4823/2021.
Άρθρο 125
Ρυθμίσεις για τη λειτουργία των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) κατά το σχολικό έτος 2021 - 2022
1. α) Μέχρι την επιλογή και τοποθέτηση των μελών των Παιδαγωγικών Ομάδων (Π.Ο.) των Κέντρων Εκπαίδευσης για το Περιβάλλον και την Αειφορία (Κ.Ε.ΠΕ.Α.) κατά το άρθρο 19 του ν. 4823/2021 (Α’ 136), οι κενές ή κενούμενες θέσεις έως τη συμπλήρωση του αριθμού δύο (2) μελών ανά Π.Ο., μη προσμετρούμενου του προϊσταμένου ή του αναπληρωτή προϊσταμένου, πληρούνται από εκπαιδευτικούς, που επιλέγονται κατόπιν πρόσκλησης εκδήλωσης ενδιαφέροντος του Περιφερειακού Διευθυντή Εκπαίδευσης, με απόφαση του ίδιου οργάνου, ύστερα από γνώμη του αρμόδιου ανώτερου περιφερειακού υπηρεσιακού συμβουλίου. Υποψήφιοι για τις παραπάνω θέσεις μελών Π.Ο. μπορούν να είναι εκπαιδευτικοί που πληρούν τις προϋποθέσεις του πρώτου εδαφίου της παρ. 1 του άρθρου 19 του ν. 4823/2021, με κριτήρια επιλογής τα οριζόμενα στο τελευταίο εδάφιο της παρ. 1 του ίδιου άρθρου. Οι υποψήφιοι του παρόντος τοποθετούνται με απόφαση του Περιφερειακού Διευθυντή Εκπαίδευσης.
β) Μέχρι την επιλογή και τοποθέτηση των Προϊσταμένων των Κ.Ε.ΠΕ.Α., σύμφωνα με το άρθρο 19 του ν. 4823/2021, κενές ή κενούμενες θέσεις των υπευθύνων των Κέντρων Περιβαλλοντικής Εκπαίδευσης (Κ.Π.Ε.) που ασκούν τα καθήκοντα Προϊσταμένων των Κ.Ε.ΠΕ.Α. και εφόσον δεν υφίσταται αναπληρωτής τους, πληρούνται από εκπαιδευτικούς, οι οποίοι επιλέγονται κατόπιν πρόσκλησης εκδήλωσης ενδιαφέροντος του Περιφερειακού Διευθυντή Εκπαίδευσης, με απόφαση του ίδιου οργάνου, ύστερα από γνώμη του αρμόδιου ανώτερου περιφερειακού υπηρεσιακού συμβουλίου. Υποψήφιοι για τις θέσεις του πρώτου εδαφίου μπορούν να είναι εκπαιδευτικοί που πληρούν τις προϋποθέσεις των παρ. 1 και 5 του άρθρου 31 του ν. 4823/2021, με κριτήρια επιλογής τα οριζόμενα στο τελευταίο εδάφιο της παρ. 1 του άρθρου 19 του ν. 4823/2021. Οι υποψήφιοι του παρόντος τοποθετούνται με απόφαση του Περιφερειακού Διευθυντή Εκπαίδευσης.
2. Μέχρι την επιλογή και τοποθέτηση, σύμφωνα με το άρθρο 19 του ν. 4823/2021, μελών στις Π.Ο. των Κ.Ε.ΠΕ.Α που έχουν ιδρυθεί αλλά κατά την έναρξη ισχύος του παρόντος δεν έχουν λειτουργήσει, οι Π.Ο. τους δύναται να αποτελούνται το ανώτερο από δύο (2) μέλη, του προϊσταμένου μη προσμετρούμενου. Οι θέσεις των μελών των Π.Ο. του πρώτου εδαφίου πληρούνται από εκπαιδευτικούς, οι οποίοι επιλέγονται κατόπιν πρόσκλησης εκδήλωσης ενδιαφέροντος του Περιφερειακού Διευθυντή Εκπαίδευσης, με απόφαση του ίδιου οργάνου, ύστερα από γνώμη του αρμόδιου ανώτερου περιφερειακού υπηρεσιακού συμβουλίου. Στα Κ.Ε.ΠΕ.Α. της παρούσας ορίζονται ως προϊστάμενοι εκπαιδευτικοί, που επιλέγονται κατόπιν πρόσκλησης εκδήλωσης ενδιαφέροντος του Περιφερειακού Διευθυντή Εκπαίδευσης, με απόφαση του ιδίου οργάνου, ύστερα από γνώμη του αρμόδιου ανώτερου περιφερειακού υπηρεσιακού συμβουλίου. Για τους υποψηφίους των θέσεων του δευτέρου και του τρίτου εδαφίου και τα κριτήρια επιλογής τους εφαρμόζονται αντιστοίχως τα οριζόμενα στις περ. α’ και β’ της παρ. 1. Οι υποψήφιοι του παρόντος τοποθετούνται με απόφαση του Περιφερειακού Διευθυντή Εκπαίδευσης.
Άρθρο 126
Τοπική πρόσκληση για την πρόσληψη προσωρινών αναπληρωτών μελών ΕΕΠ - ΕΒΠ
1. Ειδικά για το σχολικό έτος 2021-2022, στις περιπτώσεις μη κάλυψης των λειτουργικών αναγκών για θέσεις ΠΕ25-Σχολικών Νοσηλευτών και ΔΕ01-Ειδικό Βοηθητικό Προσωπικό στις σχολικές μονάδες πρωτοβάθμιας και δευτεροβάθμιας εκπαίδευσης, λόγω εξάντλησης των υποψηφίων από τους αξιολογικούς πίνακες του Ανωτάτου Συμβουλίου Επιλογής Προσωπικού (Α.Σ.Ε.Π.) του άρθρου 56 του ν. 4589/2019 (Α’ 13), μετά και από την ενεργοποίηση του άρθρου 86 του ν. 4547/2018 (Α’ 102), οι οικείοι Περιφερειακοί Διευθυντές Εκπαίδευσης δύνανται να εκδίδουν τοπική πρόσκληση εκδήλωσης ενδιαφέροντος για πρόσληψη αναπληρωτών πλήρους ή μειωμένου ωραρίου με σχέση εργασίας Ιδιωτικού Δικαίου Ορισμένου Χρόνου έως τη λήξη του διδακτικού έτους.
2. Η πρόσκληση της παρ. 1 αναρτάται στην ιστοσελίδα της οικείας Περιφερειακής Διεύθυνσης Εκπαίδευσης και στο πρόγραμμα Διαύγεια, κοινοποιείται στο Αυτοτελές Τμήμα Ειδικού Εκπαιδευτικού Προσωπικού - Ειδικού Βοηθητικού Προσωπικού του Υπουργείου Παιδείας και Θρησκευμάτων και το Α.Σ.Ε.Π. και περιλαμβάνει κατ’ ελάχιστον τις προκηρυσσόμενες θέσεις ανά σχολική μονάδα και κλάδο, τη διαδικασία και την προθεσμία υποβολής των αιτήσεων.
3. Στη διαδικασία υποβολής αιτήσεων δύναται να συμμετέχουν υποψήφιοι, οι οποίοι διαθέτουν τα τυπικά προσόντα ένταξης στον οικείο κλάδο. Οι υποψήφιοι κατατάσσονται σε αξιολογικούς πίνακες επιλογής με βάση τον βαθμό του πτυχίου τους. Σε περίπτωση ισοβαθμίας των τίτλων σπουδών, προηγούνται οι έχοντες τον παλαιότερο τίτλο. Κατά την επιλογή των ΠΕ25 - Σχολικών Νοσηλευτών προτάσσονται όσοι υποψήφιοι διαθέτουν παιδαγωγική και διδακτική επάρκεια. Η αίτηση επέχει θέση υπεύθυνης δήλωσης του άρθρου 8 του ν. 1599/1986 (Α’ 75) για τα στοιχεία που διαλαμβάνονται σε αυτήν. Οι αξιολογικοί πίνακες ισχύουν έως τη λήξη του τρέχοντος διδακτικού έτους. Κατά την υποβολή των αιτήσεων οι υποψήφιοι βεβαιώνουν ότι δεν εμπίπτουν στην παρ. 5Α του άρθρου 62 και στην παρ. 5Α του άρθρου 63 του ν. 4589/2019.
4. Οι αξιολογικοί πίνακες κατάταξης καταρτίζονται και κυρώνονται από τον Περιφερειακό Διευθυντή Εκπαίδευσης, αναρτώνται στην ιστοσελίδα της Περιφερειακής Διεύθυνσης Εκπαίδευσης και υποβάλλονται για έλεγχο νομιμότητας στο Α.Σ.Ε.Π. εντός δύο (2) εργάσιμων ημερών από την ανάρτησή τους. Κατά των πινάκων κατάταξης οι υποψήφιοι δικαιούνται να ασκήσουν ένσταση ενώπιον του Α.Σ.Ε.Π. μέσα σε αποκλειστική προθεσμία τριών (3) ημερών, η οποία αρχίζει από την επομένη της ανάρτησής τους. Το Α.Σ.Ε.Π. ασκεί αυτεπάγγελτο έλεγχο νομιμότητας των πινάκων εντός αποκλειστικής προθεσμίας δέκα (10) εργάσιμων ημερών, η οποία αρχίζει από την επομένη της υποβολής των πινάκων σε αυτό. Αποφαίνεται, δε, επί των ενστάσεων που υποβάλλουν οι υποψήφιοι εντός αποκλειστικής προθεσμίας δέκα (10) εργάσιμων ημερών από την επομένη που περιέρχονται σε αυτό.
5. Ο οικείος Περιφερειακός Διευθυντής Εκπαίδευσης προσλαμβάνει τους αναπληρωτές με σύμβαση εργασίας Ιδιωτικού Δικαίου Ορισμένου Χρόνου πλήρους ή μειωμένου ωραρίου, σύμφωνα με τις πιστώσεις που διατίθενται από το Αυτοτελές Τμήμα Ειδικού Εκπαιδευτικού Προσωπικού - Ειδικού Βοηθητικού Προσωπικού του Υπουργείου Παιδείας και Θρησκευμάτων.
6. Οι προσλήψεις πραγματοποιούνται αμέσως μετά την ανάρτηση των αξιολογικών πινάκων κατάταξης των υποψηφίων, χωρίς να αναμένεται ο αυτεπάγγελτος ή κατ’ ένσταση έλεγχος του Α.Σ.Ε.Π. Τυχόν αναμόρφωση των πινάκων από το Α.Σ.Ε.Π. που συνεπάγεται ανακατάταξη των υποψηφίων εκτελείται υποχρεωτικά από τον οικείο Περιφερειακό Διευθυντή Εκπαίδευσης και οι μη δικαιούμενοι να προσληφθούν βάσει της νέας κατάταξης απολύονται. Οι απολυόμενοι λαμβάνουν τις αποδοχές που προβλέπονται για την απασχόλησή τους έως την ημέρα της απόλυσης, χωρίς οποιαδήποτε αποζημίωση από την αιτία αυτή.
7. Η προϋπηρεσία που αποκτήθηκε με την ως άνω διαδικασία δεν προσμετράται στη διαδικασία κατάταξης με σειρά προτεραιότητας που προκηρύσσει και διενεργεί το Α.Σ.Ε.Π. σε εφαρμογή των διατάξεων που ισχύουν κάθε φορά.
Άρθρο 127
Μεταβατική εφαρμογή των Προγραμμάτων Σπουδών της Μαθητείας - Τροποποίηση της παρ. 10 του άρθρου 169 του ν. 4763/2020
Στην παρ. 10 του άρθρου 169 του ν. 4763/2020 (Α’ 254), ως προς τα Προγράμματα Σπουδών της Μαθητείας, μετά τη λέξη «καθορίζεται» προστίθενται οι λέξεις «η διάρκεια του προγράμματος» και η παρ. 10 διαμορφώνεται ως εξής:
«10. Τα Προγράμματα Σπουδών της Μαθητείας που εφαρμόζονται κατά τη δημοσίευση του παρόντος, στα οποία καθορίζονται η διάρκεια του προγράμματος και η εβδομαδιαία κατανομή μεταξύ μάθησης στον χώρο εργασίας και εργαστηριακού μαθήματος, εξακολουθούν να ισχύουν μέχρι την αντικατάστασή τους με τη διαδικασία της περ. β) της παρ. 3 του άρθρου 44.».
Άρθρο 128
Έγκριση δαπανών για το σχολικό έτος 2021 - 2022 για την έκδοση πιστοποιητικού χορηγίας από το Συντονιστικό Γραφείο Εκπαίδευσης Λονδίνου/Ελληνική Πρεσβεία Λονδίνου
Οι δαπάνες που καταβλήθηκαν για το σχολικό έτος 2021-2022 και μέχρι την έναρξη ισχύος του παρόντος, προκειμένου οι αποσπασμένοι εκπαιδευτικοί στο Ηνωμένο Βασίλειο να αποκτήσουν πιστοποιητικό χορηγίας από το Συντονιστικό Γραφείο Εκπαίδευσης Λονδίνου/Ελληνική Πρεσβεία Λονδίνου, θεωρούνται νόμιμες.
Άρθρο 129
Αξιολογητές εποπτευόμενων φορέων του Υπουργείου Παιδείας και Θρησκευμάτων
Τα μέλη των Μητρώων Αξιολογητών του Ιδρύματος Κρατικών Υποτροφιών (Ι.Κ.Υ.), που έχουν ως αντικείμενο την αξιολόγηση αιτήσεων για χορήγηση υποτροφιών και οικονομικών ενισχύσεων στο πλαίσιο ερευνητικών έργων, δεν είναι υπόχρεοι σε δήλωση περιουσιακής κατάστασης της παρ. 1 του άρθρου 1 του ν. 3213/2003 (Α’ 309), μόνο εκ της συμμετοχής τους σε διαδικασίες αξιολόγησης ή πιστοποίησης.
Άρθρο 130
Παράταση συμβάσεων έκτακτου προσωπικού του Ελληνικού Ανοικτού Πανεπιστημίου (Ε.Α.Π.)
Στο πρώτο εδάφιο της παρ. 2 του άρθρου 134 του ν. 4763/2020 (Α’ 254), ως προς τη χρονική διάρκεια των συμβάσεων έκτακτου προσωπικού του Ελληνικού Ανοικτού Πανεπιστημίου, η αναγραφόμενη ημερομηνία «31η.12.2021» αντικαθίσταται με την ημερομηνία: «31η.12.2022» και η παρ. 2 διαμορφώνεται ως εξής:
«2. Η χρονική διάρκεια της παράτασης ή της νέας σύμβασης δεν δύναται να υπερβαίνει την ημερομηνία έκδοσης των προσωρινών πινάκων διοριστέων της προκήρυξης του Ανώτατου Συμβουλίου Επιλογής Προσωπικού (Α.Σ.Ε.Π.) και σε καμία περίπτωση την 31η.12.2022. Αποκλείεται σε κάθε περίπτωση η αναγνώριση των συμβάσεων της παρούσας ως συμβάσεων αορίστου χρόνου, καθώς και η τυχόν αναγνώριση οποιωνδήποτε άλλων δικαιωμάτων.».
Άρθρο 131
Ρυθμίσεις για τις άδειες διδασκαλίας σε φροντιστήρια, κέντρα ξένων γλωσσών και κατ’ οίκον διδασκαλίας -Τροποποίηση της περ. 6 της υποπαρ. Θ12 της παρ. Θ’ του άρθρου πρώτου του ν. 4093/2012
Το πρώτο εδάφιο της περ. 6 της υποπαρ. Θ.12. της παρ. Θ’ του άρθρου πρώτου του ν. 4093/2012 (Α’ 222) «Θ.12. ΑΔΕΙΑ ΔΙΔΑΣΚΑΛΙΑΣ ΣΕ ΦΡΟΝΤΙΣΤΗΡΙΑ, ΚΕΝΤΡΑ ΞΕΝΩΝ ΓΛΩΣΣΩΝ ΚΑΙ ΑΔΕΙΑ ΚΑΤ’ ΟΙΚΟΝ ΔΙΔΑΣΚΑΛΙΑΣ» τροποποιείται ως προς τον καταληκτικό χρόνο ισχύος των αδειών διδασκαλίας, όπως εκείνες περιγράφονται σε αυτήν, μέχρι και την 31η.3.2022, και η εν θέματι περίπτωση διαμορφώνεται ως εξής:
«Θ.12. ΑΔΕΙΑ ΔΙΔΑΣΚΑΛΙΑΣ ΣΕ ΦΡΟΝΤΙΣΤΗΡΙΑ, ΚΕΝΤΡΑ ΞΕΝΩΝ ΓΛΩΣΣΩΝ ΚΑΙ ΑΔΕΙΑ ΚΑΤ’ ΟΙΚΟΝ ΔΙΔΑΣΚΑΛΙΑΣ
6) Οι χορηγηθείσες έως την έναρξη ισχύος του ν. 4093/2012 και μη ανακληθείσες για οιονδήποτε λόγο άδειες διδασκαλίας, ανεξαρτήτως εάν ανανεώθηκαν μετά την έκδοσή τους, που υπεβλήθησαν στον Ε.Ο.Π.Π.Ε.Π. μέχρι τις 30.8.2019, δυνάμει της της περ. 5 της υποπαρ. Θ12 της παρ. Θ’ του άρθρου πρώτου, όπως συμπληρώθηκε με το άρθρο 104 του ν. 4547/2018 (Α’ 102), ισχύουν μέχρι και τις 31.3.2022, με αναδρομική ισχύ από 31.12.2019. Οι ως άνω άδειες ανανεώνονται με τη διαδικασία αναγγελίας που προβλέπεται στο δεύτερο και τρίτο εδάφιο της παρ. 1 του άρθρου 3 του ν. 3919/2011 (Α’ 32), με απόφαση της οικείας Δευτεροβάθμιας Διεύθυνσης. Με απόφαση του Υπουργού Παιδείας και Θρησκευμάτων δύναται να καθορίζεται κάθε άλλο ειδικότερο, τεχνικό ή λεπτομερειακό θέμα. Για όσες αιτήσεις αναγγελίας έναρξης επαγγέλματος διδασκαλίας και αιτήσεων ανανέωσης άδειας διδασκαλίας έχουν υποβληθεί στο πληροφοριακό σύστημα του Ε.Ο.Π.Π.Ε.Π. (e-επικοινωνία), ως αριθμοί πρωτοκόλλου των αιτήσεων αυτών που υπεβλήθησαν και υποβάλλονται ηλεκτρονικά στον Ε.Ο.Π.Π.Ε.Π., θεωρούνται οι αριθμοί καταχώρισης που έχουν αποδοθεί αυτόματα στις αιτήσεις από το πληροφοριακό σύστημα του Ε.Ο.Π.Π.Ε.Π., στο οποίο είχαν υποβληθεί οι ως άνω αιτήσεις, από την έναρξη λειτουργίας του, και με ημερομηνία την ημερομηνία καταχώρισης στο πληροφορικό σύστημα αυτό.».
ΚΕΦΑΛΑΙΟ ΙΒ’
ΕΠΕΙΓΟΥΣΕΣ ΔΙΑΤΑΞΕΙΣ ΓΙΑ ΤΟΝ ΠΟΛΙΤΙΣΜΟ ΚΑΙ ΤΟΝ ΑΘΛΗΤΙΣΜΟ
Άρθρο 132
Ρυθμίσεις θεμάτων προσωπικού του Υπουργείου Πολιτισμού και Αθλητισμού και των εποπτευόμενων φορέων του
1. Αποσπάσεις υπαλλήλων του Υπουργείου Πολιτισμού και Αθλητισμού στο Εθνικό Θέατρο, στο Κρατικό Θέατρο Βορείου Ελλάδος και στην Εθνική Λυρική Σκηνή, οι οποίες έληγαν στις 31.12.2019 και οι οποίες υπήχθησαν στο πεδίο εφαρμογής του άρθρου 15 του ν. 4708/2020 (Α’ 140) και λήγουν στις 31.12.2021, παρατείνονται έως την 31η.12.2022 με απόφαση του αρμοδίου οργάνου του Υπουργείου Πολιτισμού και Αθλητισμού, ύστερα από αίτηση του υπαλλήλου προς το Δ.Σ. του φορέα υποδοχής και σχετική εισήγηση του τελευταίου, εφόσον εξακολουθούν να υφίστανται υπηρεσιακές ανάγκες. Η ως άνω αίτηση υποβάλλεται εντός δεκαπέντε (15) εργασίμων ημερών από την δημοσίευση του παρόντος. Η ως άνω αίτηση παράτασης μπορεί να υποβληθεί μόνο υπό την προϋπόθεση ότι ο υπάλληλος έχει προηγουμένως και συγκεκριμένα εντός δέκα (10) ημερών από τη δημοσίευση του παρόντος, υποβάλλει αίτηση μετάταξης στον φορέα, στον οποίο έχει αποσπαστεί, σε κενή οργανική θέση σε κλάδο ανάλογα με τα τυπικά του προσόντα. Η μετάταξη ολοκληρώνεται με απόφαση του αρμοδίου οργάνου, ύστερα από εισήγηση του Δ.Σ. του φορέα υποδοχής. Στην περίπτωση που υποβληθεί σύμφωνα με το παρόν άρθρο εμπροθέσμως αίτηση μετάταξης και αίτηση παράτασης απόσπασης μετά τις 31.12.2021, η παράταση της απόσπασης ισχύει αναδρομικά και αναπτύσσει έννομα αποτελέσματα από τον χρόνο λήξης την προηγούμενης απόσπασης.
2. Η ισχύς της παρ. 4 του άρθρου 3 του ν. 2636/1998 (Α’ 98), ως προς τη δυνατότητα ανανέωσης υφιστάμενων συμβάσεων εργασίας ορισμένου χρόνου και συμβάσεων έργου στην εταιρεία «ΕΛΛΗΝΙΚΟ ΦΕΣΤΙΒΑΛ Α.Ε.», παρατείνεται έως την 31η.10.2022, προκειμένου να καταστεί δυνατή η πρόοδος της διαδικασίας πλήρωσης των θέσεων με τακτικό προσωπικό, βάσει του ετήσιου προγραμματισμού προσλήψεων.».
Άρθρο 133
Παρατάσεις προθεσμιών αρμοδιότητας Υπουργείου Πολιτισμού και Αθλητισμού - Τροποποιήσεις του ν. 4708/2020
1. Στο άρθρο 14 του ν. 4708/2020 (Α’ 140) επέρχονται οι εξής τροποποιήσεις: α) η παρ. 1 τροποποιείται ως προς την προθεσμία συγκρότησης του Δ.Σ. του ΑΚΡΟΠΟΛ ΑΚΡΟΣ και την παραπομπή στα άρθρα 20-23 του ν. 4735/2020 (Α’ 197), β) η παρ. 2 τροποποιείται ως προς την προθεσμία διορισμού του Διευθυντή του ΑΚΡΟΠΟΛ ΑΚΡΟΣ, γ) η παρ. 3 τροποποιείται ως προς την προθεσμία συγκρότησης της Διεθνούς Συμβουλευτικής Επιτροπής του άρθρου 9, δ) η παρ. 4 τροποποιείται ως προς την προθεσμία υποβολής του εσωτερικού κανονισμού λειτουργίας του ΑΚΡΟΠΟΛ ΑΚΡΟΣ στον Υπουργό Πολιτισμού και Αθλητισμού προς έγκριση, και το άρθρο 14 διαμορφώνεται ως εξής:
«Άρθρο 14
Μεταβατικές διατάξεις
1. Με απόφαση του Υπουργού Πολιτισμού και Αθλητισμού, που εκδίδεται και δημοσιεύεται στην Εφημερίδα της Κυβερνήσεως έως την 1η.3.2022 συγκροτείται το Δ.Σ. του ΑΚΡΟΠΟΛ ΑΚΡΟΣ, τηρουμένης της διαδικασίας των άρθρων 20-23 του ν. 4735/2020 (Α’ 197).
2. Με απόφαση του Υπουργού Πολιτισμού και Αθλητισμού, που εκδίδεται και δημοσιεύεται στην Εφημερίδα της Κυβερνήσεως εντός έξι (6) μηνών από τη δημοσίευση της απόφασης της παρ. 1, διορίζεται ο Διευθυντής του ΑΚΡΟΠΟΛ ΑΚΡΟΣ για θητεία δύο (2) ετών, κατά παρέκκλιση των οριζόμενων στην παρ. 1 του άρθρου 5.
3. Με απόφαση του Υπουργού Πολιτισμού και Αθλητισμού, που εκδίδεται και δημοσιεύεται στην Εφημερίδα της Κυβερνήσεως εντός έξι (6) μηνών από τη δημοσίευση της απόφασης της παρ. 1, συγκροτείται η Διεθνής Συμβουλευτική Επιτροπή του άρθρου 9.
4. Εντός ενός (1) έτους από τον διορισμό του, το Δ.Σ. του ΑΚΡΟΠΟΛ ΑΚΡΟΣ υποβάλλει στον Υπουργό Πολιτισμού και Αθλητισμού προς έγκριση τον εσωτερικό κανονισμό λειτουργίας του ΑΚΡΟΠΟΛ ΑΚΡΟΣ.
5. Κατά το πρώτο έτος λειτουργίας του ΑΚΡΟΠΟΛ ΑΚΡΟΣ, με κοινή απόφαση των αρμοδίων οργάνων των Υπουργείων Εσωτερικών και Πολιτισμού και Αθλητισμού επιτρέπεται, κατόπιν αίτησης των ενδιαφερόμενων, να αποσπώνται στο ΑΚΡΟΠΟΛ ΑΚΡΟΣ για ένα (1) έτος, κατά παρέκκλιση των κείμενων διατάξεων, έως έξι (6) υπάλληλοι του Υπουργείου Πολιτισμού και Αθλητισμού, μόνιμοι ή με σύμβαση εργασίας Ιδιωτικού Δικαίου Αορίστου Χρόνου.».
2. Στο άρθρο 16 του ν. 4708/2020 επέρχονται οι εξής τροποποιήσεις:
α) το εισαγωγικό εδάφιο της παρ. 1 τροποποιείται ως προς το πεδίο εφαρμογής της, ώστε να καλύπτει εκδηλώσεις που είχαν προγραμματιστεί να πραγματοποιηθούν κατά το χρονικό διάστημα έως και 31.12.2021 και ακυρώθηκαν ή αναβλήθηκαν ή ενδέχεται να ακυρωθούν ή να αναβληθούν, λόγω της πανδημίας του κορωνοϊού COVID-19, β) η χρονική ισχύς του πιστωτικού σημειώματος της περ. α’ της παρ. 1 παρατείνεται έως τις 31.12.2022, γ) το πρώτο εδάφιο της περ. β’ της παρ. 1 τροποποιείται ώστε στο πεδίο εφαρμογής της να εμπίπτουν αναβληθείσες εκδηλώσεις ή άλλες εκδηλώσεις, που θα πραγματοποιηθούν μέχρι τις 31.12.2022, δ) στο δεύτερο εδάφιο της περ. γ της παρ. 1 παρατείνεται έως τις 31.1.2023 η υποχρέωση καταβολής χρηματικού ποσού ίσου με την αξία του πιστωτικού σημειώματος, ε) προστίθεται νέα παρ. 3 και το άρθρο 16 διαμορφώνεται ως εξής:
«Άρθρο 16
Ρυθμίσεις για την ακύρωση και αναβολή εκδηλώσεων
1. Στις περιπτώσεις συμβάσεων, μεταξύ φυσικών και νομικών προσώπων που διοργανώνουν θεατρικές παραστάσεις, συναυλίες και λοιπά ζωντανά θεάματα και ακροάματα και πελατών, οι οποίοι, έναντι αντιτίμου (εισιτήριο), απέκτησαν δικαίωμα παρακολούθησης των εκδηλώσεων αυτών, οι οποίες είχαν προγραμματιστεί να πραγματοποιηθούν κατά το χρονικό διάστημα από 25.2.2020 έως και 31.12.2021 και ακυρώθηκαν ή αναβλήθηκαν ή ενδέχεται να ακυρωθούν ή να αναβληθούν, λόγω της πανδημίας του κορωνοϊού COVID-19 ισχύουν τα εξής:
α. Εάν, κατόπιν της κατά την παρ. 1 ακύρωσης, ο διοργανωτής υποχρεούται να επιστρέψει στον πελάτη οποιοδήποτε ποσό, που ο πελάτης έχει καταβάλει ως αντίτιμο εισιτηρίου, κατά παρέκκλιση των εφαρμοστέων διατάξεων σύμβασης ή νόμου, ο διοργανωτής δύναται να προσφέρει στον πελάτη, αντί της επιστροφής χρημάτων, ισόποσο πιστωτικό σημείωμα ισχύος έως τις 31.12.2022 για την παρακολούθηση των εκδηλώσεων του πρώτου εδαφίου.
β. Εάν, για τις εκδηλώσεις που αναβλήθηκαν ή ενδέχεται να αναβληθούν, ο διοργανωτής υποχρεούται να επιστρέψει στον πελάτη οποιοδήποτε ποσό, που ο πελάτης έχει καταβάλει ως αντίτιμο του εισιτηρίου, κατά παρέκκλιση των εφαρμοστέων διατάξεων σύμβασης ή νόμου και αντί της επιστροφής του αντιτίμου του εισιτηρίου, ο διοργανωτής δύναται να προσφέρει στον πελάτη ισόποσο πιστωτικό σημείωμα, που θα ισχύει για την παρακολούθηση, κατ’ επιλογή του πελάτη είτε της αναβληθείσας εκδήλωσης ή άλλης εκδήλωσης, που θα πραγματοποιηθεί μέχρι τις 31.12.2022. Ο διοργανωτής υποχρεούται να ενημερώνει το κοινό για τη νέα ημερομηνία της αναβληθείσας εκδήλωσης έγκαιρα με ανάρτηση στον επίσημο ιστότοπό του, σε όλα τα μέσα κοινωνικής δικτύωσης τα οποία τυχόν διαθέτει, καθώς και με κάθε πρόσφορο τρόπο και μέσο δημόσιας πρόσκλησης.
γ. Εάν, η συνολική αξία της υπηρεσίας, που θα παρακολουθήσει τελικά ο πελάτης υπερβαίνει την αξία του πιστωτικού σημειώματος, η διαφορά καταβάλλεται από τον πελάτη στον διοργανωτή. Εάν, για οποιονδήποτε λόγο κατά τη λήξη ισχύος του πιστωτικού σημειώματος, δεν έχει χρησιμοποιηθεί αυτό από τον πελάτη, ο πελάτης δικαιούται και ο διοργανωτής υποχρεούται να καταβάλει στον πελάτη χρηματικό ποσό ίσο με την αξία του πιστωτικού σημειώματος έως τις 31.1.2023.
2. Αστική ευθύνη των διοργανωτών της παρ. 1 έναντι οιουδήποτε προσώπου, η οποία σχετίζεται άμεσα ή έμμεσα με την πανδημία του κορωνοϊού COVID-19, δεν προκύπτει, σε περίπτωση κατά την οποία οι ως άνω διοργανωτές εφαρμόζουν τους όρους των ειδικών πρωτοκόλλων υγειονομικού περιεχομένου. Ο ζημιωθείς φέρει το βάρος απόδειξης της ζημίας που υπέστη της μη προσήκουσας εφαρμογής των όρων των ως άνω ειδικών πρωτοκόλλων και της αιτιώδους συνάφειας μεταξύ αυτών.
3. Η παρ. 1 εφαρμόζεται αναλογικά και στις περιπτώσεις εκ του νόμου απαγόρευσης προσέλευσης του πελάτη στη θεατρική παράσταση, συναυλία ή στο ζωντανό θέαμα και ακρόαμα, λόγω μεταβολής των ισχυόντων μέτρων προστασίας της δημόσιας υγείας, μεταξύ της ημερομηνίας απόκτησης του εισιτηρίου και της ημερομηνίας διεξαγωγής της θεατρικής παράστασης, συναυλίας ή άλλου ζωντανού θεάματος και ακροάματος.».
Άρθρο 134
Παράταση μισθώσεων κινηματογράφων και θεάτρων
Οι μισθώσεις των χειμερινών και θερινών κινηματογράφων και θεάτρων, διατηρητέων και μη, που λήγουν, σύμφωνα με την παρ. 1 του άρθρου 53 του ν. 4447/2016 (Α’ 241) την 31η Δεκεμβρίου 2021, καθώς και οι μισθώσεις κινηματογράφων και θεάτρων, διατηρητέων και μη που λήγουν, για οποιονδήποτε λόγο, μετά την 31η Δεκεμβρίου 2021 παρατείνονται αυτοδικαίως μέχρι την 31η Δεκεμβρίου 2023. Στις παραπάνω περιπτώσεις δεν επιτρέπεται, έως την 31η Δεκεμβρίου 2023, αύξηση του καταβαλλόμενου, κατά τον χρόνο έναρξης ισχύος του νόμου, μισθώματος.
Άρθρο 135
Ρυθμίσεις σχετικά με τους κανονισμούς λειτουργίας της Εθνικής Λυρικής Σκηνής και του Οργανισμού Μεγάρου Μουσικής Αθηνών - Τροποποίηση του ν. 4598/2019
Το άρθρο 11 του ν. 4598/2019 (Α’ 36) τροποποιείται με παράταση του χρόνου έκδοσης των κανονισμών λειτουργίας της Εθνικής Λυρικής Σκηνής και του Οργανισμού Μεγάρου Μουσικής Αθηνών έως τις 30.6.2022 και το άρθρο 11 διαμορφώνεται ως εξής:
«Άρθρο 11
Κανονισμοί λειτουργίας Εθνικής Λυρικής Σκηνής και Οργανισμού Μεγάρου Μουσικής Αθηνών
Οι κανονισμοί λειτουργίας: α) της περ. γ’ της παρ. 4 του άρθρου 12 του ν. 2273/1994 (Α’ 233) και β) της υποπερ. Δδ’ της περ. στ) του άρθρου 5 της σύμβασης, που κυρώθηκε με το άρθρο 10 του ν. 1198/1981 (Α’ 238), εκδίδονται έως τις 30.6.2022.».
Άρθρο 136
Παράταση χρόνου έναρξης εφαρμογής της υποχρέωσης προμήθειας κάρτας φιλάθλου - Τροποποίηση του άρθρου 41Γ του ν. 2725/1999
Η περ. η) της παρ. 6 του άρθρου 41Γ του ν. 2725/1999 (Α’ 121) τροποποιείται ως προς τον χρόνο έναρξης εφαρμογής της υποχρέωσης προμήθειας κάρτας φιλάθλου της περ. ε) και η περ. η) διαμορφώνεται ως εξής:
«η) Χρόνος έναρξης ισχύος της περ. ε) της παρούσας ορίζεται η 1η Ιουλίου 2023.
Από την έναρξη ισχύος της παρ. 6 καταργείται κάθε γενική ή ειδική διάταξη που είναι αντίθετη ή ρυθμίζει διαφορετικά τα θέματα που με αυτήν ρυθμίζονται.
Κανονιστικές πράξεις που εκδόθηκαν κατ’ εξουσιοδότηση της ισχύουσας μέχρι τη δημοσίευση της παρούσας και δεν αντίκεινται σε διατάξεις της παρούσας ή δεν ρυθμίζουν διαφορετικά τα θέματα που με αυτήν ρυθμίζονται, εξακολουθούν να ισχύουν.».
Άρθρο 137
Μεταβατική διάταξη για τη λειτουργία του Ν.Π.Δ.Δ. «ΕΘΝΙΚΟ ΑΘΛΗΤΙΚΟ - ΠΡΟΠΟΝΗΤΙΚΟ ΚΕΝΤΡΟ ΟΛΥΜΠΙΑΚΟΥ ΧΩΡΙΟΥ»
Από την έναρξη ισχύος του π.δ. 77/2021 (Α’ 189), με το οποίο ιδρύεται το Ν.Π.Δ.Δ. με την επωνυμία «ΕΘΝΙΚΟ ΑΘΛΗΤΙΚΟ - ΠΡΟΠΟΝΗΤΙΚΟ ΚΕΝΤΡΟ ΟΛΥΜΠΙΑΚΟΥ ΧΩΡΙΟΥ», και προς εξασφάλιση της εύρυθμης λειτουργίας του μέχρι να διοριστεί η Επιτροπή Διοίκησης αυτού, εκδοθεί ο Οργανισμός του, ολοκληρωθεί η στελέχωση και διαπιστωθεί, κατόπιν αυτών, η εν γένει λειτουργική ετοιμότητά του, οι υφιστάμενες αθλητικές εγκαταστάσεις του λειτουργούν υπό την εποπτεία και τον έλεγχο της Γενικής Γραμματείας Αθλητισμού (Γ.Γ.Α.) και υποστηρίζονται διοικητικά από τις αρμόδιες υπηρεσίες της. Κατά τη χρονική περίοδο του πρώτου εδαφίου οι πάσης φύσεως δαπάνες του Ν.Π.Δ.Δ. του πρώτου εδαφίου καλύπτονται από τον προϋπολογισμό της Γ.Γ.Α. Η λειτουργική ετοιμότητα του Ν.Π.Δ.Δ. του πρώτου εδαφίου, βεβαιώνεται με διαπιστωτική πράξη του αρμόδιου για τον αθλητισμό Υπουργού, η οποία δημοσιεύεται στην Εφημερίδα της Κυβερνήσεως. Από τη δημοσίευση της ανωτέρω διαπιστωτικής πράξης στην Εφημερίδα της Κυβερνήσεως τερματίζεται η διοικητική και οικονομική συνδρομή της Γ.Γ.Α. και το νομικό πρόσωπο του πρώτου εδαφίου τίθεται σε πλήρη και αυτόνομη λειτουργία, χωρίς να απαιτείται οποιαδήποτε άλλη ενέργεια ή διατύπωση.
ΚΕΦΑΛΑΙΟ ΙΓ’
ΕΠΕΙΓΟΥΣΕΣ ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΗΣ ΜΕΤΑΝΑΣΤΕΥΣΗΣ
Άρθρο 138
Ρυθμίσεις προσωπικού Υπουργείου Μετανάστευσης και Ασύλου
1. Η διάρκεια ισχύος των θέσεων των υπαλλήλων των παρ. 4 και 7 του άρθρου 106 του ν. 4670/2020 (Α’ 43) στην Τεχνική Υπηρεσία της παρ. 6 του άρθρου 53, στη Διεύθυνση Νομικής Υποστήριξης Ασύλου και Υποδοχής και του άρθρου 55 του ν. 4686/2020 (Α’ 96) στη Διεύθυνση Ευρωπαϊκής και Διεθνούς Συνεργασίας, όπως έχει μετονομαστεί δυνάμει του άρθρου 7 του π.δ. 106/2020 (Α’ 255), παρατείνεται αυτοδικαίως έως την 31η.12.2022.
2. Η ισχύς των συμβάσεων εργασίας Ιδιωτικού Δικαίου Ορισμένου Χρόνου (Ι.Δ.Ο.Χ.) του Υπουργείου Μετανάστευσης και Ασύλου, που συνήφθησαν δυνάμει της παρ. 6 του άρθρου τριακοστού όγδοου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), παρατείνεται έως την 31η.12.2022. Η ανανέωση δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών, κατά την έννοια των άρθρων 5, 6 και 7 του π.δ. 164/2004 (Α’ 134). Κενές θέσεις, που δεν καλύπτονται μέχρι την έναρξη ισχύος της παρούσας αποκλειστικά από τις ως άνω συμβάσεις εργασίας, αναπληρώνονται από τους επιτυχόντες κατά σειρά κατάταξης του αντίστοιχου κωδικού θέσης, σύμφωνα με τους οριστικούς πίνακες κατάταξης.
3. Η διάρκεια ισχύος του άρθρου 192 του ν. 4662/2020 (Α’ 27) για τη σύμφωνη γνώμη του Υπουργού Μετανάστευσης και Ασύλου ως προϋπόθεση για την έκδοση αποφάσεων μετάταξης, απόσπασης ή κάθε άλλης απόφασης μετακίνησης υπαλλήλων των υπηρεσιών που υπάγονται στο Υπουργείο Μετανάστευσης και Ασύλου, παρατείνεται έως την 30ή.6.2022.
4. Η διάρκεια ισχύος της υποπερ. δ’ της περ. 2 της παρ. Γ του άρθρου 20 του ν. 4354/2015 (Α’ 176), για την υπερωριακή απασχόληση του προσωπικού που υπηρετεί στο Υπουργείο Μετανάστευσης και Ασύλου, παρατείνεται έως και την 31η.12.2022.
Άρθρο 139
Ρύθμιση για τις εκκρεμείς αιτήσεις χορήγησης ή ανανέωσης τίτλων διαμονής του ν. 4251/2014 και του π.δ. 106/2007
Eκκρεμείς αιτήσεις χορήγησης ή ανανέωσης τίτλων διαμονής του ν. 4251/2014 (Α’ 80) και του π.δ. 106/2007 (Α’ 135), πλην των εξαιρετικών λόγων του άρθρου 19 του ιδίου ως άνω νόμου, οι οποίες έχουν κατατεθεί έως την 31η Δεκεμβρίου 2020, γίνονται δεκτές χωρίς την έκδοση της σχετικής απόφασης, κατά παρέκκλιση κάθε γενικής και ειδικής διάταξης με ημερομηνία λήξης ισχύος τους την 31η Μαρτίου 2022. Ο διανυθείς χρόνος από την κατάθεση της αίτησης έως και την 31η Μαρτίου 2022 θεωρείται ως χρόνος νόμιμης διαμονής, με την επιφύλαξη των λόγων ανάκλησης των άρθρων 6 και 24 του ν. 4251/2014, οι οποίοι εξετάζονται οποτεδήποτε. Οι αιτήσεις ανανέωσης των ως άνω χορηγηθεισών αδειών κατατίθενται αποκλειστικά ηλεκτρονικά σύμφωνα με τα οριζόμενα στην υπ’ αρ. 374365/9.11.2021 απόφαση του Υπουργού Μετανάστευσης και Ασύλου (Β’ 5242) και δύναται να αφορούν αποκλειστικά τον ίδιο τύπο αδείας, κατά παρέκκλιση κάθε άλλης γενικής ή ειδικής διάταξης. Με απόφαση του Υπουργού Μετανάστευσης και Ασύλου δύναται να καθορίζεται κάθε συναφές ζήτημα για την εφαρμογή του παρόντος.
Άρθρο 140
Μίσθωση γεωτεμαχίων και ακινήτων από το Υπουργείο Μετανάστευσης και Ασύλου
Το Υπουργείο Μετανάστευσης και Ασύλου δύναται κατά παρέκκλιση κάθε άλλης διάταξης να ανανεώνει υφιστάμενες συμβάσεις μίσθωσης γεωτεμαχίων και ακινήτων που χρησιμοποιούνται για τη φιλοξενία πολιτών τρίτων χωρών αιτούντων άσυλο και για τη διενέργεια των διαδικασιών εξέτασης αιτημάτων ασύλου καθώς και να μισθώνει όμορα προς αυτά γεωτεμάχια και ακίνητα από φυσικά και νομικά πρόσωπα δημοσίου και ιδιωτικού δικαίου. Με απόφαση του Υπουργού Μετανάστευσης και Ασύλου καθορίζονται η διαδικασία μίσθωσης και της ανανέωσης μισθώσεων και κάθε άλλο συναφές ζήτημα για την εφαρμογή του παρόντος.
ΚΕΦΑΛΑΙΟ ΙΔ’
ΡΥΘΜΙΣΕΙΣ ΓΙΑ ΤΗΝ ΑΣΦΑΛΕΙΑ ΤΟΥ ΠΟΛΙΤΗ
Άρθρο 141
Διάθεση κατασχεμένων μέσων για τις ανάγκες των Σωμάτων Ασφαλείας και των καταστημάτων κράτησης
Η παρ. 8 του άρθρου τεσσαρακοστού τετάρτου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), τροποποιείται ως προς τον χρόνο ισχύος και διαμορφώνεται ως εξής:
«8. Το παρόν ισχύει έως την 31η Δεκεμβρίου 2022.».
Άρθρο 142
Παράταση συμβάσεων καθαριότητας Υπηρεσιών Ελληνικής Αστυνομίας
Εν ισχύ συμβάσεις παροχής υπηρεσιών καθαριότητας με αναδόχους που έχουν συνάψει οι Υπηρεσίες της Ελληνικής Αστυνομίας και μόνο για τις Υπηρεσίες των οποίων οι διαγωνιστικές διαδικασίες για το έτος 2022 δεν έχουν ολοκληρωθεί, παρατείνονται αυτοδίκαια, από τη λήξη τους, μέχρι την ολοκλήρωση των εν εξελίξει διαγωνιστικών διαδικασιών και σε κάθε περίπτωση, για χρονικό διάστημα όχι πέραν των έξι (6) μηνών από τη λήξη τους, οπότε και λύονται αυτοδίκαια.
Άρθρο 143
Παράταση ισχύος έκτακτων ρυθμίσεων αρμοδιότητας της Γενικής Γραμματείας Πολιτικής Προστασίας
1. Η ισχύς της παρ. 2 του άρθρου 39 του ν. 4760/2020 (Α’ 247), περί της καταληκτικής ημερομηνίας μετάταξης πολιτικών υπαλλήλων στη Γενική Γραμματεία Πολιτικής Προστασίας του Υπουργείου Κλιματικής Κρίσης και Πολιτικής Προστασίας κατά παρέκκλιση κάθε άλλης γενικής ή ειδικής διάταξης, παρατείνεται έως την 31η.3.2022.
2. Το πρώτο εδάφιο του άρθρου 49 του ν. 4807/2021 (Α’ 96) τροποποιείται ως προς το χρονικό όριο της λήξης των συμβάσεων που παρατείνονται και διαμορφώνεται ως εξής:
«Άρθρο 49
Παράταση συμβάσεων προσωπικού της Γενικής Γραμματείας Πολιτικής Προστασίας
Οι συμβάσεις προσωπικού της Γενικής Γραμματείας Πολιτικής Προστασίας, που υπηρετεί με σχέση εργασίας Ιδιωτικού Δικαίου Ορισμένου Χρόνου (Ι.Δ.Ο.Χ.), οι οποίες λήγουν μέχρι την 31η Ιανουαρίου 2022 παρατείνονται από τη λήξη τους έως την 30ή Ιουνίου 2022, για την κάλυψη της ανάγκης αντιμετώπισης του κινδύνου διασποράς του κορωνοϊού COVID-19, την αντιμετώπιση υγειονομικών και πάσης φύσεως κινδύνων, την πρόληψη δασικών πυρκαγιών και την προετοιμασία του αντιπυρικού σχεδιασμού της Χώρας, καθώς και λοιπών επιχειρησιακών αναγκών της Γενικής Γραμματείας Πολιτικής Προστασίας. Η παράταση των ανωτέρω συμβάσεων αφορά προσωπικό, οι συμβάσεις του οποίου είναι ενεργείς κατά την ημερομηνία δημοσίευσης του παρόντος, δεν μεταβάλλει τον χαρακτήρα της σχέσης εργασίας των απασχολούμενων και ο χρόνος παράτασης δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6, και 7 του π.δ. 164/2004 (Α’ 134). Δεν εφαρμόζονται οι περιορισμοί της παρ. 2 του άρθρου 36 του ν. 4765/2021 (Α’ 6).».
3. Η ισχύς του άρθρου 145 του ν. 4831/2021 (Α’ 170), ως προς τη διαδικασία σύναψης συμβάσεων προμήθειας αυτοδιαγνωστικών τεστ ταχείας ανίχνευσης αντιγόνου (self-test) του SARS-Cov-2 της Γενικής Γραμματείας Πολιτικής Προστασίας, παρατείνεται έως την 31η.3.2022.
Άρθρο 144
Διαδικασία αποδοχής δωρεών από το Υπουργείο Κλιματικής Κρίσης και Πολιτικής Προστασίας
1. Σε περίπτωση συντελεσθείσας φυσικής και τεχνολογικής καταστροφής ευρείας κλίμακας στον πληθυσμό και στις υποδομές, η οποία διαπιστώνεται με την κήρυξη μιας περιοχής σε κατάσταση έκτακτης ανάγκης πολιτικής προστασίας από τον Γενικό Γραμματέα Πολιτικής Προστασίας, και για όσο χρόνο διαρκεί η κατάσταση έκτακτης ανάγκης, ο Υπουργός Κλιματικής Κρίσης και Πολιτικής Προστασίας δύναται να αποδέχεται από τρίτους, φυσικά και νομικά πρόσωπα, κάθε δωρεά ειδών πρώτης ανάγκης, ειδών για την αντιμετώπιση των συνεπειών από τις ανωτέρω καταστροφές, ειδών πυροσβεστικού εξοπλισμού/εξοπλισμού πάσης φύσεως, μέσων ατομικής προστασίας πάσης φύσεως, καθώς και δωρεές που αφορούν σε παροχή έργων και υπηρεσιών, όπως ενδεικτικά έργων ή υπηρεσιών καθαρισμού, αντιπλημμυρικής θωράκισης, διάνοιξης αντιπυρικών ζωνών, συντήρησης δασικού οδικού δικτύου, διαφύλαξης της δημόσιας υγείας, ανάσχεσης ή αποκατάστασης διάβρωσης εδαφών οδικών δικτύων ή αντιστήριξης πρανών ή αποτροπής κατολισθητικών φαινομένων.
2. Η αποδοχή των ανωτέρω δωρεών, διενεργείται αμελλητί με δήλωση αποδοχής του Υπουργού Κλιματικής Κρίσης και Πολιτικής Προστασίας ως προς τα δωριζόμενα κινητά πράγματα, έργα ή υπηρεσίες. Τα δωριζόμενα αντικείμενα, έργα ή υπηρεσίες και ο σχετικός εξοπλισμός παραδίδονται και αναλαμβάνονται προς διάθεση από το Υπουργείο Κλιματικής Κρίσης και Πολιτικής Προστασίας. Με απόφαση του Γενικού Γραμματέα Πολιτικής Προστασίας κατανέμονται και διατίθενται σε κάθε δημόσιο ή ιδιωτικό φορέα προς χρήση ή ανάλωση, συμπεριλαμβανομένων όλων των δομών του Εθνικού Μηχανισμού Διαχείρισης Κρίσεων και Αντιμετώπισης Κινδύνων και του Πυροσβεστικού Σώματος.
3. Για τις δωρεές των οποίων η διαδικασία αποδοχής διενεργείται σύμφωνα με το παρόν, εφαρμόζεται η περ. ιστ’ της παρ. 1 του άρθρου 27 του ν. 2859/2000 (Α’ 248).
Άρθρο 145
Οικονομικές ρυθμίσεις για τη Γενική Γραμματεία Πολιτικής Προστασίας
Κάθε είδους δαπάνες που διενεργήθηκαν, ή για τις οποίες έχει εκδοθεί απόφαση ανάληψης υποχρέωσης για την πραγματοποίησή τους σε βάρος της πίστωσης του προϋπολογισμού εξόδων του Ειδικού φορέα 1047-202-0000000 «Γενική Γραμματεία Πολιτικής Προστασίας», ή δεν έχουν αναληφθεί, εκκαθαριστεί και πληρωθεί μέχρι την έναρξη ισχύος του παρόντος, θεωρούνται νόμιμες και κανονικές, κατά παρέκκλιση κάθε γενικής ή ειδικής διάταξης της κείμενης εθνικής νομοθεσίας, μπορούν να εκκαθαριστούν και πληρωθούν μέχρι την 31η.12.2021 σε βάρος των οικείων πιστώσεων του τρέχοντος οικονομικού έτους.
ΚΕΦΑΛΑΙΟ ΙΕ’
ΛΟΙΠΕΣ ΟΙΚΟΝΟΜΙΚΕΣ, ΑΝΑΠΤΥΞΙΑΚΕΣ ΚΑΙ ΠΕΡΙΒΑΛΛΟΝΤΙΚΕΣ ΡΥΘΜΙΣΕΙΣ
Άρθρο 146
Αγορά ασθενοφόρων από το Υπουργείο Οικονομικών για την εξυπηρέτηση των αναγκών του ΕΚΑΒ - Διάθεση χρηματικού ποσού του ειδικού λογαριασμού «Είσπραξη δωρεών προς αποπληρωμή εκτάκτων δαπανών για την αντιμετώπιση του κορωνοϊού COVID - 19», για δράσεις αντιμετώπισης των συνεπειών του κορωνοϊού COVID - 19 - Τροποποίηση άρθρου δωδέκατου του ν. 4787/2021
Στο άρθρο δωδέκατο του ν. 4787/2021 (Α’ 44), α) το πρώτο εδάφιο της παρ. 1 τροποποιείται ως προς τα προς διάθεση χρηματικά ποσά και τον αριθμό των προς αγορά ασθενοφόρων, β) το πρώτο, δεύτερο και τέταρτο εδάφιο της παρ. 2 τροποποιούνται ως προς τον αριθμό των ασθενοφόρων, την προθεσμία διενέργειας της προμήθειας από το Υπουργείο Οικονομικών από τη διαβίβαση σε αυτό των αναγκαίων τεχνικών προδιαγραφών των ασθενοφόρων, ως προς τον αριθμό των εταιρειών που καλούνται, την προθεσμία υποβολής προσφορών, τον χρόνο παράδοσης των ασθενοφόρων και τα κριτήρια επιλογής του αναδόχου και βελτιώνονται νομοτεχνικά, γ) το δεύτερο εδάφιο της παρ. 3 τροποποιείται ως προς την κατανομή των ασθενοφόρων ανά Υ.Π.Ε., δ) προστίθεται παρ. 4 για τη διάθεση μέρους του χρηματικού ποσού του λογαριασμού για την ενίσχυση δράσεων αντιμετώπισης των συνεπειών του κορωνοϊού COVID-19 και το άρθρο δωδέκατο του ν. 4787/2021 διαμορφώνεται ως εξής:
«1. Με απόφαση του Υπουργού Οικονομικών, ύστερα από σχετικό αίτημα του Υπουργού Υγείας, διατίθενται τα χρηματικά ποσά που συγκεντρώθηκαν έως και την ημέρα έναρξης ισχύος του παρόντος στον ειδικό λογαριασμό «Είσπραξη δωρεών προς αποπληρωμή εκτάκτων δαπανών για την αντιμετώπιση του κορωνοϊού COVID-19», καθώς και χρηματικά ποσά που έχουν συγκεντρωθεί μεταγενεστέρως, προς τον σκοπό της αγοράς δεκαεπτά (17) ασθενοφόρων για την κάλυψη των αναγκών του Εθνικού Κέντρου Άμεσης Βοήθειας (ΕΚΑΒ) και του Εθνικού Συστήματος Υγείας. Το EKAB συγκροτεί τριμελή Επιτροπή για την καταγραφή των αναγκαίων προδιαγραφών των ασθενοφόρων και κοινοποιεί τις προδιαγραφές αυτές στο Υπουργείο Οικονομικών ως φορέα υλοποίησης της αγοράς των ασθενοφόρων. Σκοπός της διάθεσης των χρηματικών ποσών της παρούσας είναι η αξιοποίηση των ασθενοφόρων σε κάθε περίπτωση έκτακτου κινδύνου δημόσιας υγείας, που επιβάλλει την αύξηση της δυνατότητας διακομιδών από το ΕΚΑΒ προς όλα τα νοσοκομεία της Χώρας.
2. Η προμήθεια των δεκαεπτά (17) ασθενοφόρων διενεργείται από το Υπουργείο Οικονομικών, ως αναθέτουσα αρχή, σύμφωνα με τους ορισμούς και τις προϋποθέσεις της περ. γ’ της παρ. 2 του άρθρου 32 του ν. 4412/2016 (Α’ 147), με τις τεχνικές προδιαγραφές που του διαβιβάζονται από το ΕΚΑΒ και εντός προθεσμίας δέκα (10) ημερών από την διαβίβαση σε αυτό των αναγκαίων τεχνικών προδιαγραφών των ασθενοφόρων. Για την έναρξη της διαδικασίας απευθύνεται πρόσκληση σε τρεις (3) τουλάχιστον προμηθεύτριες εταιρείες, οι οποίες έχουν αποδεδειγμένη εμπειρία στην προμήθεια ασθενοφόρων, προκειμένου να υποβάλουν την προσφορά τους εντός δέκα (10) εργάσιμων ημερών από την πρόσκληση. Οι υποβληθείσες προσφορές διαβιβάζονται στην ανωτέρω τριμελή επιτροπή, η οποία διενεργεί τον έλεγχο της συμβατότητας των προσφορών αυτών και την αξιολόγησή τους, σύμφωνα με τις τεθείσες τεχνικές προδιαγραφές. Αποκλειστικό κριτήριο επιλογής του αναδόχου είναι η πλέον συμφέρουσα από οικονομική άποψη προσφορά βάσει τιμής.
3. Μετά την υλοποίηση της ανάθεσης και την προμήθεια των ασθενοφόρων, αυτά παραδίδονται από τον Υπουργό Οικονομικών στον Υπουργό Υγείας για την εξυπηρέτηση των αναγκών του ΕΚΑΒ. Οκτώ (8) ασθενοφόρα διατίθενται ισομερώς στις ΥΠΕ Πειραιώς και Αιγαίου, Μακεδονίας και Θράκης, Πελοποννήσου, Ιονίων Νήσων, Ηπείρου και Δυτικής Ελλάδας και Κρήτης και εννέα (9) ασθενοφόρα διατίθενται ισομερώς στις ΥΠΕ Αττικής, Θεσσαλίας και Στερεάς Ελλάδος και Μακεδονίας.
4. Με απόφαση του Υπουργού Οικονομικών, μέρος του χρηματικού ποσού του ειδικού λογαριασμού της παρ. 1 δύναται να διατίθεται για την ενίσχυση δράσεων αντιμετώπισης των συνεπειών του κορωνοϊού COVID-19, όπως η προώθηση της αναγκαιότητας του εμβολιασμού και η παροχή ιατρικών υπηρεσιών σε ευάλωτες ομάδες και δυσπρόσιτες περιοχές, καθώς και για την υλοποίηση συναφών δράσεων.
Άρθρο 147
Κεφάλαιο - Περιουσία - Έσοδα - Διάθεση εσόδων - Τροποποίηση παρ. 7 άρθρου 2 του ν. 3986/2011
Στην παρ. 7 του άρθρου 2 του ν. 3986/2011 (Α’ 152) προστίθεται τέταρτο εδάφιο ως εξής:
«Το σύνολο των μετοχών της εταιρείας με την επωνυμία «ΔΕΗ Α.Ε.», κυριότητας του Ταμείου Αξιοποίησης Ιδιωτικής Περιουσίας του Δημοσίου (Τ.Α.Ι.Π.Ε.Δ.), που αντιστοιχεί σε τριάντα εννέα εκατομμύρια τετρακόσιες σαράντα χιλιάδες (39.440.000) κοινές μετοχές, που περιήλθαν στο Τ.Α.Ι.Π.Ε.Δ., σύμφωνα με την υπ’ αρ. 249/2014 απόφαση της Διϋπουργικής Επιτροπής Αναδιαρθρώσεων και Αποκρατικοποιήσεων (Β’ 864), μεταβιβάζεται αυτοδικαίως και χωρίς αντάλλαγμα στην «Ελληνική Εταιρεία Συμμετοχών και Περιουσίας Α.Ε.». Η ως άνω μεταβίβαση απαλλάσσεται παντός φόρου, τέλους και δικαιωμάτων τρίτων και δεν έχει εφαρμογή επ’ αυτής ο ν. 3461/2006 (Α’ 106).
Άρθρο 148
Επέκταση της προσαυξημένης έκπτωσης διαφημιστικής δαπάνης του άρθρου 22Γ του Κ.Φ.Ε. και για το φορολογικό έτος 2022
Το άρθρο 22Γ του ν. 4172/2013 (Α’ 167) τροποποιείται, στον τίτλο και το πρώτο εδάφιο, ως προς την επέκταση της προσαυξημένης έκπτωσης διαφημιστικής δαπάνης και για το φορολογικό έτος 2022 κατά ποσοστό 30%, και την πρόβλεψη των σχετικών προϋποθέσεων και το άρθρο 22Γ διαμορφώνεται ως εξής:
«Άρθρο 22Γ
Προσαυξημένη έκπτωση διαφημιστικής δαπάνης κατά τα φορολογικά έτη 2020, 2021 και 2022
Η διαφημιστική δαπάνη που πραγματοποιεί επιχείρηση κατά τα φορολογικά έτη 2020, 2021 και 2022, κατά το μέρος που η εν λόγω δαπάνη αφορά:
α) στην ανάρτηση σε χώρους που νόμιμα προορίζονται για υπαίθρια διαφήμιση, διαφημιστικών και χορηγικών μηνυμάτων ή επί πληρωμή δημοσιεύσεων ή
β) στην αγορά χρόνου ή χώρου, με σκοπό τη μετάδοση ή καταχώρηση διά των ακόλουθων Μέσων Ψυχαγωγίας: βα) της τηλεόρασης, ββ) του ραδιοφώνου, βγ) του κινηματογράφου, βδ) του διαδικτύου, βε) των υπηρεσιών κοινωνικής δικτύωσης και των λοιπών ψηφιακών μέσων και εργαλείων, εφόσον η μετάδοση ή η καταχώριση στις υποπερ. βδ) και βε) πραγματοποιήθηκε από επιχείρηση που έχει καταχωρισθεί στο Μητρώο Επιχειρήσεων Ηλεκτρονικών Μέσων Ενημέρωσης του άρθρου 52 του ν. 4339/2015 (Α’ 133) και βστ) των εφημερίδων και περιοδικών, εκπίπτει από τα ακαθάριστα έσοδα των επιχειρήσεων κατά τον χρόνο της πραγματοποίησής της, προσαυξημένη κατά ποσοστό εκατό τοις εκατό (100%) για το φορολογικό έτος 2020, κατά εξήντα τοις εκατό (60%) για το φορολογικό έτος 2021 και κατά τριάντα τοις εκατό (30%) για το φορολογικό έτος 2022 υπό τις ακόλουθες προϋποθέσεις:
(i) η διαφημιστική δαπάνη της επιχείρησης για το φορολογικό έτος 2020 ανέρχεται τουλάχιστον στο ισόποσο της προ εκδόσεως πιστωτικών τιμολογίων κύκλου εργασιών (τζίρου) διαφημιστικής δαπάνης στα οριζόμενα στις περ. α) και β) για το έτος 2019 και
(ii) η διαφημιστική δαπάνη της επιχείρησης για το φορολογικό έτος 2021 και το φορολογικό έτος 2022 ανέρχεται τουλάχιστον στο εκατόν πέντε τοις εκατό (105%) του ποσού της προ εκδόσεως πιστωτικών τιμολογίων κύκλου εργασιών (τζίρου) διαφημιστικής δαπάνης στα οριζόμενα στις περ. α) και β) για το έτος 2019.
Εφόσον η επιχείρηση βάσει σχετικών κανονιστικών πράξεων της διοίκησης, έχει αναστείλει τη δραστηριότητά της ή επλήγη οικονομικά λόγω της εμφάνισης και διάδοσης του κορωνοϊού COVID-19, η ανωτέρω υπό στοιχείο (i) προϋπόθεση πληρούται, εφόσον το ύψος της διαφημιστικής δαπάνης για το έτος 2020 ανέρχεται τουλάχιστον σε ποσοστό εβδομήντα τοις εκατό (70%) της προ εκδόσεως πιστωτικών τιμολογίων κύκλου εργασιών (τζίρου) διαφημιστικής δαπάνης έτους 2019. Αν προκύψουν ζημιές μετά από την αφαίρεση των ως άνω ποσοστών, αυτές μεταφέρονται με βάση το άρθρο 27.
Με απόφαση του Υπουργού Οικονομικών, έπειτα από εισήγηση του Διοικητή της Ανεξάρτητης Αρχής Δημοσίων Εσόδων, ορίζεται κάθε ειδικότερο θέμα για την εφαρμογή της παρούσας.».
Άρθρο 149
Διαγραφή απαιτήσεων του ελληνικού Δημοσίου από τον Ο.Σ.Ε.
1. Διαγράφονται οι απαιτήσεις του ελληνικού Δημοσίου από τον Ο.Σ.Ε., οι οποίες αφορούν σε υποχρεώσεις τόκων και χρεολυσίων, δεδουλευμένων ή μελλοντικών, που προκύπτουν από το ομολογιακό δάνειο με ISIN: GR1150002672, με συμβατική ημερομηνία λήξης την 12η.6.2037, σταθερού επιτοκίου 5,0660% και ονομαστικής αξίας ποσού οκτακοσίων εκατομμυρίων τετρακοσίων ενενήντα χιλιάδων (800.490.000) ευρώ.
2. Με την έναρξη ισχύος του παρόντος, επέρχεται η πρόωρη και οριστική λήξη του ομολογιακού δανείου της παρ. 1 και μετά την ημερομηνία αυτή δεν προκύπτει για τον Ο.Σ.Ε. κανένα περαιτέρω οικονομικό αποτέλεσμα ή υποχρεώσεις χρεολυσίων και τόκων εξαιτίας αυτού. Το συνολικό ποσό του οφέλους που προκύπτει κατά τον χρόνο διαγραφής της απαίτησης, απαλλάσσεται παντός άμεσου ή έμμεσου φόρου, Φ.Π.Α., τέλους, εισφοράς και λοιπών επιβαρύνσεων υπέρ Δημοσίου ή τρίτων.
3. Οι απαιτήσεις της παρ. 1, που διαγράφονται με το παρόν, αναγνωρίζονται στα λογιστικά βιβλία που τηρεί ο Ο.Σ.Ε., κατά τον χρόνο ενάρξεως ισχύος του παρόντος, απευθείας στην καθαρή θέση ως ειδικό αποθεματικό, το οποίο μπορεί η εταιρεία να συμψηφίσει με υπόλοιπο ζημιών σε νέο, χωρίς να συνιστά πράξη διανομής και δεν συνεπάγεται δικαίωμα επιβολής οποιουδήποτε φόρου.
Άρθρο 150
Επείγοντα ζητήματα Μπενάκειου Φυτοπαθολογικού Ινστιτούτου
Στον αναλυτικό προϋπολογισμό του Μπενάκειου Φυτοπαθολογικού Ινστιτούτου (Μ.Φ.Ι.), του οικονομικού έτους 2022, το έσοδο από το πρόγραμμα των Επισκοπήσεων κατά ορισμένων επιβλαβών οργανισμών για την περίοδο από την 1η.1.2022 έως και την 31η.12.2022, περιλαμβάνεται στην κατηγορία εσόδων «Επιχορηγήσεις από Τακτικό Προϋπολογισμό για Επενδύσεις».
Άρθρο 151
Μεταβατική διάταξη για τις στρατηγικές επενδύσεις - Τροποποίηση παρ. 5 άρθρου 29 ν. 4864/2021
Στην παρ. 5 του άρθρου 29 του ν. 4864/2021 (Α’ 237), περί υποβληθεισών αιτήσεων υπαγωγής στο καθεστώς των στρατηγικών επενδύσεων, προστίθενται νέο πρώτο και δεύτερο εδάφιο, το νέο τρίτο εδάφιο βελτιώνεται νομοτεχνικά και η παρ. 5 διαμορφώνεται ως εξής:
«5. Με την επιφύλαξη του τελευταίου εδαφίου της παρ. 3 του άρθρου 2, οι εκκρεμείς αιτήσεις επενδυτικών σχεδίων, που έχουν υποβληθεί προς αξιολόγηση στην «Ελληνική Εταιρεία Επενδύσεων και Εξωτερικού Εμπορίου Α.Ε.» κατ’ εφαρμογή των νόμων 3894/2010 (Α’ 204) και 4608/2019 (Α’ 66), για τις οποίες δεν έχει ολοκληρωθεί η διαδικασία αξιολόγησης και δεν έχει εκδοθεί μέχρι την έναρξη ισχύος του παρόντος η σχετική απόφαση της Διυπουργικής Επιτροπής Στρατηγικών Επενδύσεων (Δ.Ε.Σ.Ε.), αξιολογούνται και λαμβάνουν τα κίνητρα του νόμου δυνάμει του οποίου έχει υποβληθεί η οικεία αίτηση υπαγωγής.
Ειδικά για τα υβριδικά έργα ηλεκτροπαραγωγής από Ανανεώσιμες Πηγές Ενέργειας (Α.Π.Ε.) σε Μη Διασυνδεδεμένα Νησιά (Μ.Δ.Ν.), που λαμβάνουν το κίνητρο ταχείας αδειοδότησης, η οριστική προσφορά σύνδεσης δεν χορηγείται κατά προτεραιότητα έναντι λοιπών αιτήσεων.
Οι φορείς των επενδυτικών σχεδίων του πρώτου εδαφίου, τα οποία έχουν υποβληθεί προς αξιολόγηση στην «Ελληνική Εταιρεία Επενδύσεων και Εξωτερικού Εμπορίου Α.Ε.», κατ’ εφαρμογή του ν. 3894/2010 και του ν. 4608/2019 και για τα οποία δεν έχει εκδοθεί σχετική απόφαση της Δ.Ε.Σ.Ε., δύνανται με αίτημά τους να τροποποιούν τις αιτήσεις τους, προκειμένου να ενταχθούν στις κατηγορίες του άρθρου 2 και να λάβουν τα προβλεπόμενα σε εκάστη κατηγορία στρατηγικών επενδύσεων κίνητρα. Στην περίπτωση αυτήν οι φορείς των επενδυτικών σχεδίων, με την αίτησή τους, καταβάλλουν στην «Ελληνική Εταιρεία Επενδύσεων και Εξωτερικού Εμπορίου Α.Ε.», πέραν της διαχειριστικής αμοιβής του τρίτου εδαφίου της παρ. 2 του άρθρου 12, ποσοστό είκοσι πέντε τοις εκατό (25%), επί της διαχειριστικής αμοιβής του τρίτου εδαφίου της παρ. 2 του άρθρου 12, ως διαχειριστική αμοιβή για τη νέα αίτηση.».
Άρθρο 152
Παράταση προθεσμίας για υποβολή αίτησης χορήγησης άδειας λειτουργίας τουριστικών λιμένων - Τροποποίηση της περ. α’ της παρ. 7 του άρθρου 166 του ν. 4070/2012
Το πρώτο εδάφιο της περ. α’ της παρ. 7 του άρθρου 166 του ν. 4070/2012 (Α’ 82) τροποποιείται ως προς την καταληκτική ημερομηνία υποβολής της αίτησης για τη χορήγηση άδειας λειτουργίας τουριστικών λιμένων και η περ. α’ διαμορφώνεται ως εξής:
«α. Στους υφιστάμενους κατά την ημερομηνία δημοσίευσης του παρόντος τουριστικούς λιμένες χορηγείται άδεια ολικής ή τμηματικής λειτουργίας, εφόσον ο φορέας διαχείρισης του λιμένα υποβάλλει μέχρι τις 31.12.2022:
α) αίτηση συνοδευόμενη από τη σύμβαση παραχώρησης δικαιωμάτων εκμετάλλευσης, όπου αυτή απαιτείται, ή την υπουργική απόφαση παραχώρησης,
β) απόφαση έγκρισης περιβαλλοντικών όρων σε ισχύ ή βεβαίωση υποβολής μελετών για την έγκριση ή την ανανέωση περιβαλλοντικών όρων,
γ) τα δικαιολογητικά που προβλέπονται στα στοιχεία β’, δ’ και ε’ της περ. 1 της παρ. 10 του άρθρου 31 του ν. 2160/1993 (Α’ 118),
δ) τη δημοσιευμένη στο Φύλλο Εφημερίδας της Κυβέρνησης απόφαση χωροθέτησης ή την απόφαση έγκρισης της θέσης δημιουργίας του τουριστικού λιμένα για τις περιπτώσεις τουριστικών λιμένων προ της δημοσίευσης του ν. 2160/1993. Για τους τουριστικούς λιμένες που αξιοποιούνται από το Ταμείο Αξιοποίησης της Ιδιωτικής Περιουσίας του Δημοσίου (Τ.Α.Ι.ΠΕ.Δ.), δυνάμει του άρθρου 2 του ν. 3986/2011, την αίτηση της παρούσας παραγράφου δύναται να υποβάλει και το Τ.Α.Ι.ΠΕ.Δ., ο δε οικείος φορέας διαχείρισης υποχρεούται να του παράσχει κάθε συνδρομή, εξαιρουμένων των τουριστικών λιμένων, των οποίων φορέας διαχείρισης είναι το Υπουργείο Τουρισμού. Τις συνέπειες μη εμπρόθεσμης υποβολής της αίτησης φέρει σε κάθε περίπτωση ο οικείος φορέας διαχείρισης.».
Άρθρο 153
Σκοπός και πάροχος υπηρεσίας επιβατικών μεταφορών κατά παραγγελία στα όρια της Νήσου Αστυπάλαια
1. Ρυθμίζεται η λειτουργία της υπηρεσίας επιβατικών μεταφορών κατά παραγγελία («transport on demand»), που εκτελείται αποκλειστικά με ηλεκτρικά οχήματα μέσα στα όρια της Νήσου Αστυπάλαιας.
2. Η υπηρεσία της παρ. 1 διενεργείται από πάροχο υπηρεσίας επιβατικών μεταφορών κατά παραγγελία, στον οποίο δύναται να συμμετέχουν αυτοτελώς ή από κοινού, o Δήμος Αστυπάλαιας, η Περιφέρεια Νοτίου Αιγαίου, η Αναπτυξιακή Εταιρεία Περιφέρειας Νοτίου Αιγαίου και κάθε Αναπτυξιακή Εταιρεία ή αναπτυξιακός οργανισμός που συστήνεται από τους ανωτέρω φορείς, καθώς και σε σύμπραξη με φορείς του δημοσίου ή ιδιωτικού τομέα.
3. α. Ως «επιβατική μεταφορά κατά παραγγελία («transport on demand»)» νοείται η υπηρεσία μεταφοράς επιβατών, η οποία χαρακτηρίζεται από ευέλικτη δρομολόγηση και για την οποία απαιτείται διάδραση μεταξύ του παρόχου της υπηρεσίας επιβατικών μεταφορών κατά παραγγελία και των τελικών χρηστών πριν την παροχή της υπηρεσίας.
β. Ως «εικονική στάση» νοείται το σημείο ενδιαφέροντος ή κόμβος μεταφορών που έχει προκαθοριστεί ως στάση των οχημάτων που εκτελούν την υπηρεσία επιβατικών μεταφορών κατά παραγγελία, χωρίς να ανήκει σε συγκεκριμένη διαδρομή και το οποίο δύναται να επιλέγεται ελεύθερα από τους τελικούς χρήστες της υπηρεσίας ως σημείο επιβίβασης ή αποβίβασής τους.
Άρθρο 154
Αρμοδιότητες Παρόχου Υπηρεσίας Μεταφορών κατά Παραγγελία
Στις αρμοδιότητες του Παρόχου Υπηρεσίας Επιβατικών Μεταφορών κατά Παραγγελία (ΠΥΕΜΠ) περιλαμβάνονται:
(α) η εκτέλεση επιβατικών μεταφορών κατά παραγγελία με ηλεκτρικά αυτοκίνητα οχήματα είτε επιβατηγά έως εννέα (9) θέσεων μαζί με τη θέση του οδηγού είτε με λεωφορεία,
(β) η προμήθεια και αξιοποίηση των απαιτούμενων οχημάτων και η δημιουργία και χρησιμοποίηση των αναγκαίων εγκαταστάσεων για τη φόρτιση, τη συντήρηση και επισκευή τους, καθώς και τη στάθμευση,
(γ) ο καθορισμός του τρόπου διάδρασης της υπηρεσίας της επιβατικής μεταφοράς κατά παραγγελία με τους τελικούς χρήστες, καθώς και η προμήθεια, λειτουργία και συντήρηση της απαιτούμενης υλικοτεχνικής υποδομής,
(δ) η εκπόνηση μελετών συναφών με την οργάνωση και λειτουργία του συγκοινωνιακού έργου της υπηρεσίας επιβατικών μεταφορών κατά παραγγελία («transport on demand»),
(ε) η εισήγηση προς τον Υπουργό Υποδομών και Μεταφορών σχετικά με την έκδοση της απόφασης για το κόμιστρο,
(στ) η είσπραξη και ο έλεγχος είσπραξης του κομίστρου,
(ζ) ο καθορισμός των προκαθορισμένων εικονικών στάσεων, στις οποίες δύνανται να επιβιβάζονται και να αποβιβάζονται οι τελικοί χρήστες της υπηρεσίας,
(η) η εκμετάλλευση και αξιοποίηση των περιουσιακών στοιχείων που διαχειρίζεται.
Άρθρο 155
Εσωτερικός Κανονισμός Λειτουργίας του Παρόχου Υπηρεσίας Επιβατικών Μεταφορών κατά Παραγγελία
1. Ο Πάροχος Υπηρεσίας Επιβατικών Μεταφορών κατά παραγγελία, εντός τριών (3) μηνών από τη σύστασή του, εκδίδει εσωτερικό κανονισμό λειτουργίας, στον οποίο καθορίζονται κατ’ ελάχιστον:
(α) ο τρόπος άσκησης των αρμοδιοτήτων του,
(β) ο τρόπος πρόσληψης, οι λόγοι και η διαδικασία απόλυσης του προσωπικού, η συμπεριφορά και οι υποχρεώσεις αυτού, ο χρόνος εργασίας και ανάπαυσης, οι πειθαρχικές ευθύνες, οι πειθαρχικές ποινές, τα όργανα και η διαδικασία επιβολής αυτών, καθώς και κάθε άλλη σχετική ρύθμιση.
2. Ο εσωτερικός κανονισμός κοινοποιείται στη Διεύθυνση Μεταφορών και Επικοινωνιών της Περιφέρειας Νοτίου Αιγαίου.
Άρθρο 156
Συμμετοχή στην υπηρεσία των επιβατικών μεταφορών κατά παραγγελία
1. Στην υπηρεσία των επιβατικών μεταφορών κατά παραγγελία, που διοργανώνει ο ΠΥΕΜΠ, δύνανται να έχουν πρόσβαση:
(α) Επιχειρήσεις που, κατ’ εφαρμογή της υποπαρ. Η2 της παρ. Η του άρθρου 1 του ν. 4093/2012 (Α’ 222), εκμισθώνουν Επιβατηγά Ιδιωτικής Χρήσης (ΕΙΧ) αυτοκίνητα με οδηγό, όταν αυτά είναι αμιγώς ηλεκτροκίνητα. Οι όροι και οι προϋποθέσεις για τη συμμετοχή τους καθορίζονται από τον ΠΥΕΜΠ. Στην περίπτωση αυτή δεν εφαρμόζονται τα άρθρα 13, 20 και 21 του ν. 4530/2018 (Α’ 59), περί ηλεκτρονικής ή τηλεφωνικής διαμεσολάβησης, συμβάσεων μίσθωσης και σημείου έναρξης της μίσθωσης, το άρθρο 219Α του ν. 4512/2018 (Α’ 5), περί ελάχιστης διάρκειας της σύμβασης μίσθωσης, καθώς και η παρ. 11 της υπ’ αρ. 15732/13.11.2012 (Β’ 3053) κοινής απόφασης των Υπουργών Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτυών και Τουρισμού, περί του ελαχίστου τιμήματος της μίσθωσης.
(β) Επιβατηγά Δημοσίας Χρήσης (Ε.Δ.Χ.) αυτοκίνητα ΤΑΞΙ, όταν αυτά είναι αμιγώς ηλεκτρικά. Οι όροι και οι προϋποθέσεις για την συμμετοχή τους καθορίζονται από τον ΠΥΕΜΠ. Στην περίπτωση αυτή δεν εφαρ-μόζονται οι διατάξεις περί ταξιμέτρου του άρθρου 90 του ν. 4070/2012 (Α’ 82) και της υπ’ αρ. Α54501/5518/2014 (Β’ 227) απόφασης του Υφυπουργού Υποδομών, Μεταφορών και Δικτύων, περί καθορισμού κομίστρου στα Επιβατηγά Δημοσίας Χρήσης αυτοκίνητα.
2. Τα οχήματα των περ. (α) και (β) της παρ. 1, όταν εκτελούν μεταφορική υπηρεσία εκτός της υπηρεσίας των επιβατικών μεταφορών κατά παραγγελία, οφείλουν να συμμορφώνονται με τον ν. 4070/2012 για τα Ε.Δ.Χ. ΤΑΞΙ και τον ν. 4093/2012 για τα Ε.Ι.Χ. με οδηγό.
3. Ο έλεγχος και η επιβολή προστίμου στους παρα- βάτες του παρόντος, συμπεριλαμβανομένου του ν. 4070/2012 και του ν. 4093/2012, διενεργείται από την Ελληνική Αστυνομία (ΕΛ.ΑΣ.) ή το Λιμενικό Σώμα - Ελληνική Ακτοφυλακή (Λ.Σ.-ΕΛ.ΑΚΤ.) στους χώρους ευθύνης τους.
4. Με απόφαση του Υπουργού Υποδομών και Μεταφορών, ύστερα από εισήγηση του ΠΥΕΜΠ, καθορίζονται ή αναπροσαρμόζονται τα κόμιστρα μεταφοράς επιβατών με επιβατικά ή λεωφορεία ηλεκτρικά οχήματα που εκτελούν το έργο του παρόχου της υπηρεσίας επιβατικών μεταφορών κατά παραγγελία («transport on demand»), τα όρια βάρους των αποσκευών χωρίς καταβολή κομίστρου, οι συντελεστές κομίστρου για μεταφορά υπερβάλλοντος βάρους αποσκευών και ασυνόδευτων μικροδεμάτων, καθώς και κάθε άλλη λεπτομέρεια για τον τρόπο είσπραξης, διάθεσης εισιτηρίων, καρτών πολλαπλών διαδρομών ή καθορισμένης χρονικής διάρκειας και επιβαλλόμενων επιβαρύνσεων ή εκπτώσεων επί της τιμής αυτών.
Άρθρο 157
Διεύρυνση πεδίου εφαρμογής Ταμείου Ενεργειακής Μετάβασης - Τροποποίηση παρ. 3 και προσθήκη παρ. 9 άρθρου εξηκοστού πρώτου ν. 4839/2021
Στο άρθρο εξηκοστό πρώτο του ν. 4839/2021 (Α’ 181), η παρ. 3 τροποποιείται στο δεύτερο εδάφιο ως προς τη διεύρυνση των δικαιούχων της επιδότησης, στο τρίτο εδάφιο ως προς τα θέματα που λαμβάνονται υπόψη για την έκδοση της κοινής απόφασης και ως προς το αντικείμενο της εξουσιοδότησης, προστίθεται τελευταίο εδάφιο, προστίθεται παρ. 9 και το άρθρο διαμορφώνεται ως εξής:
«Άρθρο εξηκοστό πρώτο
Σύσταση Ειδικού Λογαριασμού με την ονομασία «Ταμείο Ενεργειακής Μετάβασης» - Χορήγηση επιδότησης λογαριασμού ηλεκτρικής ενέργειας και φυσικού αερίου σε καταναλωτές
1. Συστήνεται ειδικός λογαριασμός με την ονομασία «Ταμείο Ενεργειακής Μετάβασης» και ως διαχειριστής του ειδικού λογαριασμού ορίζεται η Δ.Α.Π.Ε.Ε.Π. Α.Ε.
2. Ο ειδικός λογαριασμός της παρ. 1, πέρα από τα έσοδα που προβλέπονται στην υποπερ. (στ) της περ. Α.2.1 της παρ. Α.2. του άρθρου 25 του ν. 3468/2006 (Α’ 129), δύναται να χρηματοδοτείται από τον κρατικό προϋπολογισμό, καθώς και κατόπιν απόφασης του Υπουργού Περιβάλλοντος και Ενέργειας και από τον Ειδικό Λογαριασμό Ανανεώσιμων Πηγών Ενέργειας (ΑΠΕ) και Συμπαραγωγής Ηλεκτρισμού Θερμότητας Υψηλής Απόδοσης (ΣΗΘΥΑ) του άρθρου 143 του ν. 4001/2011 (Α’ 179).
3. Παρέχεται από τον ειδικό λογαριασμό της παρ. 1 επιδότηση της τιμολογητέας κατανάλωσης ηλεκτρικής ενέργειας και πιστώνεται στους λογαριασμούς των δικαιούχων ως έκπτωση από τους προμηθευτές ηλεκτρικής ενέργειας. Δικαιούχοι της ανωτέρω επιδότησης είναι καταναλωτές χαμηλής τάσης και ειδικά για την περίοδο κατανάλωσης από την 1η.8.2021 μέχρι τις 31.12.2022 δικαιούχοι της ανωτέρω επιδότησης δύναται να είναι και καταναλωτές αγροτικής χρήσης μέσης τάσης, καθώς και επιχειρήσεις που δραστηριοποιούνται στον τομέα της ξήρανσης αγροτικών προϊόντων. Με κοινή απόφαση των Υπουργών Περιβάλλοντος και Ενέργειας και Οικονομικών καθορίζονται οι δικαιούχοι καταναλωτές, λαμβάνοντας υπόψη οικονομικά και κοινωνικά κριτήρια, τις κατηγορίες πελατών, το είδος των τιμολογίων προμήθειας, το ύψος επιδότησης σε ευρώ ανά μεγαβατώρα (MWh), η διαδικασία, ο τρόπος και ο χρόνος χορήγησής της, ο χρόνος εκκαθάρισης, η περίοδος κατανάλωσης, ανώτατα και κατώτατα όρια καταναλώσεων, ανώτατα όρια επιδότησης ανά επιχείρηση, η διαδικασία ελέγχου σώρευσης κρατικών ενισχύσεων και οι συναφείς με αυτές προϋποθέσεις, η διαδικασία τυχόν ανάκτησης ενίσχυσης, αν αυτό απαιτηθεί, οι αρμόδιοι για τα ανωτέρω φορείς, καθώς και κάθε άλλο θέμα σχετικό με τη χορήγηση της επιδότησης. Σε περίπτωση δε που η επιδότηση αφορά καταναλωτές αγροτικής χρήσης, στην ως άνω κοινή απόφαση συμπράττει και ο Υπουργός Αγροτικής Ανάπτυξης και Τροφίμων.
4. Με κοινή απόφαση των Υπουργών Περιβάλλοντος και Ενέργειας και Οικονομικών δύναται να παρέχεται από τον ειδικό λογαριασμό της παρ. 1 επιδότηση της κατανάλωσης φυσικού αερίου και να πιστώνεται στους λογαριασμούς των δικαιούχων ως έκπτωση από τους προμηθευτές φυσικού αερίου. Δικαιούχοι της επιδότησης είναι οι οικιακοί καταναλωτές φυσικού αερίου. Με κοινή απόφαση των Υπουργών Περιβάλλοντος και Ενέργειας και Οικονομικών καθορίζονται οι δικαιούχοι καταναλωτές, λαμβάνοντας υπόψη οικονομικά και κοινωνικά κριτήρια για τη χορήγηση της επιδότησης, το ύψος επιδότησης σε ευρώ ανά θερμική μεγαβατώρα (MWhth), η διαδικασία, ο τρόπος και ο χρόνος χορήγησής της, ο χρόνος εκκαθάρισης, η περίοδος κατανάλωσης, ανώτατα και κατώτατα όρια καταναλώσεων, καθώς και κάθε άλλο θέμα σχετικό με τη χορήγηση της επιδότησης.
5. Από τα έσοδα του ειδικού λογαριασμού της παρ. 1 δύναται να επιδοτείται μέρος της δαπάνης για τη χορήγηση επιδόματος θέρμανσης του άρθρου 79 του ν. 4756/2020 (Α’ 235). Με κοινή απόφαση των Υπουργών Περιβάλλοντος και Ενέργειας και Οικονομικών καθορίζεται το ύψος του ποσού που διατίθεται κατ’ έτος σύμφωνα με το πρώτο εδάφιο. Το ποσό αυτό μεταφέρεται σε λογαριασμό του Ελληνικού Δημοσίου και εμφανίζεται στα έσοδα του κρατικού προϋπολογισμού με εγγραφή ισόποσων πιστώσεων στον ΑΛΕ 2250904001 «Επίδομα θέρμανσης» του Ειδικού Φορέα 1023-711-0000000 «Γενικές Κρατικές Δαπάνες» του Υπουργείου Οικονομικών για τις ανάγκες ενίσχυσης του επιδόματος θέρμανσης.
6. Ειδικά για την χορήγηση επιδόματος θέρμανσης χειμερινής περιόδου 2021-2022 η Δ.Α.Π.Ε.Ε.Π. Α.Ε. μεταφέρει στον λογαριασμό του Ελληνικού Δημοσίου της παρ. 5, από τα έσοδα του ειδικού λογαριασμού της παρ. 1 ποσό έως ενενήντα εκατομμύρια (90.000.000) ευρώ, χωρίς να απαιτείται η έκδοση της κοινής απόφασης της παρ. 5, κατόπιν αιτήματος του Υπουργού Οικονομικών προς τη Δ.Α.Π.Ε.Ε.Π. Α.Ε.
7. Ειδικά για την κάλυψη του κόστους λειτουργίας της τηλεθέρμανσης του Δήμου Εορδαίας της Περιφερειακής Ενότητας Κοζάνης της Περιφέρειας Δυτικής Μακεδονίας, και μέχρι τη σύνδεση της τηλεθέρμανσης του Δήμου με την υπό κατασκευή μονάδα παραγωγής ηλεκτρικής ενέργειας «ΠΤΟΛΕΜΑΙΔΑ V», παρέχεται έκτακτη ενίσχυση στη Δημοτική Επιχείρηση Τηλεθέρμανσης Πτολεμαΐδας (Δ.Ε.ΤΗ.Π.), από τον ειδικό λογαριασμό της παρ. 1. Με κοινή απόφαση των Υπουργών Περιβάλλοντος και Ενέργειας και Οικονομικών καθορίζεται το ύψος της ενίσχυσης, τηρουμένων των ενωσιακών κανόνων περί κρατικών ενισχύσεων.
8. Με κοινή απόφαση των Υπουργών Περιβάλλοντος και Ενέργειας και Οικονομικών δύναται να χρηματοδοτείται από τον ειδικό λογαριασμό της παρ. 1 ο ειδικός λογαριασμός για την επανασύνδεση παροχών ηλεκτρικού ρεύματος που έχει συσταθεί με το άρθρο 36 του ν. 4508/2017 (Α’ 200).
9. Με κοινή απόφαση των Υπουργών Περιβάλλοντος και Ενέργειας και Οικονομικών δύναται να χρηματοδοτείται από τον ειδικό λογαριασμό της παρ. 1, ο ειδικός λογαριασμός για τη χορήγηση ενίσχυσης σε οικιακούς καταναλωτές λόγω περιβαλλοντικής επιβάρυνσης από λιγνιτική δραστηριότητα που έχει συσταθεί με το άρθρο 26 του ν. 4513/2018 (Α’ 9).».
Άρθρο 158
Διαδικασία έγκρισης Ρυμοτομικού Σχεδίου Εφαρμογής - Τροποποίηση παρ. 2, 3 και 5 άρθρου 10 του ν. 4447/2016
Στο άρθρο 10 του ν. 4447/2016 (Α’ 241), περί Ρυμοτομικών Σχεδίων Εφαρμογής: α) στο δεύτερο εδάφιο της παρ. 2 επικαιροποιούνται οι παραπομπές στις εφαρμοζόμενες διατάξεις, β) στην παρ. 3 εξειδικεύονται οι περιοχές στις οποίες καταρτίζονται Ρυμοτομικά Σχέδια Εφαρμογής, γ) στην παρ. 5 εξειδικεύεται ο τρόπος έκθεσης και δημοσίευσης των Ρυμοτομικών Σχεδίων Εφαρμογής, καθώς και υποβολής ενστάσεων και προσδιορίζεται η διαδικασία συλλογής δηλώσεων ιδιοκτησίας και το άρθρο 10 διαμορφώνεται ως εξής:
«Άρθρο 10
Ρυμοτομικά Σχέδια Εφαρμογής
1. Για την πολεοδόμηση ορισμένης περιοχής απαιτείται η σύνταξη και έγκριση Ρυμοτομικού Σχεδίου Εφαρμογής, το οποίο περιλαμβάνει το Ρυμοτομικό Σχέδιο και την Πράξη Εφαρμογής. Με τα σχέδια αυτά εξειδικεύονται, σε κλίμακα πόλης ή οικισμού ή τμημάτων αυτών ή σε ζώνες και περιοχές ειδικών χρήσεων, οι ρυθμίσεις των Τοπικών ή Ειδικών Πολεοδομικών Σχεδίων, περί χρήσεων γης και όρων δόμησης και καθορίζονται επακριβώς οι κοινόχρηστοι, κοινωφελείς και οικοδομήσιμοι χώροι της προς πολεοδόμηση περιοχής, καθώς και τα διαγράμματα των δικτύων υποδομής.
2. Για την κατάρτιση Ρυμοτομικού Σχεδίου Εφαρμογής απαιτείται η ύπαρξη εγκεκριμένων Τοπικών ή Ειδικών Πολεοδομικών Σχεδίων των άρθρων 7 και 8. Αν δεν έχει εγκριθεί για την προς πολεοδόμηση περιοχή Τοπικό ή Ειδικό Πολεοδομικό Σχέδιο και η περιοχή συνεχίζει να καλύπτεται από Γενικό Πολεοδομικό Σχέδιο ή Σχέδιο Χωρικής και Οικιστικής Οργάνωσης Ανοικτής Πόλης, ακολουθείται η διαδικασία πολεοδόμησης, σύμφωνα με τα άρθρα 7, 8 έως 14 και 15 του ν. 2508/1997 (Α’ 124) και το άρθρο 12 του ν. 4759/2020 (Α’ 245), αν πρόκειται για περιοχή που έχει καθορισθεί ως περιοχή ανάπλασης ή για προβληματική περιοχή προς πολεοδομική αναμόρφωση ή για οικισμό κάτω των δύο χιλιάδων (2.000) κατοίκων, αντίστοιχα.
3. Τα Ρυμοτομικά Σχέδια Εφαρμογής καταρτίζονται για το σύνολο των περιοχών των Τοπικών ή Ειδικών Πολεοδομικών Σχεδίων ή και για τμήμα αυτών, το οποίο πρέπει πάντως να αποτελεί πολεοδομική ενότητα, όπως αυτή καθορίζεται στο οικείο Τοπικό ή Ειδικό Πολεοδομικό Σχέδιο ή υποενότητα πολεοδομικής ενότητας, προκειμένου να εξυπηρετηθούν κοινωφελείς σκοποί.
4. α) Η διαδικασία σύνταξης των Ρυμοτομικών Σχεδίων Εφαρμογής εκκινεί από τον οικείο Δήμο. Η διαδικασία μπορεί να εκκινήσει και από το Υπουργείο Περιβάλλοντος και Ενέργειας ή την Αποκεντρωμένη Διοίκηση, ύστερα από σχετική ενημέρωση του οικείου Δήμου.
β) Τα Ρυμοτομικά Σχέδια Εφαρμογής, πριν από την έγκρισή τους, εκτίθενται με το σχετικό κτηματογραφικό διάγραμμα στον οικείο Δήμο επί είκοσι (20) εργάσιμες ημέρες. Κατά το ίδιο χρονικό διάστημα αναρτώνται στην ιστοσελίδα του δήμου και της οικείας αποκεντρωμένης διοίκησης. Για το γεγονός αυτό ειδοποιείται το κοινό με σχετική δημοσίευση σε δύο (2) εφημερίδες, τοπικής ή εθνικής κυκλοφορίας, και με ανάρτηση στην ιστοσελίδα του δήμου. Μετά την 1η.1.2021, όλα τα έγγραφα που αφορούν την έγκριση, αναθεώρηση ή τροποποίηση ρυμοτομικών σχεδίων εφαρμογής, περιλαμβανομένων των αιτήσεων, γνωμοδοτήσεων των φορέων της Διοίκησης, κειμένων και χαρτών μελετών, σχεδίων εγκριτικών πράξεων μελετών, αναρτώνται στην ιστοσελίδα του Δήμου, μαζί με τα γεωχωρικά δεδομένα κάθε σταδίου της μελέτης, τα κτηματογραφικά διαγράμματα και κτηματολογικούς πίνακες, καθώς και ηλεκτρονικά έντυπα του δήμου για υποβολή δηλώσεων ιδιοκτησίας και ενστάσεων. Το κοινό έχει δικαίωμα πρόσβασης για ενημέρωση, μεταφόρτωση των δεδομένων και υποβολή δηλώσεων ιδιοκτησίας και ενστάσεων. Οι υπηρεσίες αυτές παρέχονται χωρίς να απαιτείται η χρήση ειδικής ηλεκτρονικής άδειας. Κατ’ εξαίρεση, η προθεσμία του πρώτου εδαφίου μπορεί να παραταθεί έως και πέντε (5) εργάσιμες ημέρες, ύστερα από αιτιολογημένη εισήγηση της αρμόδιας υπηρεσίας του δήμου. Οι ενδιαφερόμενοι μπορούν, μέσα στην προθεσμία αυτή, να λάβουν γνώση των παραπάνω στοιχείων και να υποβάλλουν εγγράφως ή ηλεκτρονικά στην ιστοσελίδα του οικείου δήμου ενστάσεις, τις οποίες ο δήμος οφείλει να εξετάσει εντός σαράντα (40) εργάσιμων ημερών από τη λήξη της ανωτέρω προθεσμίας. Εφόσον, μετά από την εξέταση των ενστάσεων, προκύπτει ανάγκη τροποποίησης των Ρυμοτομικών Σχεδίων, αυτά αναρτώνται εκ νέου για δέκα (10) εργάσιμες ημέρες προς ενημέρωση του κοινού. Μετά από την άπρακτη πάροδο των ως άνω προθεσμιών, τα Ρυμοτομικά Σχέδια προωθούνται προς έγκριση.
γ) Η έγκριση των Ρυμοτομικών Σχεδίων Εφαρμογής γίνεται με απόφαση του Συντονιστή Αποκεντρωμένης Διοίκησης, ύστερα από γνώμη του οικείου Συμβουλίου Πολεοδομικών Θεμάτων και Αμφισβητήσεων. Η ανωτέρω γνώμη παρέχεται υποχρεωτικώς μέσα σε προθεσμία δύο (2) μηνών από την περιέλευση στο οικείο συμβούλιο του σχετικού φακέλου προς γνωμοδότηση. Μετά την άπρακτη πάροδο της ανωτέρω προθεσμίας, η διαδικασία μπορεί να συνεχίζεται χωρίς τη σχετική γνώμη.
δ) Με την απόφαση της περ. γ’ κυρώνεται και η οικεία Πράξη Εφαρμογής, όπου απαιτείται, η οποία συντάσσεται ταυτόχρονα και σε άμεση συσχέτιση με τα Ρυμοτομικά Σχέδια Εφαρμογής, σύμφωνα με όσα ορίζονται στα άρθρα 8 και 9 του ν. 1337/1983 (Α’ 33).
ε) Η έγκριση του Ρυμοτομικού Σχεδίου Εφαρμογής έχει τις συνέπειες έγκρισης σχεδίου πόλης κατά τις διατάξεις του από 17.7/16.8.1923 ν.δ. (Α’ 228).
5. Η έγκριση Ρυμοτομικού Σχεδίου Εφαρμογής σε περιοχές που έχουν ενταχθεί σε Ειδικά Πολεοδομικά Σχέδια μπορεί να γίνει και με απόφαση του Υπουργού Περιβάλλοντος και Ενέργειας, η οποία εκδίδεται ύστερα από γνώμη του Κεντρικού Συμβουλίου Πολεοδομικών Θεμάτων και Αμφισβητήσεων. Στην περίπτωση αυτή, τα Ρυμοτομικά Σχέδια Εφαρμογής, πριν από την έγκρισή τους, εκτίθενται με το σχετικό κτηματογραφικό διάγραμμα στα οικεία δημοτικά καταστήματα επί είκοσι (20) εργάσιμες ημέρες, καθώς και με ανάρτηση στην ιστοσελίδα του Υπουργείου Περιβάλλοντος και Ενέργειας για το ίδιο χρονικό διάστημα. Η συλλογή δηλώσεων ιδιοκτησίας διενεργείται στο οικείο ή στα οικεία δημοτικά καταστήματα με επιμέλεια των οικείων Ο.Τ.Α., οι οποίοι εν συνεχεία διαβιβάζουν το σύνολο αυτών στο Υπουργείο Περιβάλλοντος και Ενέργειας. Για το γεγονός αυτό ειδοποιείται το κοινό με σχετική δημοσίευση σε δύο (2) εφημερίδες, τοπικής ή εθνικής κυκλοφορίας με επιμέλεια των οικείων Ο.Τ.Α. Η προθεσμία του δεύτερου εδαφίου μπορεί να παραταθεί έως και πέντε (5) εργάσιμες ημέρες, μετά από αιτιολογημένη απόφαση του Υπουργού Περιβάλλοντος και Ενέργειας. Κατ’ εξαίρεση η συλλογή δηλώσεων δύναται να εκκινεί και προ της έκθεσης του Ρυμοτομικού Σχεδίου Εφαρμογής για λόγους επείγοντος ή και διευκόλυνσης της διαδικασίας, αλλά σε κάθε περίπτωση δεν ολοκληρώνεται προ της προθεσμίας του δευτέρου εδαφίου της παρούσας.
Οι ενδιαφερόμενοι μπορούν μέσα στην προθεσμία αυτή να λάβουν γνώση των παραπάνω στοιχείων και να υποβάλουν, εγγράφως ή ηλεκτρονικά, ενστάσεις στο Υπουργείο Περιβάλλοντος και Ενέργειας, τις οποίες οφείλει να εξετάσει εντός σαράντα (40) εργάσιμων ημερών, από τη λήξη της ανωτέρω προθεσμίας. Εφόσον, μετά από την εξέταση των ενστάσεων, προκύπτει ανάγκη τροποποίησης των Ρυμοτομικών Σχεδίων, αυτά αναρτώνται εκ νέου για δέκα (10) εργάσιμες ημέρες προς ενημέρωση του κοινού. Μετά από την άπρακτη πάροδο των ως άνω προθεσμιών, τα Ρυμοτομικά Σχέδια Εφαρμογής προωθούνται προς έγκριση, σύμφωνα με τα όσα ορίζονται στις κείμενες διατάξεις.
6. Μετά από την έγκριση των Ρυμοτομικών Σχεδίων Εφαρμογής απαγορεύεται η τροποποίησή τους για μία πενταετία, εκτός από εξαιρετικές περιπτώσεις, κατά τις οποίες καθίστανται αναγκαίες ειδικότερες επιμέρους τροποποιήσεις τους για τη διευκόλυνση της εφαρμογής του σχεδιασμού στην περιοχή.
7. Όπου στις διατάξεις της κείμενης νομοθεσίας αναφέρεται η «Ρυμοτομική Μελέτη», νοείται εφεξής το Ρυμοτομικό Σχέδιο Εφαρμογής του παρόντος.
8. Κατά τη διαδικασία εκπόνησης Ρυμοτομικού Σχεδίου Εφαρμογής μπορεί να επιβάλλεται αναστολή οικοδομικών αδειών και εργασιών σύμφωνα με το άρθρο 7 με απόφαση του Συντονιστή της Αποκεντρωμένης Διοίκησης.».
Άρθρο 159
Εγκατάσταση ηλεκτρικών συσκευών και επέκταση ηλεκτρικής εγκατάστασης σε κοινόχρηστους χώρους - Προσθήκη παρ. 3 στο άρθρο 20 και παρ. 7 στο άρθρο 21 του ν. 4067/2012
1. Στο άρθρο 20 του ν. 4067/2012 (Α’ 79), περί κατασκευών σε δημόσιους κοινούς χώρους, προστίθεται παρ. 7 ως εξής:
«7. Επιτρέπεται, κατά παρέκκλιση, η επέκταση ηλεκτρικής εγκατάστασης, υπέργεια ή υπόγεια, καταστημάτων υγειονομικού ενδιαφέροντος (ΚΥΕ) για την ηλεκτροδότηση κοινοχρήστων χώρων που τους έχουν παραχωρηθεί για χρήση. Η εγκατάσταση πραγματοποιείται βάσει μελέτης συνταχθείσας από διπλωματούχο μηχανικό αντίστοιχής ειδικότητας, εγκρίνεται από την αρμόδια υπηρεσία του οικείου δήμου και πραγματοποιείται από αδειούχο ηλεκτρολόγο εγκαταστάτη, σύμφωνα με την υπ’ αρ. 101195/17.9.2021 απόφαση του Υπουργού Ανάπτυξης και Επενδύσεων (Β’ 4654) και το εκάστοτε ισχύον πρότυπο του Ελληνικού Οργανισμού Τυποποίησης (ΕΛΟΤ) για τις ηλεκτρικές εγκαταστάσεις.».
2. Στο άρθρο 21 του ν. 4067/2012, περί προσωρινών κατασκευών σε ιδιωτικούς χώρους παραχωρημένους σε δημόσια κοινή χρήση και σε δημόσιους κοινόχρηστους χώρους, προστίθεται παρ. 3 ως εξής:
«3. Σε δημόσιους κοινόχρηστους χώρους, καθώς και σε καταστήματα που χρησιμοποιούν νόμιμα κοινόχρηστους χώρους, οι οποίοι έχουν παραχωρηθεί για την ανάπτυξη τραπεζοκαθισμάτων ΚΥΕ επιτρέπεται και η χρήση ηλεκτρικών συσκευών θέρμανσης, φωτισμού, καθώς και ανεμιστήρων. Οι συσκευές αυτές είναι κατάλληλες για χρήση σε εξωτερικούς χώρους, φέροντας την κατάλληλη σήμανση.».
Άρθρο 160
Κεντρική Υπηρεσία Δόμησης - Τροποποίηση άρθρου 139 ν. 4759/2020
1. Στην παρ. 1 του άρθρου 139 του ν. 4759/2020 (Α’ 245), το πρώτο εδάφιο, περί υπαγωγής της Κεντρικής Υπηρεσίας Δόμησης (Κ.Υ.ΔΟΜ.) στο Υπουργείο Περιβάλλοντος και Ενέργειας, εξειδικεύεται, προστίθεται περ. γ), η ενδεικτική απαρίθμηση των αρμοδιοτήτων της Κ.Υ.ΔΟΜ. και οι αναφορές στις οικοδομικές άδειες της παρ. 1 αφαιρούνται και επέρχονται νομοτεχνικές βελτιώσεις, η παρ. 2 αντικαθίσταται, προστίθεται παρ. 3 και το άρθρο διαμορφώνεται ως εξής:
«Άρθρο 139
Σύσταση Κεντρικής Υπηρεσίας Δόμησης
1. Συστήνεται στο Υπουργείο Περιβάλλοντος και Ενέργειας Κεντρική Υπηρεσία Δόμησης (Κ.Υ.ΔΟΜ.) σε επίπεδο αυτοτελούς τμήματος, απευθείας υπαγόμενου στον Γενικό Γραμματέα Χωρικού Σχεδιασμού και Αστικού Περιβάλλοντος, ο προϊστάμενος του οποίου ασκεί την αρμοδιότητα τελικής υπογραφής, κατ’ αναλογική εφαρμογή του άρθρου 109 του ν. 4622/2019 (Α’ 133).
Η Κ.Υ.ΔΟΜ. ασκεί τις αρμοδιότητες των υπηρεσιών του άρθρου 31 του ν. 4495/2017 (Α’ 167) στις εξής περιπτώσεις:
α. οικοδομικών εργασιών που γίνονται στο πλαίσιο στρατηγικών επενδύσεων ή επενδύσεων που χρηματοδοτούνται εν όλω ή εν μέρει από ευρωπαϊκούς πόρους αξίας τουλάχιστον πεντακοσίων χιλιάδων (500.000) ευρώ ή που αφορούν σε κτίρια άνω των τριών χιλιάδων (3.000) τ.μ., ή
β. αν η προέγκριση ή η αναθεώρηση αυτής δεν έχει εκδοθεί από την αρμόδια Υ.ΔΟΜ. μετά την πάροδο τριών (3) μηνών, υπό τις ειδικότερες προϋποθέσεις που ορίζει η απόφαση του τελευταίου εδαφίου ή
γ. όποια αρμοδιότητα αποδίδεται σε αυτή από άλλες διατάξεις.
Στις περ. α’ και β’, η Κ.Υ.ΔΟΜ. ασκεί τις αρμοδιότητες αυτές μετά από αίτηση του ενδιαφερόμενου για την προέγκριση της οικοδομικής άδειας, με την οποία επιλέγει την έκδοση της πράξης από την Κ.Υ.ΔΟΜ., αντί της αρμόδιας Υ.ΔΟΜ. ή αντί της Γενικής Διεύθυνσης Στρατηγικών Επενδύσεων του Υπουργείου Ανάπτυξης και Επενδύσεων, κατόπιν καταβολής παραβόλου, το ύψος του οποίου καθορίζεται με κοινή απόφαση των Υπουργών Οικονομικών και Περιβάλλοντος και Ενέργειας.
Οι μελέτες και τα αναγκαία δικαιολογητικά ελέγχονται από την Κ.Υ.ΔΟΜ. εντός είκοσι (20) εργάσιμων ημερών από την υποβολή της αίτησης, συμπεριλαμβανομένου του αποδεικτικού πληρωμής του παραβόλου. Σε περίπτωση που διαπιστωθούν λάθη, ενημερώνεται ο χειριστής της υποβληθείσας αίτησης, προκειμένου να προβεί στις απαραίτητες συμπληρώσεις ή διορθώσεις εντός προθεσμίας πέντε (5) ημερών.
Με απόφαση του αρμοδίου οργάνου του Υπουργείου Περιβάλλοντος και Ενέργειας καθορίζονται οι προϋποθέσεις, οι διαδικασίες για την εξέταση ή διαβίβαση του φακέλου στην Κ.Υ.ΔΟΜ. από τις αρμόδιες Υ.ΔΟΜ. και κάθε άλλο θέμα που αφορά στην εφαρμογή του παρόντος.
2. Η έναρξη λειτουργίας της Κ.Υ.ΔΟΜ. διαπιστώνεται με απόφαση του Υπουργού Περιβάλλοντος και Ενέργειας.
3. Στο Αυτοτελές Τμήμα Κεντρικής Υπηρεσίας Δόμησης (Κ.Υ.ΔΟΜ.) προΐσταται υπάλληλος του κλάδου Πανεπιστημιακής Εκπαίδευσης (ΠΕ) Μηχανικών. Μετα- βατικά, μέχρι την ολοκλήρωση της διαδικασίας πλή- ρωσης της παρούσας θέσης ευθύνης, σύμφωνα με τον ν. 4369/2016 (Α’ 33), προϊστάμενος τοποθετείται υπάλληλος Π.Ε. κατηγορίας και κλάδου και ειδικότητας Μηχανικών του Υπουργείου Περιβάλλοντος και Ενέργειας που πληροί τις προϋποθέσεις του άρθρου 84 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26) για τις θέσεις ευθύνης. Για την τοποθέτηση του ως άνω υπαλλήλου, συνεκτιμώνται τα ουσιαστικά προσόντα, η ποιότητα της υπηρεσιακής δραστηριότητάς του, η γνώση του αντικειμένου του φορέα και οι εν γένει διοικητικές του ικανότητες.».
2. Για την άμεση κάλυψη των αναγκών της Κ.Υ.ΔΟΜ., είναι δυνατή η πρόσληψη προσωπικού έως δέκα (10) ατόμων κατηγορίας ΠΕ αρχιτεκτόνων μηχανικών, πολιτικών μηχανικών και τοπογράφων μηχανικών με συμβάσεις εργασίας Ιδιωτικού Δικαίου Ορισμένου Χρόνου διάρκειας έως τριών (3) ετών, που δύναται να παραταθεί για μια φορά για ίσο χρονικό διάστημα, αποκλειόμενης σε κάθε περίπτωση της αναγνώρισής τους ως συμβάσεων αορίστου χρόνου. Οι εν λόγω προσλήψεις πραγματοποιούνται κατόπιν έγκρισης της Επιτροπής της υπ’ αρ. 33/2006 Πράξης Υπουργικού Συμβουλίου (Α’ 280), με την έκδοση σχετικής προκήρυξης, ύστερα από έλεγχο του Ανώτατου Συμβουλίου Επιλογής Προσωπικού (Α.Σ.Ε.Π.), από το αρμόδιο όργανο του Υπουργείου Περιβάλλοντος και Ενέργειας, η οποία προσδιορίζει, μεταξύ άλλων, τον αριθμό του προσωπικού που θα προσληφθεί ανά κατηγορία, τις προϋποθέσεις συμμετοχής, τα προσόντα πρόσληψης και τον τρόπο απόδειξης αυτών, τα κριτήρια επιλογής και τον τρόπο βαθμολόγησης αυτών, την προθεσμία υποβολής των αιτήσεων και τη διαδικασία. Η προκήρυξη δημοσιεύεται στην ιστοσελίδα του Υπουργείου Περιβάλλοντος και Ενέργειας, καθώς και στην ιστοσελίδα του Α.Σ.Ε.Π. Περίληψη της προκήρυξης δημοσιεύεται σε δύο (2) τουλάχιστον εφημερίδες πανελλαδικής κυκλοφορίας. Οι υποψήφιοι υποβάλλουν τις αιτήσεις τους στη Διεύθυνση Διοικητικών Υπηρεσιών της Γενικής Διεύθυνσης Διοικητικών Υπηρεσιών και Νομοθετικού Έργου του Υπουργείου Περιβάλλοντος και Ενέργειας, αρμόδιο όργανο της οποίας τις αξιολογεί και συντάσσει προσωρινούς πίνακες κατάταξης, προσληπτέων και απορριπτέων. Το Α.Σ.Ε.Π. διενεργεί τον έλεγχο νομιμότητας, καθώς και τον κατ’ ένσταση έλεγχο και κοινοποιεί την απόφασή του στη Διεύθυνση Διοικητικών Υπηρεσιών του Υπουργείου Περιβάλλοντος και Ενέργειας, προκειμένου το αρμόδιο όργανο αυτής να καταρτίσει τον οριστικό πίνακα προσληπτέων. Το προσωπικό της παρούσας έχει τις αποφασιστικές αρμοδιότητες που του ανατίθενται με τη σύμβαση εργασίας.
Άρθρο 161
Προσωπικό Γραφείου Ελληνικού - Αντικατάσταση παρ. 3 άρθρου 6 του ν. 4062/2012
Η παρ. 3 του άρθρου 6 του ν. 4062/2012 (Α’ 70), περί της στελέχωσης του Γραφείου Ελληνικού, αντικαθίσταται ως εξής:
«3. Α) Στο Γραφείο συστήνονται σαράντα (40) οργανικές θέσεις προσωπικού, οι οποίες κατανέμονται ως εξής:
α) είκοσι τέσσερις (24) θέσεις Πανεπιστημιακής Εκπαίδευσης (ΠΕ) Μηχανικών, ειδικοτήτων: Μηχανικών Χωροταξίας, Πολεοδομίας και Περιφερειακής Ανάπτυξης, Πολιτικών Μηχανικών, Αγρονόμων Τοπογράφων Μηχανικών ή Τοπογράφων Μηχανικών, Αρχιτεκτόνων, Μηχανολόγων Μηχανικών και Ηλεκτρολόγων Μηχανικών,
β) τρεις (3) θέσεις ΠΕ Περιβάλλοντος,
γ) μία (1) θέση ΠΕ Γεωτεχνικοί, ειδικοτήτων: Γεωπόνοι και Δασολόγοι,
δ) δύο (2) θέσεις του κλάδου ΠΕ Αρχαιολόγων, μια (1) ειδικότητας Προϊστορικών - Κλασικών και μια (1) Βυζαντινών - Μεταβυζαντινών,
ε) δύο (2) θέσεις αξιωματικών του Πυροσβεστικού Σώματος, εκ των οποίων ένας (1) κατώτερος και ένας (1) ανώτερος,
στ) μία (1) θέση ΠΕ Πληροφορικής ή Τεχνολογικής Εκπαίδευσης (ΤΕ) Πληροφορικής,
ζ) δύο (2) θέσεις ΠΕ Διοικητικού-Οικονομικού,
η) δύο (2) θέσεις ΠΕ Νομικών,
θ) δύο (2) θέσεις Δευτεροβάθμιας Εκπαίδευσης (ΔΕ) Διοικητικών-Γραμματέων,
ι) μία (1) θέση Υποχρεωτικής Εκπαίδευσης (ΥΕ) βοηθητικού προσωπικού.
Β) Οι ως άνω θέσεις δύνανται να καλύπτονται με μετάταξη προσωπικού, μόνιμου και με σχέση εργασίας Ιδιωτικού Δικαίου Αορίστου Χρόνου, που υπηρετεί σε φορείς της παρ. 1 του άρθρου 14 του ν. 4270/2014 (Α’ 143). Κατά την πρώτη εφαρμογή του παρόντος, η μετάταξη του προσωπικού διενεργείται με απόφαση του αρμοδίου οργάνου προέλευσης, κατόπιν αίτησης των ενδιαφερομένων υπαλλήλων, ύστερα από δημόσια πρόσκληση, που εκδίδει το αρμόδιο όργανο του Υπουργείου Περιβάλλοντος και Ενέργειας, χωρίς να απαιτείται απόφαση ή σύμφωνη γνώμη των αρμόδιων υπηρεσιακών συμβουλίων του φορέα προέλευσης. Σε περίπτωση απόσπασης υπαλλήλου Ο.Τ.Α. α’ ή β’ βαθμού απαιτείται σύμφωνη γνώμη Δημάρχου ή Περιφερειάρχη αντίστοιχα.
Γ) Οι θέσεις αυτές δύνανται να καλύπτονται και με απόσπαση προσωπικού, μόνιμου και με σχέση εργασίας Ιδιωτικού Δικαίου Αορίστου Χρόνου, που υπηρετεί σε φορείς της παρ. 1 του άρθρου 14 του ν. 4270/2014. Κατά την πρώτη εφαρμογή του παρόντος, η απόσπαση του προσωπικού διενεργείται με απόφαση του αρμοδίου οργάνου, κατόπιν αίτησης των ενδιαφερομένων υπαλλήλων, ύστερα από δημόσια πρόσκληση, που εκδίδει το αρμόδιο όργανο του Υπουργείου Περιβάλλοντος και Ενέργειας, χωρίς να απαιτείται απόφαση ή σύμφωνη γνώμη των αρμόδιων υπηρεσιακών συμβουλίων του φορέα προέλευσης. Σε περίπτωση απόσπασης υπαλλήλου ΟΤΑ α’ ή β’ βαθμού απαιτείται σύμφωνη γνώμη Δημάρχου ή Περιφερειάρχη αντίστοιχα. Η απόσπαση διενεργείται για τρία (3) έτη με δυνατότητα ισόχρονης ανανέωσης της απόσπασης για μία (1) φορά κατόπιν αίτησης του υπαλλήλου και έκδοσης σχετικής απόφασης των αρμοδίων οργάνων του Υπουργείου Περιβάλλοντος και Ενέργειας και του φορέα προέλευσης. Ο χρόνος υπηρεσίας των αποσπασμένων λογίζεται ως χρόνος υπηρεσίας στην οργανική τους θέση για θέματα βαθμολογικής και μισθολογικής εξέλιξης και οι αποδοχές τους βαρύνουν τον προϋπολογισμό του Υπουργείου Περιβάλλοντος και Ενέργειας. Με απόφαση του αρμοδίου οργάνου, διακόπτεται η απόσπαση υπαλλήλου πριν από τη λήξη της, για υπηρεσιακούς λόγους ή μετά από αίτηση του υπαλλήλου, κατόπιν συνεκτίμησης των υπηρεσιακών αναγκών.
Δ) Η κάλυψη των ανωτέρω θέσεων δύναται να πραγματοποιηθεί και με προσλήψεις προσωπικού με σύμβαση εργασίας Ιδιωτικού Δικαίου Ορισμένου Χρόνου διάρκειας έως τριών (3) ετών, που δύναται να παραταθεί για μία (1) φορά για ίσο χρονικό διάστημα, αποκλειόμενης σε κάθε περίπτωση της αναγνώρισής τους ως συμβάσεων αορίστου χρόνου. Η πρόσληψη για την πλήρωση των θέσεων με σύμβαση Ιδιωτικού Δικαίου Ορισμένου Χρόνου πραγματοποιείται, από το αρμόδιο όργανο του Υπουργείου Περιβάλλοντος και Ενέργειας, κατόπιν έγκρισης της Επιτροπής της υπ’ αρ. 33/2006 Πράξης Υπουργικού Συμβουλίου (Α’ 280), με την έκδοση σχετικής προκήρυξης, ύστερα από έλεγχο του Ανωτάτου Συμβουλίου Επιλογής Προσωπικού (Α.Σ.Ε.Π.), η οποία προσδιορίζει, μεταξύ άλλων, τον αριθμό του προσωπικού που θα προσληφθεί ανά κατηγορία, τις προϋποθέσεις συμμετοχής, τα προσόντα πρόσληψης και τον τρόπο απόδειξης αυτών, τα κριτήρια επιλογής και τον τρόπο βαθμολόγησης αυτών, την προθεσμία υποβολής των αιτήσεων και τη διαδικασία. Η προκήρυξη δημοσιεύεται στην ιστοσελίδα του Υπουργείου Περιβάλλοντος και Ενέργειας, καθώς και στην ιστοσελίδα του Α.Σ.Ε.Π. Περίληψη της προκήρυξης δημοσιεύεται σε δύο (2) τουλάχιστον εφημερίδες πανελλαδικής κυκλοφορίας. Οι υποψήφιοι υποβάλλουν τις αιτήσεις τους στη Διεύθυνση Διοικητικών Υπηρεσιών της Γενικής Διεύθυνσης Διοικητικών Υπηρεσιών και Νομοθετικού Έργου του Υπουργείου Περιβάλλοντος και Ενέργειας, το αρμόδιο όργανο της οποίας τις αξιολογεί και συντάσσει προσωρινούς πίνακες κατάταξης, προσληπτέων και απορριπτέων. Το Α.Σ.Ε.Π. διενεργεί τον έλεγχο νομιμότητας, καθώς και τον κατ’ ένσταση έλεγχο και κοινοποιεί την απόφασή του στη Διεύθυνση Διοικητικών Υπηρεσιών του Υπουργείου Περιβάλλοντος και Ενέργειας, προκειμένου το αρμόδιο όργανο αυτής να καταρτίσει τον οριστικό πίνακα προσληπτέων.
Άρθρο 162
Ρυθμίσεις για το προσωπικό της Ειδικής Υπηρεσίας Δίκαιης Αναπτυξιακής Μετάβασης - Τροποποίηση παρ. 1 και 2 άρθρου 11 ν. 4872/2021
Στο άρθρο 11 του ν. 4872/2021 (Α’ 247) περί στελέχωσης της Υπηρεσίας Δίκαιης Αναπτυξιακής Μετάβασης: α) στην παρ. 1 ανακατανέμονται οι ειδικότητες των θέσεων προσωπικού της Ειδικής Υπηρεσίας Δίκαιης Αναπτυξιακής Μετάβασης, προσδιορίζονται οι προδιαγραφές των πτυχίων της υποπερ. αα) της περ. α’ και προστίθενται υποπερ. αε) και βγ) στις περ. α’ και β’ αντίστοιχα, β) στο πρώτο εδάφιο της παρ. 2 διορθώνεται η ονομασία της Μονάδας Οργάνωσης της Διαχείρισης Αναπτυξιακών Προγραμμάτων και το άρθρο 11 διαμορφώνεται ως εξής:
«Άρθρο 11
Προσωπικό Ειδικής Υπηρεσίας Δίκαιης Αναπτυξιακής Μετάβασης
1. Στην Ειδική Υπηρεσία Δίκαιης Αναπτυξιακής Μετάβασης (ΔΑΜ), πλην της Διαχειριστικής Αρχής ΕΣΠΑ-ΔΑΜ, συστήνονται είκοσι (20) θέσεις προσωπικού οι οποίες κατανέμονται ως εξής:
α) δώδεκα (12) θέσεις κατηγορίας Πανεπιστημιακής Εκπαίδευσης (ΠΕ), εκ των οποίων:
αα) Τέσσερις (4) θέσεις του κλάδου ΠΕ διοικητικού - οικονομικού, με οποιοδήποτε πτυχίο ή δίπλωμα Ανωτάτου Εκπαιδευτικού Ιδρύματος (ΑΕΙ) ή δίπλωμα Ελληνικού Ανοικτού Πανεπιστημίου (ΕΑΠ) ΑΕΙ ή Προγραμμάτων Σπουδών Επιλογής (ΠΣΕ) ΑΕΙ της ημεδαπής ή ισότιμος τίτλος της αλλοδαπής, ανεξαρτήτως ειδικότητας,
αβ) πέντε (5) θέσεις του κλάδου ΠΕ μηχανικών,
αγ) μία (1) θέση του κλάδου ΠΕ γεωτεχνικών,
αδ) μία (1) θέση του κλάδου ΠΕ πληροφορικής,
αε) μία (1) θέση του κλάδου ΠΕ περιβάλλοντος,
β) τρεις (3) θέσεις κατηγορίας Τεχνολογικής Εκπαίδευσης (ΤΕ), εκ των οποίων:
βα) μία (1) θέση του κλάδου ΤΕ διοικητικού-οικονομικού,
ββ) μία (1) θέση του κλάδου ΤΕ πληροφορικής, και
βγ) μία (1) θέση του κλάδου ΤΕ μηχανικών,
γ) τρεις (3) θέσεις κατηγορίας Δευτεροβάθμιας Εκπαίδευσης (ΔΕ) του κλάδου διοικητικών γραμματέων,
δ) δύο (2) θέσεις δικηγόρων με σχέση έμμισθης εντολής.
Τα απαιτούμενα τυπικά προσόντα για την κάλυψη των θέσεων της παρ. 1 είναι τα προβλεπόμενα στο π.δ. 50/2001 (Α’ 39).
2. Η στελέχωση της Διαχειριστικής Αρχής ΕΣΠΑ-ΔΑΜ δύναται να πραγματοποιηθεί μέσω αποσπάσεων είκοσι (20) υπαλλήλων που απασχολούνται με οποιαδήποτε σχέση εργασίας στη Μονάδα Οργάνωσης της Διαχείρισης Αναπτυξιακών Προγραμμάτων (ΜΟΔ Α.Ε.), καθώς και σε νομικά πρόσωπα δημοσίου δικαίου και σε Φορείς Γενικής Κυβέρνησης του Μητρώου Φορέων της Γενικής Κυβέρνησης της Ελληνικής Στατιστικής Αρχής (ΕΛΣΤΑΤ). Ο αριθμός των αποσπασμένων υπαλλήλων δύναται να τροποποιείται με κοινή απόφαση του αρμόδιου για θέματα ΔΑΜ Υπουργού και του Υπουργού Εσωτερικών. Για τις αποσπάσεις ακολουθείται η διαδικασία της παρ. 3. Ειδικά για την περίπτωση απόσπασης υπαλλήλου Ο.Τ.Α. α’ ή β’ βαθμού απαιτείται σύμφωνη γνώμη Δημάρχου ή Περιφερειάρχη, αντίστοιχα.
3. α) Οι θέσεις προσωπικού της Ειδικής Υπηρεσίας ΔΑΜ, με εξαίρεση τις θέσεις δικηγόρων με σχέση έμμισθης εντολής, καλύπτονται τουλάχιστον κατά το ήμισυ με αποσπάσεις προσωπικού, το οποίο απασχολείται ως μόνιμο προσωπικό ή με σχέση Ιδιωτικού Δικαίου Αορίστου Χρόνου, στους Φορείς Γενικής Κυβέρνησης του Μητρώου Φορέων της Γενικής Κυβέρνησης της Ελληνικής Στατιστικής Αρχής (ΕΛΣΤΑΤ). Κατά την πρώτη εφαρμογή του παρόντος, η απόσπαση του προσωπικού διενεργείται με απόφαση του αρμόδιου για θέματα ΔΑΜ Υπουργού κατόπιν αίτησης των ενδιαφερομένων υπαλλήλων, ύστερα από δημόσια πρόσκληση, που εκδίδει ο αρμόδιος για θέματα ΔΑΜ Υπουργός, κατόπιν σχετικής εισήγησης του Διοικητή της Ειδικής Υπηρεσίας, χωρίς να απαιτείται απόφαση ή σύμφωνη γνώμη των αρμόδιων υπηρεσιακών συμβουλίων του φορέα προέλευσης. Σε περίπτωση απόσπασης υπαλλήλου Ο.Τ.Α. α’ ή β’ βαθμού απαιτείται σύμφωνη γνώμη Δημάρχου ή Περιφερειάρχη αντίστοιχα. Οι ενδιαφερόμενοι/υποψήφιοι αξιολογούνται από τον Διοικητή της Ειδικής Υπηρεσίας ΔΑΜ, ο οποίος εισηγείται σχετικά στον αρμόδιο για θέματα ΔΑΜ Υπουργό. Η απόσπαση πραγματοποιείται για τρία (3) έτη με δυνατότητα ισόχρονης ανανέωσης της απόσπασης για μία (1) φορά κατόπιν αίτησης του υπαλλήλου, σύμφωνης γνώμης του Διοικητή της Ειδικής Υπηρεσίας ΔΑΜ και έκδοσης σχετικής απόφασης του αρμόδιου για θέματα ΔΑΜ Υπουργού. Ο χρόνος υπηρεσίας των αποσπασμένων λογίζεται ως χρόνος υπηρεσίας στην οργανική τους θέση για θέματα βαθμολογικής και μισθολογικής εξέλιξης και οι αποδοχές τους βαρύνουν τον προϋπολογισμό της Ειδικής Υπηρεσίας ΔΑΜ.
β) Η κάλυψη των θέσεων της παρ. 1 δύναται να πραγματοποιηθεί και με προσλήψεις προσωπικού με σύμβαση εργασίας Ιδιωτικού Δικαίου Ορισμένου Χρόνου διάρκειας έως τριών (3) ετών, που δύναται να παραταθεί άπαξ για ίσο χρονικό διάστημα, καθώς και με σχέση έμμισθης εντολής. Η πρόσληψη για την πλήρωση των θέσεων με σύμβαση Ιδιωτικού Δικαίου Ορισμένου Χρόνου πραγματοποιείται, κατόπιν έγκρισης της Επιτροπής της παρ. 1 του άρθρου 2 της υπ’ αρ. 33/2006 Πράξης Υπουργικού Συμβουλίου (Α’ 280) με την έκδοση σχετικής προκήρυξης ύστερα από έλεγχο του Ανωτάτου Συμβουλίου Επιλογής Προσωπικού (ΑΣΕΠ), από το αρμόδιο όργανο του Υπουργείου Ανάπτυξης και Επενδύσεων, μετά από εισήγηση του Διοικητή της Ειδικής Υπηρεσίας ΔΑΜ. Η συνολική διαδικασία, συμπεριλαμβανομένης και της αξιολόγησης των αιτήσεων, διενεργείται από την Ειδική Υπηρεσία, επιφυλασσομένης της αρμοδιότητας του ΑΣΕΠ για τη διενέργεια ελέγχου νομιμότητας της προκήρυξης και του κατ’ ένσταση ελέγχου των προσωρινών πινάκων κατάταξης. Η πρόσληψη με σχέση έμμισθης εντολής πραγματοποιείται σύμφωνα με τα οριζόμενα στον Κώδικα Δικηγόρων (ν. 4194/2013, Α’ 208).
γ) Η λήξη της σύμβασης πρόσληψης ή της απόσπασης του προσωπικού της παρ. 1 μπορεί να γίνει οποτεδήποτε με μόνη πράξη του αρμοδίου οργάνου του Υπουργείου Ανάπτυξης και Επενδύσεων, κατόπιν ειδικώς αιτιολογημένης εισήγησης του Διοικητή.
δ) Για το προσωπικό της παρούσας εφαρμόζεται αναλογικά το άρθρο 48 του ν. 4795/2021 (Α’ 62).
4. Ως διευθυντές και προϊστάμενοι των οργανικών μονάδων της Ειδικής Υπηρεσίας ΔΑΜ ορίζονται μέλη του προσωπικού της με οποιαδήποτε μορφή απασχόλησης και τοποθετούνται με απόφαση του αρμοδίου για θέματα ΔΑΜ Υπουργού, μετά από εισήγηση του Διοικητή της Ειδικής Υπηρεσίας ΔΑΜ.
5. Το προσωπικό της Ειδικής Υπηρεσίας συμπεριλαμβανομένης της Διαχειριστικής Αρχής ΕΣΠΑ-ΔΑΜ, υπάγεται στο Πειθαρχικό και Υπηρεσιακό Συμβούλιο του Υπουργείου Ανάπτυξης και Επενδύσεων.».
ΚΕΦΑΛΑΙΟ ΙΣΤ’
ΛΟΙΠΕΣ ΡΥΘΜΙΣΕΙΣ ΓΙΑ ΤΗ ΔΗΜΟΣΙΑ ΥΓΕΙΑ 
ΚΑΙ ΤΗΝ ΚΟΙΝΩΝΙΚΗ ΠΡΟΣΤΑΣΙΑ
Άρθρο 163
Παρατάσεις έκτακτων ρυθμίσεων λόγω της συνεχιζόμενης πανδημίας του κορωνοϊού COVID-19
1. Η ισχύς του άρθρου εικοστού όγδοου του ν. 4737/2020 (Α’ 204), ως προς την πρόσληψη επικουρικού ιατρικού, νοσηλευτικού και λοιπού βοηθητικού προσωπικού, παρατείνεται έως την 31η.3.2022.
2. Η ισχύς του άρθρου δέκατου τέταρτου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), ως προς τη δυνατότητα απασχόλησης ιδιωτών ιατρών σε δημόσια νοσοκομεία για την αντιμετώπιση έκτακτων αναγκών δημόσιας υγείας λόγω της διασποράς του κορωνοϊού COVID-19, παρατείνεται έως την 31η.3.2022.
3. Η ισχύς των παρ. 5, 6 και 7 του άρθρου δεύτερου της από 25.2.2020 Πράξης Νομοθετικού Περιεχο- μένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), ως προς την ένταξη στο δυναμικό της πρωτοβάθμιας φροντίδας υγείας, των νοσοκομείων και κάθε οργανικής μονάδας του Εθνικού Συστήματος Υγείας (Ε.Σ.Υ.) και την αποζημίωση εθελοντικού ή αναγκαστικά διατιθέμενου ιατρικού, νοσηλευτικού και βοηθητικού προσωπικού από τον ιδιωτικό τομέα για την κάλυψη των αναγκών δημόσιας υγείας, παρατείνεται έως την 31η.3.2022.
4. Η ισχύς της παρ. 1 του άρθρου 46 του ν. 4753/2020 (Α’ 227), ως προς την απασχόληση συνταξιούχων ιατρών στο Εθνικό Σύστημα Υγείας (Ε.Σ.Υ.) για την αντιμετώπιση έκτακτων αναγκών από τη διάδοση του κορωνοϊού COVID-19, παρατείνεται έως την 31η.3.2022.
5. Η ισχύς του άρθρου εξηκοστού πέμπτου του ν. 4812/2021 (Α’ 110), ως προς τη διενέργεια διαγνωστικών ελέγχων νόσησης από τον κορωνοϊό COVID-19 (rapid test ή PCR) για τις ανάγκες της ελεύθερης κυκλοφορίας εντός και εκτός Ελλάδος, παρατείνεται έως την 31η.3.2022.
Άρθρο 164
Διάθεση εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής θεραπείας στο Δημόσιο - Προσθήκη παρ. 3 στο άρθρο 86 του ν. 4745/2020
Στο άρθρο 86 του ν. 4745/2020 (Α’ 214), περί διάθεσης εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής θεραπείας στο Δημόσιο, προστίθεται παρ. 3 ως εξής:
«3. Στις ιδιωτικές κλινικές που διαθέτουν χειρουργικές αίθουσες και χειρουργικές κλίνες, κατ’ εφαρμογή της παρ. 2 και για όσο χρονικό διάστημα διαρκεί η διάθεση σύμφωνα με την έγγραφη πράξη αποδοχής του Γενικού Γραμματέα Υπηρεσιών Υγείας ή της παράτασης αυτής, οι ιατροί, ειδικευμένοι και ειδικευόμενοι που ανήκουν στη δύναμη του Χειρουργικού Τομέα του δημοσίου νοσοκομείου της οικείας Υγειονομικής Περιφέρειας (Υ.Πε.), στη χωρική αρμοδιότητα της οποίας βρίσκεται η ιδιωτική κλινική, δύνανται να πραγματοποιούν χειρουργικές πράξεις σε ασθενείς που διακομίσθηκαν στην ιδιωτική κλινική, από την εφημερία του δημοσίου νοσοκομείου. Οι ιατροί, ειδικευμένοι και ειδικευόμενοι, που πραγματοποιούν χειρουργικές πράξεις στην ιδιωτική κλινική κατ’ εφαρμογή της παρούσας καθορίζονται από τον Διευθυντή της οικείας κλινικής σε συνεργασία με τον Διευθυντή της Ιατρικής Υπηρεσίας του δημοσίου νοσοκομείου και εγκρίνονται από τον Διοικητή της οικείας Υ.Πε., λαμβάνοντας υπόψη τη μη διατάραξη της εύρυθμης λειτουργίας της κλινικής, στην οποία υπηρετούν. Για την ευθύνη των ιατρών που πραγματοποιούν χειρουργικές πράξεις κατ’ εφαρμογή της παρούσας ισχύουν τα άρθρα 38 του ν. 3528/2007 (Α’ 26), 1 του ν. 3754/2009 (Α’ 43), 14 του π.δ. 410/1988 (Α’ 191), καθώς και κάθε άλλη διάταξη σχετική με την ευθύνη ιατρών που υπηρετούν σε δημόσιο νοσοκομείο. Για τις υπηρεσίες που παρέχουν στην ιδιωτική κλινική οι ως άνω ιατροί του δημόσιου νοσοκομείου δεν λαμβάνουν ούτε αξιώνουν επιπλέον αμοιβή ή αποζημίωση, πλέον των τακτικών αποδοχών τους και της αποζημίωσης για την εφημεριακή τους απασχόληση.».
Άρθρο 165
Ευθύνη ιατρών
Η αμέλεια του ιατρικού ή νοσηλευτικού προσωπικού, κατά την περίθαλψη νοσηλευόμενων ασθενών πασχόντων από τον κορωνοϊό COVID-19, περιορίζεται αποκλειστικά και μόνο σε πράξεις και παραλείψεις που προδήλως αντιτίθενται στους γενικούς κανόνες της ιατρικής επιστήμης ή στο ιατρικό πρωτόκολλο για τη διαχείριση περιστατικών COVID-19 ή στα υγειονομικού χαρακτήρα μέτρα που εφαρμόζονται στην Ελληνική Επικράτεια για την αντιμετώπιση της πανδημίας COVID-19.
Άρθρο 166
Σύνθεση της Γενικής Συνέλευσης της Ελληνικής Οδοντιατρικής Ομοσπονδίας - Τροποποίηση άρθρου 38 ν. 1026/1980
Στο άρθρο 38 του ν. 1026/1980 (Α’ 48), περί της σύνθεσης της Γενικής Συνέλευσης της Ελληνικής Οδοντιατρικής Ομοσπονδίας (Ε.Ο.Ο.), επέρχονται οι εξής τροποποιήσεις: α) η υφιστάμενη παράγραφος αριθμείται ως παρ. 1, β) τροποποιείται η υποπερ. δ) της περ. γ), ως προς την εκπροσώπηση οδοντιατρικών συλλόγων που αριθμούν από διακόσια ένα (201) μέλη και άνω, γ) προστίθεται παρ. 2, και το άρθρο 38 διαμορφώνεται ως εξής:
«Άρθρον 38
Σύνθεση
1. Η Γενική Συνέλευση της Ε.Ο.Ο. αποτελείται:
α) από τους προέδρους των Οδοντιατρικών Συλλόγων της Χώρας ή τους νόμιμους αναπληρωτές τους,
β) από τα μέλη του Δ.Σ. της Ε.Ο.Ο. και
γ) από εκπροσώπους που εκλέγονται από τις Γενικές Συνελεύσεις των Οδοντιατρικών Συλλόγων, με βάση τον αριθμό των μελών καθενός κατά την ακόλουθη αναλογία:
α) Σύλλογοι αριθμούντες έως 30 μέλη ουδένα εκπρόσωπο εκλέγουν.
β) Σύλλογοι αριθμούντες από 31-100 μέλη εκλέγουν έναν (1) εκπρόσωπο.
γ) Σύλλογοι αριθμούντες 101 - 200 μέλη εκλέγουν δύο (2) εκπροσώπους.
δ) Σύλλογοι αριθμούντες από 201 μέλη και άνω εκλέγουν έναν (1) εκπρόσωπο ανά 100 μέλη.
2. Για την κατανομή της παρ. 1 λαμβάνεται υπόψη ο αριθμός των οικονομικά ενήμερων μελών κάθε Οδοντιατρικού Συλλόγου την 31η Δεκεμβρίου του προηγούμενου έτους των αρχαιρεσιών, όπως προκύπτει από τον σχετικό κατάλογο των οικονομικά ενήμερων μελών τους που υποχρεούνται να αποστέλλουν οι Οδοντιατρικοί Σύλλογοι προς την Ε.Ο.Ο. έως τη 10η Ιανουαρίου του έτους των αρχαιρεσιών. Το Διοικητικό Συμβούλιο της Ε.Ο.Ο. σε ειδική συνεδρίασή του το αργότερο μέχρι τις 20 Ιανουαρίου του έτους των αρχαιρεσιών κατανέμει τον αριθμό των εκπροσώπων κάθε Οδοντιατρικού Συλλόγου στη Γενική Συνέλευση σύμφωνα με το κριτήριο της παρ. 1 και τον ενημερώνει σχετικά.».
Άρθρο 167
Παράταση θητείας των Διοικητικών και Πειθαρχικών Συμβουλίων, των Εξελεγκτικών Επιτροπών και των εκπροσώπων των τοπικών Οδοντιατρικών Συλλόγων της Χώρας στην Ελληνική Οδοντιατρική Ομοσπονδία
Η θητεία των Διοικητικών Συμβουλίων, των Πειθαρχικών Συμβουλίων και των Εξελεγκτικών Επιτροπών των τοπικών Οδοντιατρικών Συλλόγων της Χώρας, καθώς και η θητεία των εκπροσώπων των τοπικών Οδοντιατρικών Συλλόγων στην Ελληνική Οδοντιατρική Ομοσπονδία παρατείνονται από τη λήξη της έως την 31η.3.2022, εφόσον στο μεταξύ δεν διενεργηθούν οι σχετικές αρχαιρεσίες.
Άρθρο 168
Απαλλαγή πρώην δικαιούχων Επιδόματος Κοινωνικής Αλληλεγγύης Συνταξιούχων από τη συμμετοχή στη φαρμακευτική δαπάνη - Τροποποίηση της παρ. 1 άρθρου δεύτερου ν. 4655/2020
Η παρ. 1 του άρθρου δεύτερου του ν. 4655/2020 (Α’ 16) τροποποιείται ως προς την καταληκτική ημερομηνία εφαρμογής του αντισταθμιστικού μέτρου της πλήρους απαλλαγής των δικαιούχων από τη συμμετοχή στη φαρμακευτική δαπάνη, και διαμορφώνεται ως εξής:
«1. Σε όσους, κατ’ εφαρμογή του άρθρου 92 του ν. 4387/2016 (Α’ 85), στερήθηκαν σταδιακά την παροχή του Ε.Κ.Α.Σ. με ημερομηνία οριστικής κατάργησής του την 31η.12.2019, εφαρμόζεται ως αντισταθμιστικό μέτρο για το χρονικό διάστημα από 1.1.2020 μέχρι τις 31.12.2022, η πλήρης απαλλαγή τους από τη συμμετοχή στη φαρμακευτική δαπάνη.».
Άρθρο 169
Εργασία καθ’ υπέρβαση του ωραρίου των εργαζομένων στις ΔΥΠΕ και στην Κεντρική Υπηρεσία του Υπουργείου Υγείας
1. Το άρθρο 11 του ν. 4790/2021 (Α’ 48), περί της υπερωριακής απασχόλησης του προσωπικού του Εθνικού Οργανισμού Δημόσιας Υγείας (Ε.Ο.Δ.Υ.), εφαρμόζεται από την 1η.1.2022 και για ένα τρίμηνο και για την εργασία καθ’ υπέρβαση του υποχρεωτικού ωραρίου των εργαζομένων στις Διοικήσεις των Υγειονομικών Περιφερειών και στην Κεντρική Υπηρεσία του Υπουργείου Υγείας, εξαιρουμένων των υπαλλήλων που υπηρετούν στη Διεύθυνση Επιχειρησιακής Ετοιμότητας Εκτάκτων Καταστάσεων Δημόσιας Υγείας της Γενικής Διεύθυνσης Δημόσιας Υγείας και Ποιότητας Ζωής της Γενικής Γραμματείας Δημόσιας Υγείας του Υπουργείου Υγείας.
2. Η απογευματινή υπερωριακή εργασία για τους υπαλλήλους της παρ. 1 δεν μπορεί να υπερβαίνει τις εκατόν είκοσι (120) ώρες ανά υπάλληλο.
3. Οι σχετικές δαπάνες εκκαθαρίζονται και πληρώνονται στους δικαιούχους κατά παρέκκλιση της υπ’ αρ. 2/1757/0026/10.1.2017 απόφασης του Αναπληρωτή Υπουργού Οικονομικών (Β’ 17), περί καθορισμού των δικαιολογητικών για την καταβολή αποζημίωσης για υπερωριακή, νυχτερινή, Κυριακών και εξαιρέσιμων ημερών εργασία, με μόνο παραστατικό τη βεβαίωση υπερωριακής απασχόλησης των υπαλλήλων, που εκδίδεται από το ηλεκτρονικό σύστημα παρουσίας υπαλλήλων.
Άρθρο 170
Καταβολή του ειδικού εποχικού βοηθήματος - Κάλυψη ασφαλιστικών εισφορών για δικαιούχους αποζημίωσης ειδικού σκοπού με μονομερείς υπεύθυνες δηλώσεις
1. Κατά παρέκκλιση κάθε γενικής ή ειδικής διάταξης, ειδικά για το έτος 2021, δικαιούνται να λάβουν το ειδι- κό εποχικό βοήθημα του άρθρου 22 του ν. 1836/1989 (Α’ 79) εργαζόμενοι που ήσαν δικαιούχοι και έλαβαν το βοήθημα του έτους 2019 ή 2020 κατά το χρονικό διάστημα μεταξύ 10 Σεπτεμβρίου 2021 και 30 Νοεμβρίου 2021, ανεξαρτήτως του κλάδου των ημερών ασφάλισής τους κατά το έτος 2020 και της ιδιότητάς τους κατά τον χρόνο της αίτησής τους, τηρουμένων των λοιπών προϋποθέσεων του άρθρου 22 του ν. 1836/1989, και έλαβαν την αποζημίωση ειδικού σκοπού από το Υπουργείο Εργασίας και Κοινωνικών Υποθέσεων κατόπιν υποβολής μονομερούς υπεύθυνης δήλωσης, εφόσον υπάγονται σε μία από τις κάτωθι κατηγορίες:
α) εργαζόμενοι στον τομέα του πολιτισμού, εγγεγραμμένοι στην ειδική ηλεκτρονική πλατφόρμα: artandcultureprofessionals.services.gov.gr στο Πληροφοριακό Σύστημα (ΠΣ) ΕΡΓΑΝΗ για τους οποίους, είτε δεν έχει υποβληθεί η σχετική Αναλυτική Περιοδική Δήλωση (ΑΠΔ) από το Υπουργείο Εργασίας και Κοινωνικών Υποθέσεων μέχρι τη δημοσίευση του παρόντος είτε έχει υποβληθεί η σχετική ΑΠΔ και έχουν υπαχθεί σε κλάδο ασφάλισης που δεν τους καθιστά δικαιούχους του ειδικού εποχικού βοηθήματος,
β) εργαζόμενοι στον τουριστικό κλάδο με δικαίωμα υποχρεωτικής επαναπρόσληψης για τους οποίους δεν έχει υποβληθεί η σχετική ΑΠΔ από το Υπουργείο Εργασίας και Κοινωνικών Υποθέσεων.
Για όσους εκ των ανωτέρω δικαιούχους δεν έχουν αιτηθεί στις αρμόδιες υπηρεσίες του ΟΑΕΔ την καταβολή του ειδικού εποχικού βοηθήματος, η προθεσμία της παρ. 6 του άρθρου 22 του ν. 1836/1989 παρατείνεται έως τις 28 Φεβρουαρίου 2022.
2. Οι εργαζόμενοι στον τομέα του πολιτισμού, εγγεγραμμένοι στην ειδική ηλεκτρονική πλατφόρμα artandcultureprofessionals.services.gov.gr του ΠΣ ΕΡΓΑΝΗ, καθώς και οι εργαζόμενοι στον τουριστικό κλάδο με δικαίωμα υποχρεωτικής επαναπρόσληψης, οι οποίοι έλαβαν την αποζημίωση ειδικού σκοπού κατόπιν υποβολής μονομερούς υπεύθυνης δήλωσης με βάση τον Αριθμό Φορολογικού Μητρώου τους (ΑΦΜ), για τους οποίους δεν είναι δυνατή η διασταύρωση των στοιχείων τους με τα στοιχεία που τηρεί ο Ηλεκτρονικός Εθνικός Φορέας Κοινωνικής Ασφάλισης (e-ΕΦΚΑ), όπως Αριθμό Μητρώου Ασφαλισμένου (ΑΜΑ), Αριθμό Μητρώου Κοινωνικής Ασφάλισης (Α.Μ.Κ.Α.), λαμβάνουν ΑΜΑ που τους αποδίδεται από τον e-ΕΦΚΑ και ασφαλίζονται από το Υπουργείο Εργασίας και Κοινωνικών Υποθέσεων επί του ποσού της αποζημίωσης ειδικού σκοπού και με βάση το βασικό πακέτο κάλυψης ασφαλιστικών εισφορών (101).
Άρθρο 171
Παράταση θητείας του Διοικητικού Συμβουλίου του Πανελληνίου Συνδέσμου Τυφλών
Η θητεία του Διοικητικού Συμβουλίου του Πανελληνίου Συνδέσμου Τυφλών παρατείνεται από τη λήξη της και μέχρι τις 30.6.2022.
ΚΕΦΑΛΑΙΟ ΙΖ’
ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 172
Παράταση εποπτείας του Οικοδομικού Συνεταιρισμού Μονίμων Αξιωματικών Ελληνικού Στρατού από το Υπουργείο Εθνικής Άμυνας
Η ισχύς της παρ. 1 του άρθρου 56 του ν. 4557/2018 (Α’ 139), ως προς την επαναφορά της εποπτείας του Οικοδομικού Συνεταιρισμού Μόνιμων Αξιωματικών Ελληνικού Στρατού (Ο.Σ.Μ.Α.Ε.Σ.) στο Υπουργείο Οικονομικών από το Υπουργείο Εθνικής Άμυνας, παρατείνεται έως τις 31.12.2022.
Άρθρο 173
Ανανέωση συμβάσεων εργασίας Ι.Δ.Ο.Χ. των υποψηφίων του κλάδου ΔΕ Φύλαξης των Καταστημάτων Κράτησης
Οι συμβάσεις εργασίας Ιδιωτικού Δικαίου Ορισμένου Χρόνου (Ι.Δ.Ο.Χ.) των υποψηφίων του κλάδου ΔΕ Φύλαξης των Καταστημάτων Κράτησης της προκήρυξης 6Κ/2018 (τ. ΑΣΕΠ 17), που απασχολούνται προσωρινά στα Καταστήματα Κράτησης, σύμφωνα με τις διατάξεις περί της πρόσληψης βάσει προσωρινών πινάκων κατάταξης των υποψηφίων σε εξαιρετικές περιπτώσεις, για την κάλυψη ιδιαίτερης σημασίας επειγουσών υπηρεσιακών αναγκών, καθώς και κατά τα οριζόμενα στην παρ. 2 του άρθρου 72 του ν. 4795/2021 (Α’ 62) παρατείνονται κατά παρέκκλιση κάθε άλλης γενικής ή ειδικής διάταξης νόμου, από τη λήξη τους και μέχρι την ανάληψη υπηρεσίας των διοριστέων στις αντίστοιχες θέσεις, σύμφωνα με τους οριστικούς πίνακες διοριστέων της ίδιας προκήρυξης και κατ’ ανώτατο όριο τεσσάρων (4) μηνών, οπότε και λήγουν αυτοδικαίως και χωρίς την καταβολή οποιασδήποτε αποζημίωσης.
Άρθρο 174
Παράταση προθεσμίας απόδοσης λογαριασμού των Χρηματικών Ενταλμάτων Προπληρωμής - Τροποποίηση παρ. 2 άρθρου 1 π.δ. 97/2011
1. Η προθεσμία απόδοσης λογαριασμού των Χρηματικών Ενταλμάτων Προπληρωμής 7996/2021, 13524/2021, 28907/2021, 28908/2021, 54404/2021, 88715/2021, 89531/2021, 113541/2021 που εκδόθηκαν στον προϋπολογισμό του ειδικού φορέα 1047-201-0000000 «Γενική Γραμματεία Δημόσιας Τάξης» και 1047-701-0000000 «Δαπάνες Μεταναστευτικών ροών του Υπουργείου Προστασίας του Πολίτη» εντός του έτους 2021, παρατείνεται μέχρι την 31η.1.2023.
2. Στο στοιχείο i) της υποπαρ. α) της παρ. 2 του άρθρου 1 του π.δ. 97/2011 (Α’ 232) προστίθενται οι δαπάνες παροχής υπηρεσιών της Ελληνικής Αστυνομίας και η παρ. 2 διαμορφώνεται ως εξής:
«2. Με απόφαση του Υπουργού Οικονομικών, που εκδίδεται μετά από πλήρως αιτιολογημένη πρόταση του οικείου Διατάκτη και εισήγηση της αρμόδιας Υπηρεσίας Δημοσιονομικού Ελέγχου ή του Ειδικού Λογιστηρίου, επιτρέπεται κατ’ εξαίρεση, να παρατείνεται η προθεσμία απόδοσης λογαριασμού για τις κατωτέρω κατηγορίες Χ.Ε.Π., ως ακολούθως: α. Μέχρι ένα (1) έτος για Χ.Ε.Π. που αφορούν δαπάνες: i) προμηθειών και παροχής υπηρεσιών της Ελληνικής Αστυνομίας, προμηθειών του Πυροσβεστικού Σώματος και του Λιμενικού Σώματος _ Ελληνικής Ακτοφυλακής, καθώς και δαπάνες προμηθειών και παροχής υπηρεσιών της ΕΥΠ, που έχουν χαρακτηρισθεί με απόφαση του αρμόδιου Υπουργού ή του κατά νόμο εξουσιοδοτημένου οργάνου, ως απόρρητες, ii) προμηθειών, παροχής υπηρεσιών και δημοσίων έργων των Ενόπλων Δυνάμεων στο εσωτερικό. β. Μέχρι δύο (2) έτη για Χ.Ε.Π. που αφορούν: i) δαπάνες και προμήθειες εξωτερικού, ii) επιδοτήσεις εν γένει, προκειμένου για Χ.Ε.Π. που εκδίδονται στο όνομα της Αγροτικής Τράπεζας της Ελλάδος.».
Άρθρο 175
Ρύθμιση για τον μηχανισμό αποτροπής συσσώρευσης ληξιπρόθεσμων οφειλών προς τρίτους από τους οργανισμούς τοπικής αυτοδιοίκησης
Κατά την πρώτη εφαρμογή της παρ. 3 του άρθρου 107 του ν. 4714/2020 (Α’ 148), το ποσό που παρακρατείται δεν μπορεί να υπερβαίνει το είκοσι πέντε τοις εκατό (25%) του ενός δωδέκατου (1/12) της ετήσιας τακτικής επιχορήγησης που δικαιούται ο Οργανισμός Τοπικής Αυτοδιοίκησης για λειτουργικές και λοιπές γενικές δαπάνες μέσω των Κεντρικών Αυτοτελών Πόρων (ΚΑΠ).
Άρθρο 176
Παράταση διάρκειας συμβάσεων ιδιωτικού δικαίου ορισμένου χρόνου σε Ο.Τ.Α. α’ και β’ βαθμού λόγω COVID-19
1. Συμβάσεις προσωπικού Ιδιωτικού Δικαίου Ορισμένου Χρόνου που απασχολείται στους Ο.Τ.Α. α’ και β’ βαθμού και τα νομικά πρόσωπα αυτών για την αποτροπή της διάδοσης του κορωνοϊού COVID-19, οι οποίες συνήφθησαν σύμφωνα με την παρ. 2 του άρθρου 74 του ν. 4745/2020 (Α’ 214), δύνανται να παραταθούν από τη λήξη τους και μέχρι τις 31.3.2022 με απόφαση της οικείας οικονομικής επιτροπής και υπό την προϋπόθεση της ύπαρξης των απαιτούμενων πιστώσεων για τη μισθοδοσία του προσωπικού αυτού. Εάν δεν υπάρχει στον προϋπολογισμό πίστωση ή η υπάρχουσα δεν επαρκεί, με την ίδια απόφαση γίνεται δεσμευτική εισήγηση για την αναμόρφωση του προϋπολογισμού, η οποία εγκρίνεται υποχρεωτικά από το οικείο δημοτικό ή περιφερειακό συμβούλιο, στην πρώτη, μετά την παράταση, συνεδρίασή του.
2. Η παράταση των συμβάσεων της παρ. 1 αφορά προσωπικό που οι συμβάσεις του είναι ενεργές κατά την ημερομηνία δημοσίευσης του παρόντος και δεν μεταβάλλει τον χαρακτήρα της σχέσης εργασίας των απασχολούμενων. Επ’ αυτών δεν εφαρμόζονται οι περιορισμοί των άρθρων 5 και 7 του π.δ. 164/2004 (Α’ 134), καθώς και οι περιορισμοί της παρ. 2 του άρθρου 36 του ν. 4765/2021 (Α’ 6). Ο συνολικός χρόνος διάρκειας των εν λόγω συμβάσεων, περιλαμβανομένων των παρατάσεών τους, δεν επιτρέπεται να υπερβαίνει το ανώτατο χρονικό διάστημα των είκοσι τεσσάρων (24) μηνών κατά την έννοια του άρθρου 6 του π.δ. 164/2004.
3. Με απόφαση του οικείου Δημάρχου, δύναται κατ’ εξαίρεση, το προσωπικό του παρόντος, να διατίθεται και στα Κέντρα Εξυπηρέτησης Πολιτών (ΚΕΠ) για τις ανάγκες ελέγχου εισόδου σε αυτά, λόγω του αυξημένου όγκου εργασιών που παρέχουν στους πολίτες.
Άρθρο 177
Νομοτεχνικές διορθώσεις και συμπληρώσεις ν. 4873/2021
1. Το άρθρο 35 του ν. 4873/2021 (Α’ 248) περί αποσπάσεων και μετατάξεων τακτικών υπαλλήλων Ο.Τ.Α. α’ βαθμού, που διενεργούνται κατά παρέκκλιση των κύκλων κινητικότητας του Ενιαίου Συστήματος Κινητικότητας, εφαρμόζεται και στους Ο.Τ.Α. β’ βαθμού. Η παρούσα εφαρμόζεται και για τις εκκρεμείς κατά τη δημοσίευση του παρόντος αποσπάσεις ή μετατάξεις υπαλλήλων Ο.Τ.Α. α’ βαθμού και Ο.Τ.Α. β’ βαθμού, που διενεργούνται κατά παρέκκλιση των κύκλων κινητικότητας του Ενιαίου Συστήματος Κινητικότητας.
2. Ο τίτλος του άρθρου 53 του ν. 4873/2021 τροποποιείται με τη διαγραφή της φράσης «σε κοινωφελή επιχείρηση του Δήμου» και την προσθήκη της φράσης «στον Δήμο» και διαμορφώνεται ως εξής:
«Άρθρο 53
Αυτοδίκαιη περιέλευση της διαδημοτικής επιχείρησης με την επωνυμία «Διαδημοτικό Περιφερειακό Θέατρο, Διαδημοτική Κοινωφελής Επιχείρηση Δήμων Κέρκυρας (ΔΙΑ.ΠΕ.ΘΕ. - ΔΙΑ.Κ.Ε.ΔΗ.Κ.)» στον Δήμο Κεντρικής Κέρκυρας και Διαποντίων Νήσων».
3. Η προθεσμία του πρώτου εδαφίου του άρθρου 58 του ν. 4873/2021, περί επανακαθορισμού της προθεσμίας ολοκλήρωσης μετατάξεων της παρ. 10 του άρθρου 20 του ν. 4829/2021 (Α’ 166), παρατείνεται μέχρι τις 14.1.2022.».
Άρθρο 178
Ζητήματα προσωπικού του καταργημένου Συνδέσμου Διαχείρισης Στερεών Αποβλήτων Νομού Ζακύνθου (ΣΥ.ΔΙ.Σ.Α. Ν. Ζακύνθου)
Η διάρκεια μετακίνησης του μόνιμου και με σχέση εργασίας Ιδιωτικού Δικαίου Αορίστου Χρόνου προσωπικού από τον Σύνδεσμο Διαχείρισης Στερεών Αποβλήτων Νομού Ζακύνθου στον Δήμο Ζακύνθου, η οποία διενεργήθηκε σύμφωνα με το άρθρο 15 του ν. 4257/2014 (Α’ 93), παρατείνεται μέχρι και τις 31.12.2022.
Άρθρο 179
Στελέχωση Κτηματολογικών Γραφείων ή Υποκαταστημάτων - Τροποποίηση παρ. 2 και 4 άρθρου 18 ν. 4512/2018
1. Στην παρ. 2 του άρθρου 18 του ν. 4512/2018 (Α’ 5), μετά το έβδομο εδάφιο προστίθεται νέο όγδοο εδάφιο για την άσκηση καθηκόντων Αναπληρωτή Προϊσταμένου Κτηματολογικού Γραφείου μετά τη λήξη της θητείας του ως Προϊσταμένου Κτηματολογικού Γραφείου και η παρ. 2 τροποποιείται ως εξής:
«2. Με την επιφύλαξη όσων ορίζονται στην παρ. 4, οι θέσεις της παρ. 1 καλύπτονται με διορισμό, για θητεία πέντε (5) ετών, η οποία μπορεί να ανανεώνεται. Τα προσόντα που απαιτούνται για τον διορισμό στις θέσεις της παρ. 1 είναι σωρευτικά τα ακόλουθα: α) τίτλος σπουδών Τμήματος Νομικής, β) καλή γνώση μίας τουλάχιστον εκ των γλωσσών αγγλικής, γαλλικής ή γερμανικής, κατά τα οριζόμενα στο άρθρο 28 του π.δ. 50/2001 (Α’ 39) και γ) άσκηση δικηγορικού ή συμβολαιογραφικού λειτουργήματος ή προϋπηρεσία στη Νομική Διεύθυνση ή σε Νομικό Τμήμα Κτηματολογικού Γραφείου του Φορέα και των νομικών προσώπων που διαδέχθηκε ή προϋπηρεσία σε θέση υποθηκοφύλακα, για δέκα (10) έτη συνολικά. Κατά τη διάρκεια της θητείας τους αναστέλλεται η άσκηση του δικηγορικού ή συμβολαιογραφικού λειτουργήματος. Για την προκήρυξη των θέσεων εκδίδεται απόφαση του Υπουργού Ψηφιακής Διακυβέρνησης, μετά από πρόταση του Φορέα, η οποία αναρτάται στο Πρόγραμμα «ΔΙΑΥΓΕΙΑ» και στις ιστοσελίδες του Φορέα, του Υπουργείου Ψηφιακής Διακυβέρνησης και του ΑΣΕΠ. Η επιλογή των προϊσταμένων διενεργείται από τριμελή Επιτροπή, τα μέλη της οποίας ορίζονται από τον Υπουργό Ψηφιακής Διακυβέρνησης και η οποία αποτελείται από: α) μέλος του Ανωτάτου Συμβουλίου Επιλογής Προσωπικού (ΑΣΕΠ) με τον αναπληρωτή του, ως Πρόεδρο της Επιτροπής, β) ένα στέλεχος του Υπουργείου Ψηφιακής Διακυβέρνησης και γ) τον Γενικό Διευθυντή του Φορέα «Ελληνικό Κτηματολόγιο». Οι επιλεγέντες διορίζονται με απόφαση του αρμόδιου οργάνου του Υπουργείου Ψηφιακής Διακυβέρνησης, που δημοσιεύεται στην Εφημερίδα της Κυβερνήσεως. Υπάλληλος ΠΕ Νομικών που επιλέχθηκε και του ανατέθηκαν καθήκοντα προϊσταμένου σε θέση της παρ. 1, μετά τη λήξη της θητείας του πρώτου εδαφίου της ίδιας παραγράφου και της τυχόν ανανέωσής της, επιστρέφει στην οργανική του θέση εργασίας. Αναπληρωτής Προϊστάμενος Κτηματολογικού Γραφείου ή Υποκαταστήματος που επιλέχθηκε και του ανατέθηκαν καθήκοντα προϊσταμένου σε θέση της παρ. 1, μετά τη λήξη της θητείας του και της τυχόν ανανέωσής της επιστρέφει αυτοδικαίως στα καθήκοντά του στο Κτηματολογικό Γραφείο ή στο Υποκατάστημα, κατά περίπτωση, όπου αρχικά εντάχθηκε σε προσωποπαγή θέση Αναπληρωτή Προϊσταμένου σύμφωνα με την παρ. 4 και την απόφαση της παρ. 7 του άρθρου 1. Με απόφαση του Υπουργού Ψηφιακής Διακυβέρνησης δύνανται να ορίζονται τα ειδικότερα προσόντα, οι προϋποθέσεις, η διαδικασία επιλογής και διορισμού και κάθε άλλη λεπτομέρεια. Η έκδοση της απόφασης αυτής δεν αποτελεί προϋπόθεση για την εφαρμογή της παρούσας. Με όμοια απόφαση ρυθμίζεται η διαδικασία ανανέωσης της θητείας του πρώτου εδαφίου.».
2. Η περ. α’ της παρ. 4 του άρθρου 18 του ν. 4512/2018 τροποποιείται ως προς τις προϋποθέσεις κάλυψης των θέσεων Προϊσταμένων Κτηματολογικών Γραφείων και Υποκαταστημάτων από τους νόμιμους αναπληρωτές Προϊσταμένων καταργούμενων εμμίσθων Υποθηκοφυλακείων και η παρ. 4 διαμορφώνεται ως εξής:
«4. Κατά την πρώτη εφαρμογή του παρόντος νόμου, οι θέσεις της παρ. 1, καλύπτονται ως εξής:
α) από τους Προϊσταμένους και, όπου αυτοί ελλείπουν, από τους νόμιμους αναπληρωτές τους, των καταργούμενων εμμίσθων Υποθηκοφυλακείων, εφόσον δεν έχουν υποβάλει αίτηση μετάταξης κατά τα οριζόμενα στην παρ. 4 του άρθρου 20 και, ειδικά για τους νόμιμους αναπληρωτές, εφόσον αυτοί έχουν αναλάβει καθήκοντα τουλάχιστον ένα (1) έτος πριν από τη δημοσίευση της απόφασης της παρ. 7 του άρθρου 1,
β) από τους ειδικούς άμισθους Υποθηκοφύλακες εφόσον υποβάλλουν στον Φορέα σχετική αίτηση εντός αποκλειστικής προθεσμίας ενός (1) μηνός από την πρόσκληση του επόμενου εδαφίου. Ο Φορέας αποστέλλει, εντός προθεσμίας ενός (1) μηνός από τη δημοσίευση του παρόντος, προς τους υπηρετούντες άμισθους Υποθηκοφύλακες, πρόσκληση προς υποβολή αίτησης μεταφοράς και ένταξης στον Φορέα. Η ένταξη των ειδικών άμισθων Υποθηκοφυλάκων σε υπαλληλικό βαθμό διενεργείται με απόφαση του Δ.Σ. του Φορέα, σύμφωνα με τα προβλεπόμενα στις διατάξεις των άρθρων 80 και 82 του Κώδικα Κατάστασης Δημοσίων Πολιτικών Υπαλλήλων και Υπαλλήλων Ν.Π.Δ.Δ. (ν. 3528/2007, όπως ισχύει). Η υπηρεσία των ανωτέρω στις θέσεις αμίσθων Υποθηκοφυλάκων θεωρείται ως πραγματική δημόσια υπηρεσία για κάθε νόμιμη συνέπεια.
Στις θέσεις της παρ. 1 τοποθετείται, κατά τα οριζόμενα στην απόφαση της παρ. 7 του άρθρου 1, όποιο από τα πρόσωπα των περ. α’ και β’ του πρώτου εδαφίου της παρούσας παραγράφου υπηρετούσε στο καταργούμενο, έμμισθο ή άμισθο, υποθηκοφυλακείο της έδρας του Κτηματολογικού Γραφείου ή του Υποκαταστήματος.
Όσοι από τους Υποθηκοφύλακες δεν υποβάλλουν αίτηση διορισμού στις θέσεις της παρ. 1, επαναδιορίζονται ως δικηγόροι στο Πρωτοδικείο, στο οποίο ήταν δικηγόροι πριν από το διορισμό τους ως Υποθηκοφύλακες ή διορίζονται ως συμβολαιογράφοι, σε κενή θέση στην έδρα του ειρηνοδικείου της περιφέρειας του εφετείου όπου υπηρετούσαν, εφόσον είχαν καταλάβει θέση υποθηκοφύλακα κατόπιν επιτυχίας τους σε σχετικό διαγωνισμό.
Όσοι από τα πρόσωπα των περ. α’ και β’ της παρούσας παραγράφου υποβάλουν αίτηση μεταφοράς και ένταξης και δεν διοριστούν στις θέσεις της παρ. 1, εντάσσονται σε προσωποπαγή θέση Αναπληρωτή Προϊσταμένου Κτηματολογικού Γραφείου ή Υποκαταστήματος με σχέση εργασίας δημοσίου δικαίου.
Με απόφαση του Δ.Σ. του Φορέα, που δημοσιεύεται στην Εφημερίδα της Κυβερνήσεως, καθορίζονται τα ειδικότερα καθήκοντα που ασκούνται από τους αναπληρωτές Προϊσταμένους Κτηματολογικών Γραφείων ή Υποκαταστημάτων της παρούσας παραγράφου.».
Άρθρο 180
Μετάταξη προσωπικού του Ν.Π.Δ.Δ. «Ελληνικό Κτηματολόγιο» και των έμμισθων υποθηκοφυλακείων - Τροποποίηση της παρ. 1 του άρθρου 18 ν. 4821/2021
1. Στην παρ. 1 του άρθρου 18 του ν. 4821/2021 (Α’ 134) προστίθεται δεύτερο εδάφιο για τη δυνατότητα απόσπασης, μετάταξης και μετακίνησης καθ’ οιονδήποτε τρόπο του προσωπικού του Ν.Π.Δ.Δ. «Ελληνικό Κτηματολόγιο» σε άλλον Φορέα του Δημόσιου Τομέα και η παρ. 1 διαμορφώνεται ως εξής:
«1. Κατά παρέκκλιση κάθε γενικής ή ειδικής διάταξης, το προσωπικό του Ν.Π.Δ.Δ. «Ελληνικό Κτηματολόγιο» εξαιρείται από τη δυνατότητα απόσπασης, μετάταξης και μετακίνησης καθ’ οιονδήποτε τρόπο σε άλλον Φορέα του Δημόσιου Τομέα για χρονικό διάστημα δύο (2) ετών από την έναρξη ισχύος του παρόντος. Η εξαίρεση του πρώτου εδαφίου δεν καταλαμβάνει αποφάσεις μετάταξης που είχαν δημοσιευθεί στην Εφημερίδα της Κυβερνήσεως έως και την 31η Αυγούστου 2021 ή εκκρεμείς αποφάσεις μετάταξης που είχαν αποσταλεί στο Εθνικό Τυπογραφείο για δημοσίευση και λάβει Κωδικό Αριθμό Δημοσίευσης (ΚΑΔ) έως την ως άνω ημερομηνία.».
2. Η ισχύς πράξεων μετάταξης προσωπικού έμμισθων υποθηκοφυλακείων της παρ. 4 του άρθρου 20 του ν. 4512/2018 (Α’ 5), για τα οποία, μέχρι την έναρξη ισχύος του παρόντος, δεν έχει δημοσιευθεί η απόφαση της παρ. 7 του άρθρου 1 του ως άνω νόμου περί κατάργησης, αναστέλλεται για δύο (2) έτη από την ημερομηνία δημοσίευσης της ανωτέρω απόφασης. Για το διάστημα αυτό αναστέλλεται η κατάργηση της θέσης που προβλέπεται στην παρ. 5 του άρθρου 1 και οι υπάλληλοι θεωρούνται αποσπασμένοι στο Ν.Π.Δ.Δ. «Ελληνικό Κτηματολόγιο» και ασκούν τα καθήκοντα που τους αναθέτει ο Προϊστάμενος του Κτηματολογικού Γραφείου ή του Υποκαταστήματος.
Άρθρο 181
Επανάκτηση κοινόχρηστων και κοινωφελών ακινήτων «άγνωστου ιδιοκτήτη» από Ο.Τ.Α. - Τροποποίηση της παρ. 1 του άρθρου 49 του ν. 4821/2021
Το πρώτο εδάφιο της παρ. 1 του άρθρου 49 του ν. 4821/2021 (Α’ 134) τροποποιείται ως προς τα κοινόχρηστα και κοινωφελή ακίνητα, τα οποία εμπίπτουν στο πεδίο εφαρμογής της και η παρ. 1 διαμορφώνεται ως εξής:
«1. Κοινόχρηστα και κοινωφελή ακίνητα, σύμφωνα με το εγκεκριμένο Γενικό Πολεοδομικό Σχέδιο (Γ.Π.Σ.) ή με το εγκεκριμένο Ρυμοτομικό Σχέδιο, χωρικής αρμοδιότητας και διαχείρισης Ο.Τ.Α. α’ ή β’ βαθμού, τα οποία καταχωρίστηκαν στις κτηματολογικές εγγραφές ως «άγνωστου ιδιοκτήτη», μετά την οριστικοποίηση των πρώτων εγγραφών, σύμφωνα με το άρθρο 7 του ν. 2664/1998 (Α’ 275) και κατά παρέκκλιση του άρθρου 9 του ίδιου νόμου, περιέρχονται κατά κυριότητα στον αντίστοιχο Ο.Τ.Α., αυτοδικαίως από τη δημοσίευση του παρόντος. Τα αρμόδια κτηματολογικά γραφεία μεριμνούν για τη σχετική εγγραφή στα κτηματολογικά βιβλία μετά την προσκόμιση από τον οικείο Ο.Τ.Α. διαπιστωτικής πράξης του Συντονιστή Αποκεντρωμένης Διοίκησης, που εκδίδεται ύστερα από αίτηση του οικείου Ο.Τ.Α. και τη σύμφωνη γνώμη της αρμόδιας κατά τόπο κτηματικής υπηρεσίας του Υπουργείου Οικονομικών.».
Άρθρο 182
Διευκολύνσεις ως προς την εφαρμογή μέτρων κατά του κορωνοϊού COVID-19
1. Για την ορθή εφαρμογή των μέτρων που λαμβάνονται δυνάμει της κοινής απόφασης της παρ. 1 του άρθρου τεσσαρακοστού τετάρτου της από 1.5.2020 Πράξης Νομοθετικού Περιεχομένου (Α’ 90), η οποία κυρώθηκε με το άρθρο 2 του ν. 4690/2020 (Α’ 104) και για όσο χρονικό διάστημα εξακολουθεί να υφίσταται άμεσος κίνδυνος δημόσιας υγείας από τη διασπορά του κορωνοϊού COVID-19, η απουσία του οποίου διαπιστώνεται με απόφαση του Υπουργού Υγείας, κάθε φυσικό πρόσωπο δύναται, μέσω ειδικής ηλεκτρονικής εφαρμογής για κινητές συσκευές (mobile application): α) να αποθηκεύει πιστοποιητικά ή βεβαιώσεις εμβολιασμού, διαγνωστικού ελέγχου ή νόσησης από τον κορωνοϊό COVID-19, προς τον σκοπό του ελέγχου της εγκυρότητας, της γνησιότητας και της ακεραιότητας αυτών διά της σάρωσης του σχετικού κωδικού QR και β) να αποθηκεύει τα στοιχεία που απαιτούνται για την ταυτοποίησή του κατά τον έλεγχο των ως άνω πιστοποιητικών ή βεβαιώσεων. Η αποθήκευση των ως άνω δεδομένων διενεργείται στην κινητή συσκευή του φυσικού προσώπου.
2. Για τον σκοπό της ταυτοποίησης του φυσικού προσώπου κατά τον έλεγχο των πιστοποιητικών ή βεβαιώσεων της παρ. 1, στην ηλεκτρονική εφαρμογή δύνανται να εμφανίζονται και να τηρούνται τα εξής στοιχεία: α) το ονοματεπώνυμο, β) η ημερομηνία γέννησης και γ) η φωτογραφία του αστυνομικού δελτίου ταυτότητας (Α.Δ.Τ.) ή του διαβατηρίου του φυσικού προσώπου, σε ψηφιακή μορφή. Η άντληση των ανωτέρω στοιχείων γίνεται, κατόπιν αυθεντικοποίησης του φυσικού προσώπου σύμφωνα με το άρθρο 24 του ν. 4727/2020 (Α’ 184) και με τη χρήση δεύτερου παράγοντα αυθεντικοποίησης, από το Μητρώο Δελτίων Αστυνομικών Ταυτοτήτων ή το Μητρώο Διαβατηρίων της Ελληνικής Αστυνομίας, κατά περίπτωση, μέσω του Κέντρου Διαλειτουργικότητας της Γενικής Γραμματείας Πληροφοριακών Συστημάτων Δημόσιας Διοίκησης, σύμφωνα με τα άρθρα 47 του ν. 4623/2019 (Α’ 134) και 84 του ν. 4727/2020. Τα ανωτέρω αντλούμενα στοιχεία εμφανίζονται σε ξεχωριστό πεδίο της εφαρμογής, το οποίο φέρει τον μοναδικό αναγνωριστικό αριθμό επαλήθευσης της παρ. 3 του άρθρου 27 του ν. 4727/2020. Η επίδειξη των ανωτέρω στοιχείων ταυτοποίησης του φυσικού προσώπου ισοδυναμεί με επίδειξη ταυτοποιητικού εγγράφου στα πρόσωπα που είναι κατά νόμο επιφορτισμένα με τον έλεγχο της τήρησης των μέτρων της κοινής απόφασης της παρ. 1 και χωρίς να διενεργείται καμία περαιτέρω επαλήθευση του ταυτοποιητικού εγγράφου. Μόνο τα αρμόδια κρατικά όργανα δύναται να κάνουν χρήση της διαδικασίας επαλήθευσης του ταυτοποιητικού εγγράφου.
3. Ειδικά για τους ανηλίκους, οι γονείς ή τα φυσικά πρόσωπα που ασκούν την επιμέλειά τους, πλην των πιστοποιητικών ή βεβαιώσεων της παρ. 1, δύνανται: α) να αποθηκεύουν στην ηλεκτρονική εφαρμογή τη δήλωση του αρνητικού αποτελέσματος της αυτοδιαγνωστικής δοκιμασίας ελέγχου της νόσησης από κορωνοϊό COVID-19 (self - test) του ανηλίκου ή β) να εκδίδουν νέα δήλωση μέσω της εφαρμογής, για λογαριασμό του ανηλίκου, και να την αποθηκεύουν στην κινητή συσκευή.
4. Το Υπουργείο Ψηφιακής Διακυβέρνησης ορίζεται ως υπεύθυνος επεξεργασίας, κατά την έννοια της παρ. 7 του άρθρου 4 του Κανονισμού (ΕΕ) 2016/679 του Ευρωπαϊκού Κοινοβουλίου και του Συμβουλίου της 27ης Απριλίου 2016 (L 119) (Γενικού Κανονισμού για την Προστασία Δεδομένων - Γ.Κ.Π.Δ.), για τη λειτουργία της εφαρμογής της παρ. 1. Στο πλαίσιο της ανωτέρω επεξεργασίας, το Υπουργείο Ψηφιακής Διακυβέρνησης αναλαμβάνει την υποχρέωση λήψης και διαρκούς τήρησης των κατάλληλων και αναγκαίων τεχνικών και οργανωτικών μέτρων ασφάλειας των λαμβανομένων στοιχείων και, κατ’ ελάχιστον την προστασία των διακινούμενων δεδομένων από κάθε παραβίαση, καθώς και από σκόπιμη ή τυχαία απειλή, ενεργώντας σύμφωνα με το ενωσιακό και εθνικό δίκαιο και, ιδίως, σύμφωνα με τον Γ.Κ.Π.Δ. και τον ν. 4624/2019 (Α’ 137).
5. Με απόφαση του Υπουργού Ψηφιακής Διακυβέρνησης, δύνανται να καθορίζονται τα ειδικότερα ζητήματα σχετικά με τη λειτουργία της ειδικής ηλεκτρονικής εφαρμογής της παρ. 1, τα τυχόν πρόσθετα στοιχεία, τα οποία τηρούνται στην εφαρμογή, οι απαιτούμενες διαλειτουργικότητες με άλλα πληροφοριακά συστήματα ή μητρώα του δημόσιου τομέα, τα τεχνικά και οργανωτικά μέτρα για την ασφάλεια της επεξεργασίας των δεδομένων προσωπικού χαρακτήρα και κάθε αναγκαία τεχνική ή άλλη λεπτομέρεια για την εφαρμογή του παρόντος.
Άρθρο 183
Ρυθμίσεις για την Επιτροπή «Ελλάδα 2021»
1. Η διάρκεια της Επιτροπής «Ελλάδα 2021» (στο εξής η «Επιτροπή») που συστάθηκε με το άρθρο 114 του ν. 4622/2019 (Α’ 133) ενόψει της συμπλήρωσης διακοσίων (200) ετών από την έναρξη της Ελληνικής Επανάστασης και συγκροτήθηκε με το π.δ. 96/2019 (Α’ 163), παρατείνεται από την 1η.1.2022 έως την 30ή.6.2022.
2. Η θητεία των μελών της Ολομέλειας της Επιτροπής λήγει στις 31.12.2021. Κατά τη διάρκεια ισχύος της παράτασης, όργανα διοίκησης της Επιτροπής είναι η Πρόεδρος και το Εκτελεστικό Συμβούλιο.
3. Η Επιτροπή λύεται και τίθεται αυτοδικαίως σε εκκαθάριση στις 30.6.2022, εκτός αν λυθεί νωρίτερα, με απόφαση του Πρωθυπουργού. Την ίδια ημερομηνία λήγει και η θητεία της Προέδρου. Τα μέλη του Εκτελεστικού Συμβουλίου ορίζονται εκκαθαριστές και παραμένουν στην Επιτροπή για τις ανάγκες και μόνον της εκκαθάρισης, η οποία πρέπει να έχει περατωθεί οριστικά εντός έξι (6) μηνών από τη λύση της Επιτροπής. Η εκκαθάριση διενεργείται εφαρμοζομένων αναλόγως των οικείων διατάξεων του ν. 4548/2018 (Α’ 104).
4. Κατά τα λοιπά, ισχύουν στο σύνολό τους οι διατάξεις που διέπουν το θεσμικό πλαίσιο της Επιτροπής.
Άρθρο 184
Προσθήκη μελών στην Εθνική Επιτροπή Βιοηθικής και Τεχνοηθικής - Τροποποίηση παρ. 1 άρθρου 32 ν. 4780/2021
Στο πρώτο εδάφιο της παρ. 1 του άρθρου 32 του ν. 4780/2021 (Α’ 30) η φράση «έντεκα (11)» αντικαθίσταται από τη φράση «δεκατρείς (13)» και η παρ. 1 διαμορφώνεται ως εξής:
«1. Η Επιτροπή αποτελείται από δεκατρείς (13) επιστήμονες εγνωσμένου κύρους σε τομείς που έχουν σχέση με την αποστολή και τις αρμοδιότητές της, εκ των οποίων ένας (1) ορίζεται ως Πρόεδρος και ένας (1) ως Αντιπρόεδρος. Κατά την επιλογή των μελών της Επιτροπής λαμβάνεται μέριμνα, προκειμένου να διασφαλίζεται κατά το δυνατόν η ισόρροπη εκπροσώπηση των θετικών και των ανθρωπιστικών επιστημών.».
Άρθρο 185
Ρύθμιση για την ΕΕΔΑ - Τροποποίηση της παρ. 9 του άρθρου 29 του ν. 4780/2021
Στην παρ. 9 του άρθρου 29 του ν. 4780/2021 (Α’ 30) προστίθεται τρίτο εδάφιο περί οικονομικής υποστήριξης της ΕΕΔΑ από τη Γενική Διεύθυνση Οικονομικών Υπηρεσιών του Υπουργείου Οικονομικών και η παρ. 9 διαμορφώνεται ως εξής:
«9. Έως τη δημοσίευση του διατάγματος της παρ. 1 του άρθρου 28 και την επαρκή στελέχωση της ΕΕΔΑ, η οποία διαπιστώνεται με απόφαση του Προέδρου της, η ΕΕΔΑ υποστηρίζεται διοικητικά και τεχνικά από την Προεδρία της Κυβέρνησης και οι αντίστοιχες δαπάνες διενεργούνται από τον Πρόεδρο της ΕΕΔΑ, ως διατάκτη. Έως τη δημοσίευση του διατάγματος του προηγούμενου εδαφίου, οι αποσπάσεις και οι μετατάξεις της παρ. 2 του άρθρου 25 και της παρ. 3 του άρθρου 27, διενεργούνται κατά παρέκκλιση κάθε γενικής ή ειδικής διάταξης, με κοινή απόφαση του Προέδρου της ΕΕΔΑ και του αρμοδίου οργάνου του Υπουργείου προέλευσης. Έως τη δημοσίευση του ως άνω διατάγματος, οι δαπάνες της ΕΕΔΑ βαρύνουν τις πιστώσεις του ειδικού φορέα 1023-609-0000000 και η ΕΕΔΑ υποστηρίζεται οικονομικά από τη Γενική Διεύθυνση Οικονομικών Υπηρεσιών του Υπουργείου Οικονομικών, η οποία προβαίνει σε καταχώρηση αναλαμβανόμενων δεσμεύσεων, εκκαθάριση, ενταλματοποίηση και πληρωμή των αντίστοιχων δαπανών της ΕΕΔΑ.».
ΜΕΡΟΣ Γ’
ΕΝΑΡΞΗ ΙΣΧΥΟΣ
Άρθρο 186
Έναρξη ισχύος
Η ισχύς του παρόντος, αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά σε επιμέρους διατάξεις.
ΠΑΡΑΡΤΗΜΑΤΑ
ΠΑΡΑΡΤΗΜΑ Ι
Τοπογραφικό διάγραμμα Οκτωβρίου 2021 της παρ. 1 του άρθρου 57 για ακίνητο προς ανέγερση Δικαστικού Μεγάρου Λαμίας
ΠΑΡΑΡΤΗΜΑ ΙΙ
Τοπογραφικό διάγραμμα της παρ. 1 του άρθρου 75 για το Θέατρο Πέτρας
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 23 Δεκεμβρίου 2021
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
																										

Θεωρήθηκε και τέθηκε η Μεγάλη Σφραγίδα του Κράτους.
Αθήνα, 23 Δεκεμβρίου 2021
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ

