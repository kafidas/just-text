NOMOΣ ΥΠ’ ΑΡΙΘΜ. 4812	
Κύρωση της από 24.3.2021 τροποποίησης της από 3.2.2020 επιμέρους Σύμβασης Δωρεάς για το Έργο I [Παράρτημα 5 του ν. 4564/2018] και της από 13.5.2021 τροποποίησης της από 6.9.2018 σύμβασης δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου για την ενίσχυση και αναβάθμιση των υποδομών στον τομέα της υγείας και των Παραρτημάτων της, ρυθμίσεις για την αντιμετώπιση της πανδημίας του κορωνοϊού COVID-19 και άλλες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ ΠΡΩΤΟ
ΚΥΡΩΣΗ ΤΗΣ ΑΠΟ 24.3.2021 ΤΡΟΠΟΠΟΙΗΣΗΣ ΤΗΣ ΑΠΟ 3.2.2020 ΕΠΙΜΕΡΟΥΣ ΣΥΜΒΑΣΗΣ ΔΩΡΕΑΣ ΓΙΑ ΤΟ ΕΡΓΟ I [ΠΑΡΑΡΤΗΜΑ 5 ΤΟΥ N. 4564/2018] ΤΗΣ ΑΠΟ 6.9.2018 ΚΥΡΙΑΣ ΣΥΜΒΑΣΗΣ ΔΩΡΕΑΣ ΜΕΤΑΞΥ ΤΟΥ ΙΔΡΥΜΑΤΟΣ «ΚΟΙΝΩΦΕΛΕΣ ΙΔΡΥΜΑ ΣΤΑΥΡΟΣ Σ. ΝΙΑΡΧΟΣ» ΚΑΙ ΤΟΥ ΕΛΛΗΝΙΚΟΥ ΔΗΜΟΣΙΟΥ ΓΙΑ ΤΗΝ ΕΝΙΣΧΥΣΗ ΚΑΙ ΑΝΑΒΑΘΜΙΣΗ ΤΩΝ ΥΠΟΔΟΜΩΝ ΣΤΟΝ ΤΟΜΕΑ ΤΗΣ ΥΓΕΙΑΣ ΚΑΙ ΤΩΝ ΠΑΡΑΡΤΗΜΑΤΩΝ ΤΗΣ ΚΑΙ ΤΗΣ ΑΠΟ 13.5.2021 ΤΡΟΠΟΠΟΙΗΣΗΣ ΤΗΣ ΑΠΟ 6.9.2018 ΣΥΜΒΑΣΗΣ ΔΩΡΕΑΣ ΜΕΤΑΞΥ ΤΟΥ ΙΔΡΥΜΑΤΟΣ «ΚΟΙΝΩΦΕΛΕΣ ΙΔΡΥΜΑ ΣΤΑΥΡΟΣ Σ. ΝΙΑΡΧΟΣ» ΚΑΙ ΤΟΥ ΕΛΛΗΝΙΚΟΥ ΔΗΜΟΣΙΟΥ ΓΙΑ ΤΗΝ ΕΝΙΣΧΥΣΗ ΚΑΙ ΑΝΑΒΑΘΜΙΣΗ ΤΩΝ ΥΠΟΔΟΜΩΝ ΣΤΟΝ ΤΟΜΕΑ ΤΗΣ ΥΓΕΙΑΣ
Άρθρο πρώτο
Κύρωση της από 24.3.2021 τροποποίησης της από 3.2.2020 επιμέρους σύμβασης δωρεάς - Έργο I [Παράρτημα 5 του ν. 4564/2018] της από 6.9.2018 κύριας σύμβασης δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου για την ενίσχυση και αναβάθμιση των υποδομών στον τομέα της υγείας και των παραρτημάτων της
Άρθρο δεύτερο
Κύρωση της από 13.5.2021 τροποποίησης της από 6.9.2018 σύμβασης δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου για την ενίσχυση και αναβάθμιση των υποδομών στον τομέα της υγείας
ΜΕΡΟΣ ΔΕΥΤΕΡΟ
ΑΛΛΕΣ ΔΙΑΤΑΞΕΙΣ ΤΟΥ ΥΠΟΥΡΓΕΙΟΥ ΥΓΕΙΑΣ
ΚΕΦΑΛΑΙΟ Α’ - ΡΥΘΜΙΣΕΙΣ ΚΕΝΤΡΙΚΗΣ ΥΠΗΡΕΣΙΑΣ ΤΟΥ ΥΠΟΥΡΓΕΙΟΥ ΥΓΕΙΑΣ
Άρθρο τρίτο
Εξέταση αιτημάτων υποβολής σε ιατρικώς υποβοηθούμενη αναπαραγωγή λόγω των εκτάκτων αναγκών δημόσιας υγείας από τη διάδοση της πανδημίας του κορωνοϊού COVID-19
Άρθρο τέταρτο
Ίδρυση φορέων παροχής υπηρεσιών υγείας από κοινωφελή ιδρύματα - Αντικατάσταση του άρθρου 16 του ν. 3209/2003
Άρθρο πέμπτο
Ηλεκτρονικό Αρχείο Παροχής Υπηρεσιών Υγείας - ΒΙ - Αντικατάσταση του άρθρου 13Α του ν. 3370/2005
Άρθρο έκτο
Σύσταση θέσεων ειδικευόμενων νοσηλευτών - Προϋποθέσεις απόκτησης νοσηλευτικής ειδικότητας και εξειδίκευσης - Τροποποίηση των παρ. 16, 19 και 20 του άρθρου 58 του ν. 4690/2020, προσθήκη παρ. 21 στο άρθρο 58 του ν. 4690/2020 και παράταση ισχύος της παρ. 17 του άρθρου 58 του ν. 4690/2020
Άρθρο έβδομο
Παράταση συμβάσεων προσωπικού ΙΔΟΧ στην Κεντρική Υπηρεσία του Υπουργείου Υγείας λόγω κορωνοϊού
Άρθρο όγδοο
Σύσταση και έργο της Επιτροπής Αξιολόγησης και Αποζημίωσης Φαρμάκων Ανθρώπινης Χρήσης - Αντικατάσταση του άρθρου 247 του ν. 4512/2018
Άρθρο ένατο
Γραμματειακή Υποστήριξη της Επιτροπής Αξιολόγησης -Τροποποίηση του άρθρου 248 του ν. 4512/2018
ΚΕΦΑΛΑΙΟ Β’ - ΕΚΤΑΚΤΕΣ ΡΥΘΜΙΣΕΙΣ ΚΟΡΩΝΟΪΟΥ COVID-19
Άρθρο δέκατο
Παράταση ισχύος ρυθμίσεων του Ε.Ο.Δ.Υ. για την αντιμετώπιση εκτάκτων αναγκών λόγω του κορωνοϊού COVID-19
Άρθρο ενδέκατο
Συμβάσεις ιατρών Ε.Ο.Δ.Υ. για κάλυψη των αναγκών των Κέντρων Υποδοχής και Ταυτοποίησης και των Κέντρων Φιλοξενίας Προσφύγων και Μεταναστών
Άρθρο δωδέκατο
Παράταση συμβάσεων εργασίας Ιδιωτικού Δικαίου Ορισμένου Χρόνου του Ε.Ο.Δ.Υ. για υπηρεσίες φύλαξης και καθαριότητας και κάλυψη αναγκών εστίασης και σίτισης
Άρθρο δέκατο τρίτο
Παρατάσεις έκτακτων ρυθμίσεων λόγω της πανδημίας του κορωνοϊού COVID-19
Άρθρο δέκατο τέταρτο
Ρυθμίσεις ζητημάτων δαπανών των νοσοκομείων του Ε.Σ.Υ. των Υ.Πε. και των Κέντρων Υγείας
Άρθρο δέκατο πέμπτο
Εμβολιαστικά Κέντρα Υψηλής Δυναμικότητας - Προσθήκη στην παρ. 2 του άρθρου 45 του ν. 4790/2021
Άρθρο δέκατο έκτο
Παράταση συμβάσεων του Εθνικού Κέντρου Αιμοδοσίας (Ε.ΚΕ.Α.)
Άρθρο δέκατο έβδομο
Παράταση της θητείας των οργάνων Διοίκησης των Υγειονομικών Περιφερειών
Άρθρο δέκατο όγδοο
Παράταση χρόνου παραμονής στην υπηρεσία ιατρών Ε.Σ.Υ. - Αντικατάσταση του άρθρου 90 του ν. 4745/2020
Άρθρο δέκατο ένατο
Όροι χρήσης δοκιμασιών ταχέων μοριακών ελέγχων (rapid test) και υποχρέωση ηλεκτρονικής καταγραφής στο Εθνικό Μητρώο Ασθενών COVID-19
Άρθρο εικοστό
Σύναψη συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19»
Άρθρο εικοστό πρώτο
Διαδικασία χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς
Άρθρο εικοστό δεύτερο
Διαδικασία αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό
Άρθρο εικοστό τρίτο
Κατ’ οίκον ή εξ αποστάσεως παροχή ιατρικών υπηρεσιών των συμβεβλημένων ιατρών του Ε.Ο.Π.Υ.Υ. και ιατρών της Π.Φ.Υ. προς ασθενείς με κορωνοϊό COVID-19
Άρθρο εικοστό τέταρτο
Πρόσληψη επικουρικού ιατρικού νοσηλευτικού και λοιπού βοηθητικού προσωπικού και μετακίνηση προσωπικού των Τοπικών Μονάδων Υγείας (ΤΟ.Μ.Υ.)
Άρθρο εικοστό πέμπτο
Πρόσληψη προσωπικού Ε.Ο.Δ.Υ.
Άρθρο εικοστό έκτο
Υπερωριακή απασχόληση προσωπικού Ε.Ο.Δ.Υ.
Άρθρο εικοστό έβδομο
Διάθεση ιατρικού προσωπικού Ε.Ο.Δ.Υ. σε Μονάδες Ειδικών Λοιμώξεων
Άρθρο εικοστό όγδοο
Μετακίνηση επικουρικού προσωπικού
Άρθρο εικοστό ένατο
Παράταση συμβάσεων και καθορισμός μηνιαίας αποζημίωσης οικογενειακών ιατρών
Άρθρο τριακοστό
Παράταση ισχύος των συμβάσεων εργασίας ορισμένου χρόνου ιατρών για την αντιμετώπιση εκτάκτων αναγκών λόγω του κορωνοϊού COVID-19
Άρθρο τριακοστό πρώτο
Απασχόληση ιδιωτών ιατρών σε δημόσια νοσοκομεία για την αντιμετώπιση εκτάκτων αναγκών
Άρθρο τριακοστό δεύτερο
Μετακινήσεις προσωπικού Φορέων Παροχής Υπηρεσιών Υγείας (Φ.Π.Υ.Υ.)
Άρθρο τριακοστό τρίτο
Μετακίνηση προσωπικού ΤΟ.Μ.Υ.
Άρθρο τριακοστό τέταρτο
Αποζημίωση εθελοντικού ή αναγκαστικά διατιθέμενου ιατρικού, νοσηλευτικού και βοηθητικού προσωπικού από τον ιδιωτικό τομέα για την κάλυψη αναγκών δημόσιας υγείας
Άρθρο τριακοστό πέμπτο
Εισαγωγή μετουσιωμένης αιθυλικής αλκοόλης και δωρεάν διάθεσή της για ιατρικούς σκοπούς ή για την παρασκευή αντισηπτικών
Άρθρο τριακοστό έκτο
Μετατροπή χρήσης κλινών για την καταπολέμηση της διασποράς του κορωνοϊού COVID-19
Άρθρο τριακοστό έβδομο
Αναγκαστική διάθεση χώρων
Άρθρο τριακοστό όγδοο
Επίταξη ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19 και αποζημίωση της χρήσης του προς επίταξη εξοπλισμού
Άρθρο τριακοστό ένατο
Χρήση πλωτών μέσων για τη διακομιδή διά θαλάσσης ασθενών
Άρθρο τεσσαρακοστό
Χρήση αεροσκαφών για τη διενέργεια αεροδιακομιδών ασθενών
Άρθρο τεσσαρακοστό πρώτο
Ζητήματα δημοσίων συμβάσεων για την αντιμετώπιση του κορωνοϊού COVID-19
Άρθρο τεσσαρακοστό δεύτερο
Ανάθεση υπηρεσιών από τον Εθνικό Οργανισμό Δημόσιας Υγείας (Ε.Ο.Δ.Υ.) για την εξέταση δειγμάτων σε ιδιωτικούς παρόχους
Άρθρο τεσσαρακοστό τρίτο
Συμβάσεις δομών Πρωτοβάθμιας Φροντίδας Υγείας
Άρθρο τεσσαρακοστό τέταρτο
Διάθεση ειδικού εξοπλισμού Μ.Ε.Θ. και Μ.Α.Φ. και έκτακτη ανάπτυξη κλινών Μ.Ε.Θ. και Μ.Α.Φ. λόγω εκτάκτων αναγκών δημόσιας υγείας
Άρθρο τεσσαρακοστό πέμπτο
Διαδικασία αποδοχής δωρεών
Άρθρο τεσσαρακοστό έκτο
Προϋποθέσεις διάθεσης προϊόντων δειγματισμού
Άρθρο τεσσαρακοστό έβδομο
Διαδικασία επανέκδοσης γνωματεύσεων στο πληροφοριακό σύστημα υποβολής δαπανών του Ε.Ο.Π.Υ.Υ. e-dapy
Άρθρο τεσσαρακοστό όγδοο
Άποροι και ανασφάλιστοι ασθενείς με χρόνια νεφρική ανεπάρκεια
Άρθρο τεσσαρακοστό ένατο
Ειδικές ρυθμίσεις θεώρησης παραπεμπτικών κατά την περίοδο διάδοσης του κορωνοϊού COVID-19
Άρθρο πεντηκοστό
Διαδικασία επανέκδοσης συνταγών στο σύστημα ηλεκτρονικής συνταγογράφησης και έγκρισης φαρμάκων μέσω του Συστήματος Ηλεκτρονικής Προέγκρισης
Άρθρο πεντηκοστό πρώτο
Μηνιαίες και επαναλαμβανόμενες γνωματεύσεις χρονίως πασχόντων
Άρθρο πεντηκοστό δεύτερο
Παράταση θητείας αιρετών μελών των επιστημονικών συμβουλίων των νοσοκομείων
Άρθρο πεντηκοστό τρίτο
Αποζημίωση ιδιωτικών κλινικών και θεραπευτηρίων, που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19
Άρθρο πεντηκοστό τέταρτο
Πρόσληψη επικουρικού προσωπικού στην Κεντρική Υπηρεσία του Υπουργείου Υγείας και στο ΙΦΕΤ
Άρθρο πεντηκοστό πέμπτο
Υποχρεωτικός διαγνωστικός έλεγχος για τον κορωνοϊό COVID-19
Άρθρο πεντηκοστό έκτο
Υπηρεσίες καθαριότητας, απολύμανσης και φύλαξης του Ε.Ο.Π.Υ.Υ.
Άρθρο πεντηκοστό έβδομο
Διενέργεια εμβολιασμών κατά του κορωνοϊού COVID-19 από τον Ε.Ο.Δ.Υ.
Άρθρο πεντηκοστό όγδοο
Διάθεση αυτοδιαγνωστικής δοκιμασίας ελέγχου της νόσησης από κορωνοϊό COVID-19 - Τροποποίηση της παρ. 4 του άρθρου 2 του ν. 4790/2021
Άρθρο πεντηκοστό ένατο
Δημιουργία τμημάτων πυρηνικής ιατρικής, απεικονίσεων και ακτινοθεραπείας σε νοσοκομεία - Αντικατάσταση της παρ. 8 του άρθρου 29 του ν. 4495/2017
Άρθρο εξηκοστό
Διενέργεια δοκιμασιών ταχέων μοριακών ελέγχων (rapid test) από τους Ο.Τ.Α. α’ βαθμού - Τροποποίηση της παρ. 3 του άρθρου 98 του ν. 4796/2021
Άρθρο εξηκοστό πρώτο
Παράταση ισχύος δυνατότητας ανάθεσης από Ο.Τ.Α. α’ και β’ βαθμού δημοσίων συμβάσεων για την προμήθεια υλικών για την αντιμετώπιση της υγειονομικής κρίσης που προκλήθηκε από τον κορωνοϊό COVID-19
Άρθρο εξηκοστό δεύτερο
Δωρεές Ο.Τ.Α., Κ.Ε.Δ.Ε., ΕΝ.Π.Ε., Π.Ε.Δ. σε νοσοκομεία, λοιπές δημόσιες υγειονομικές μονάδες, Ν.Π.Δ.Δ., ιδρύματα και αστικές μη κερδοσκοπικές εταιρείες κοινωφελούς σκοπού - Τροποποίηση της παρ. 6 του άρθρου 74 του ν. 4745/2020
Άρθρο εξηκοστό τρίτο
Κατ’ οίκον εμβολιασμός
Άρθρο εξηκοστό τέταρτο
Ενίσχυση του Προγράμματος Γαλάζια Ελευθερία - Μετακινήσεις σε Εμβολιαστικά Κέντρα Υψηλής Δυναμικότητας
Άρθρο εξηκοστό πέμπτο
Διενέργεια διαγνωστικών ελέγχων νόσησης από τον κορωνοϊό COVID-19 (rapid test ή PCR) για τις ανάγκες της ελεύθερης κυκλοφορίας εντός και εκτός Ελλάδος ενόψει της τουριστικής περιόδου
Άρθρο εξηκοστό έκτο
Προμήθεια εμβολίων κατά του κορωνοϊού COVID-19 κατά το έτος 2022 για τις ανάγκες της Χώρας
Άρθρο εξηκοστό έβδομο
Καθορισμός αριθμού δόσεων πλήρως εμβολιασμένων
Άρθρο εξηκοστό όγδοο
Επιπλέον σημεία διάθεσης αυτοδιαγνωστικής δοκιμασίας ελέγχου της νόσησης από κορωνοϊό COVID-19 με κρατική μέριμνα
ΚΕΦΑΛΑΙΟ Γ’ - ΡΥΘΜΙΣΕΙΣ ΘΕΜΑΤΩΝ Ε.Ο.Π.Υ.Υ.
Άρθρο εξηκοστό ένατο
Οργανωτικά Θέματα Ε.Ο.Π.Υ.Υ.
Άρθρο εβδομηκοστό
Διατάξεις ελέγχου συνταγογράφησης Ε.Ο.Π.Υ.Υ. - Τροποποίηση της παρ. 4 του άρθρου 93 του ν. 4472/2017
Άρθρο εβδομηκοστό πρώτο
Διαδικασία κατάσχεσης εις χείρας του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.) ως τρίτου και της αναγγελίας της εκχώρησης απαιτήσεων τρίτων κατά του Ε.Ο.Π.Υ.Υ. - Προσθήκη δεύτερου και τρίτου εδαφίου στην παρ. 7 του άρθρου 33 του ν. 3918/2011
Άρθρο εβδομηκοστό δεύτερο
Ρύθμιση είσπραξης του ποσού της αυτόματης επιστροφής clawback των παρόχων υγείας του Ε.Ο.Π.Υ.Υ. - Αντικατάσταση της παρ. 3 του άρθρου 100 του ν. 4172/2013
Άρθρο εβδομηκοστό τρίτο
Ρύθμιση οφειλών από rebate και clawback των παρόχων υγείας του Ε.Ο.Π.Υ.Υ. - Αντικατάσταση του άρθρου 10 του ν. 4647/2019
Άρθρο εβδομηκοστό τέταρτο
Ρύθμιση οφειλών Κατόχων Άδειας Κυκλοφορίας Φαρμάκων προς τον Ε.Ο.Π.Υ.Υ. - Αντικατάσταση του άρθρου δωδέκατου του ν. 4737/2000
Άρθρο εβδομηκοστό πέμπτο
Μεταφορές βαρέων ασθενών - Τροποποίηση της παρ. 1 του άρθρου 31 του ν. 2072/1992
ΚΕΦΑΛΑΙΟ Δ’ - ΡΥΘΜΙΣΕΙΣ ΛΟΙΠΩΝ ΕΠΟΠΤΕΥΟΜΕΝΩΝ ΦΟΡΕΩΝ ΤΟΥ ΥΠΟΥΡΓΕΙΟΥ ΥΓΕΙΑΣ
Άρθρο εβδομηκοστό έκτο
Μετακινήσεις εκτός έδρας του προσωπικού του Ε.Κ.Α.Β. - Αντικατάσταση της παρ. 2 του άρθρου 2 της υποπαρ. Δ.9 της παρ. Δ του άρθρου 2 του ν. 4336/2015
Άρθρο εβδομηκοστό έβδομο
Μετάθεση υπαλλήλων του κλάδου Πληρωμάτων Ασθενοφόρων του Ε.Κ.Α.Β. - Τροποποίηση του άρθρου 148 του ν. 4600/2019
Άρθρο εβδομηκοστό όγδοο
Ηλεκτρονική τήρηση του Βιβλίου Ναρκωτικών από τον φαρμακοποιό
Άρθρο εβδομηκοστό ένατο
Ασυμβίβαστο μελών Διοικητικού Συμβουλίου Φαρμακευτικών Συλλόγων και Πανελληνίου Φαρμακευτικού Συλλόγου
Άρθρο ογδοηκοστό
Ειδικές ρυθμίσεις εκκαθάρισης ιδιωτικών φαρμακείων
Άρθρο ογδοηκοστό πρώτο
Δαπάνες του «Ινστιτούτου Φαρμακευτικής Έρευνας και Τεχνολογίας Μονοπρόσωπη Α.Ε.» (ΙΦΕΤ Μ.Α.Ε.)
ΚΕΦΑΛΑΙΟ Ε’ - ΡΥΘΜΙΣΕΙΣ ΖΗΤΗΜΑΤΩΝ ΙΑΤΡΙΚΟΥ ΠΡΟΣΩΠΙΚΟΥ, ΥΓΕΙΟΝΟΜΙΚΩΝ ΠΕΡΙΦΕΡΕΙΩΝ (Υ.Πε.) ΚΑΙ ΦΟΡΕΩΝ ΠΑΡΟΧΗΣ ΥΠΗΡΕΣΙΩΝ ΥΓΕΙΑΣ
Άρθρο ογδοηκοστό δεύτερο
Κατάρτιση και τροποποίηση οργανισμών νοσοκομείων
Άρθρο ογδοηκοστό τρίτο
Όργανα διοίκησης Υγειονομικών Περιφερειών και Φορέων Παροχής Υπηρεσιών Υγείας - Τροποποίηση της παρ. 3 του άρθρου 3 του ν. 3329/2005
Άρθρο ογδοηκοστό τέταρτο
Πρόσληψη επικουρικού ιατρικού, νοσηλευτικού και λοιπού βοηθητικού προσωπικού - Αντικατάσταση του άρθρου 9 του ν. 4790/2021
Άρθρο ογδοηκοστό πέμπτο
Ένταξη ειδικευμένων ιατρών ΠΕ σε θέσεις ιατρών κλάδου Ε.Σ.Υ.
Άρθρο ογδοηκοστό έκτο
Ειδικευμένοι Ιατροί κλάδου Ε.Σ.Υ. - Αντικατάσταση των παρ. 2 και 3 του άρθρου 54 του ν. 4690/2020
Άρθρο ογδοηκοστό έβδομο
Διεξαγωγή βιοϊατρικής έρευνας σε δομές υγείας
Άρθρο ογδοηκοστό όγδοο
Υποχρέωση ενημέρωσης των επαγγελματικών οργανώσεων αρμοδιότητας του Υπουργείου Υγείας και της αρμόδιας Αρχής του άρθρου 4α της παρ. 8 του π.δ. 38/2010
Άρθρο ογδοηκοστό ένατο
Αποσπάσεις νοσηλευτικού και παραϊατρικού προσωπικού - Αντικατάσταση της παρ. 7 του άρθρου 11 του ν. 3833/2010
Άρθρο ενενηκοστό
Διαδικασία υπολογισμού εκπτώσεων και ωφελημάτων δημοσίων νοσοκομείων από αγορές φαρμάκων
Άρθρο ενενηκοστό πρώτο
Σύμβαση μεταξύ του Γενικού Νοσοκομείου Κεφαλληνίας, του Ελληνικού Δημοσίου και των Εκτελεστών της διαθήκης της Μαρίας (Μάρης) Βεργωτή
ΜΕΡΟΣ ΤΡΙΤΟ
ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
ΚΕΦΑΛΑΙΟ Α’ - ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΡΟΣΤΑΣΙΑΣ ΤΟΥ ΠΟΛΙΤΗ
Άρθρο ενενηκοστό δεύτερο
Συμβάσεις υπηρεσιών καθαριότητας, απολύμανσης και φύλαξης των Κεντρικών και Περιφερειακών Υπηρεσιών του Υπουργείου Προστασίας του Πολίτη
ΚΕΦΑΛΑΙΟ Β’ - ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΑΙΔΕΙΑΣ ΚΑΙ ΘΡΗΣΚΕΥΜΑΤΩΝ
Άρθρο ενενηκοστό τρίτο
Συμβάσεις υπηρεσιών καθαριότητας, απολύμανσης και φύλαξης των κτιρίων του Υπουργείου Παιδείας και Θρησκευμάτων
Άρθρο ενενηκοστό τέταρτο
Ρυθμίσεις για τα Πρότυπα και τα Πειραματικά Σχολεία
Άρθρο ενενηκοστό πέμπτο
Mονάδα Στρατηγικού Σχεδιασμού A.E.I.
Άρθρο ενενηκοστό έκτο
Αποσπάσεις στελεχών εκπαίδευσης - Τροποποίηση του άρθρου 118 του ν. 4692/2020
Άρθρο ενενηκοστό έβδομο
Θέματα Διοικητικού Συμβουλίου του νομικού προσώπου ιδιωτικού δικαίου «Διοικούσα Επιτροπή Ισλαμικού Τεμένους Αθηνών» - Τροποποίηση του άρθρου 5 του ν. 3512/2006
ΚΕΦΑΛΑΙΟ Γ’- ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΟΛΙΤΙΣΜΟΥ ΚΑΙ ΑΘΛΗΤΙΣΜΟΥ
Άρθρο ενενηκοστό όγδοο
Κύρωση Σύμβασης μεταξύ του Ελληνικού Δημοσίου και του σωματείου «Σύλλογος οι Φίλοι της Μουσικής» - Λύση του ΜΕΟΕ
Άρθρο ενενηκοστό ένατο
Μεταφορά εργαζομένων του Μουσικού και Εκπαιδευτικού Οργανισμού Ελλάδος (ΜΕΟΕ) σε εποπτευόμενους φορείς του Υπουργείου Πολιτισμού και Αθλητισμού
Άρθρο εκατοστό
Ευθύνη εκκαθαριστή και διοικούντων του Μουσικού και Εκπαιδευτικού Οργανισμού Ελλάδος (ΜΕΟΕ)
Άρθρο εκατοστό πρώτο
Ρύθμιση θεμάτων Οργανισμού Μεγάρου Μουσικής Αθηνών
Άρθρο εκατοστό δεύτερο
Ρυθμίσεις για το Εθνικό Μουσείο Σύγχρονης Τέχνης - Τροποποίηση της παρ. 1 του άρθρου 2 του ν. 2557/1997
ΚΕΦΑΛΑΙΟ Δ’ ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΔΙΚΑΙΟΣΥΝΗΣ
Άρθρο εκατοστό τρίτο
Υποβολή αίτησης επαναπροσδιορισμού υποθέσεων του άρθρου 1 του ν. 4745/2020 - Μη υπολογισμός προθεσμιών των άρθρων 4Η, 4ΙΑ, 4ΙΣΤ και 4ΙΖ του ν. 3869/2010 κατά το χρονικό διάστημα από 1η έως 31η Αυγούστου
Άρθρο εκατοστό τέταρτο
Συναινετική εγγραφή, ανάκληση, εξάλειψη και μεταρρύθμιση προσημείωσης υποθήκης
Άρθρο εκατοστό πέμπτο
Διατάξεις για την επαναλειτουργία των πολιτικών δικαστηρίων
Άρθρο εκατοστό έκτο
Διατάξεις για την επαναλειτουργία των ποινικών δικαστηρίων
Άρθρο εκατοστό έβδομο
Ειδική δικονομική ρύθμιση για το Συμβούλιο της Επικρατείας, το Ελεγκτικό Συνέδριο και τα τακτικά διοικητικά δικαστήρια
ΚΕΦΑΛΑΙΟ Ε’- ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΕΡΙΒΑΛΛΟΝΤΟΣ ΚΑΙ ΕΝΕΡΓΕΙΑΣ
Άρθρο εκατοστό όγδοο
Ρυθμίσεις για την εταιρεία ΔΕΠΑ Υποδομών - Τροποποίηση των άρθρων 2, 80Γ, 88 του ν. 4001/2011
ΚΕΦΑΛΑΙΟ ΣΤ’- ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΥΠΟΔΟΜΩΝ ΚΑΙ ΜΕΤΑΦΟΡΩΝ
Άρθρο εκατοστό ένατο
Ρύθμιση καταβολής δαπανών της εταιρείας «ΑΤΤΙΚΟ ΜΕΤΡΟ Α.Ε.» για τόκους δανείων και προμήθειες εγγύησης για δάνεια από την Ευρωπαϊκή Τράπεζα Επενδύσεων
Άρθρο εκατοστό δέκατο
Έκδοση οικοδομικών αδειών για την κατασκευή κτιριακών έργων και εγκαταστάσεων σιδηροδρομικού ενδιαφέροντος (ΕΡΓΑ ΟΣΕ Α.Ε.)
Άρθρο εκατοστό ενδέκατο
Ρυθμίσεις θεμάτων αναγκαστικών απαλλοτριώσεων για τις ανάγκες κατασκευής δημοσίων έργων εθνικής σημασίας που εκτελούνται από την «ΕΡΓΟΣΕ Α.Ε.» - Τροποποίηση του άρθρου 3 του ν. 2882/2001
Άρθρο εκατοστό δωδέκατο
Απαλλοτριώσεις για την κατασκευή σιδηροδρομικών έργων της εταιρείας «ΕΡΓΑ ΟΣΕ Α.Ε.» - Τροποποίηση του άρθρου 7Α του ν. 2882/2001
Άρθρο εκατοστό δέκατο τρίτο
Σιδηροδρομικά έργα - Επέμβαση σε δάση, δασικές εκτάσεις και σε δημόσιες χορτολιβαδικές και βραχώδεις εκτάσεις του άρθρου 3 του ν. 998/1979 - Τροποποίηση του άρθρου 45 του ν. 998/1979
Άρθρο εκατοστό δέκατο τέταρτο
Ανανέωση της σύμβασης χορήγησης αποκλειστικού δικαιώματος παροχής υπηρεσιών ύδρευσης και αποχέτευσης μεταξύ Ελληνικού Δημοσίου και Ε.ΥΔ.Α.Π. Α.Ε.
Άρθρο εκατοστό δέκατο πέμπτο
Εκτέλεση επειγουσών εργασιών μικρής κλίμακας και αποκατάστασης επισκευής βλαβών στα δίκτυα ύδρευσης και αποχέτευσης
ΚΕΦΑΛΑΙΟ Ζ’ - ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΑΓΡΟΤΙΚΗΣ ΑΝΑΠΤΥΞΗΣ ΚΑΙ ΤΡΟΦΙΜΩΝ
Άρθρο εκατοστό δέκατο έκτο
Παράταση προθεσμιών σχετικά με τη λειτουργία αγροτικών συνεταιρισμών
ΚΕΦΑΛΑΙΟ Η’- ΑΛΛΕΣ ΔΙΑΤΑΞΕΙΣ
Άρθρο εκατοστό δέκατο έβδομο
Παράταση προθεσμιών σχετικά με τη λειτουργία αστικών συνεταιρισμών - Προσθήκη εδαφίων στην παρ. 2 του άρθρου 5 του ν. 1667/1986
Άρθρο εκατοστό δέκατο όγδοο
Συμβάσεις υπηρεσιών φύλαξης και καθαριότητας των κτιρίων των υπηρεσιών του Υπουργείου Οικονομικών και της Ανεξάρτητης Αρχής Δημοσίων Εσόδων
Άρθρο εκατοστό δέκατο ένατο
Ανανέωση συμβάσεων εργασίας προσωπικού Ιδιωτικού Δικαίου Ορισμένου Χρόνου Τομέων Αποκατάστασης Επιπτώσεων Φυσικών Καταστροφών της Γενικής Γραμματείας Υποδομών του Υπουργείου Υποδομών και Μεταφορών
Άρθρο εκατοστό εικοστό
Παράταση συμβάσεων εργασίας προσωπικού Ιδιωτικού Δικαίου Ορισμένου Χρόνου του Υπουργείου Μετανάστευσης και Ασύλου
Άρθρο εκατοστό εικοστό πρώτο
Λήψη μέτρων μετά την επαναλειτουργία των δομών καλλιτεχνικής εκπαίδευσης
ΜΕΡΟΣ ΤΕΤΑΡΤΟ
ΕΝΑΡΞΗ ΙΣΧΥΟΣ
Άρθρο εκατοστό εικοστό δεύτερο
Έναρξη ισχύος
ΜΕΡΟΣ ΠΡΩΤΟ
ΚΥΡΩΣΗ ΤΗΣ ΑΠΟ 24.3.2021 ΤΡΟΠΟΠΟΙΗΣΗΣ ΤΗΣ ΑΠΟ 3.2.2020 ΕΠΙΜΕΡΟΥΣ ΣΥΜΒΑΣΗΣ ΔΩΡΕΑΣ ΓΙΑ ΤΟ ΕΡΓΟ I [ΠΑΡΑΡΤΗΜΑ 5 ΤΟΥ N. 4564/2018] ΤΗΣ ΑΠΟ 6.9.2018 ΚΥΡΙΑΣ ΣΥΜΒΑΣΗΣ ΔΩΡΕΑΣ ΜΕΤΑΞΥ ΤΟΥ ΙΔΡΥΜΑΤΟΣ «ΚΟΙΝΩΦΕΛΕΣ ΙΔΡΥΜΑ ΣΤΑΥΡΟΣ Σ. ΝΙΑΡΧΟΣ» ΚΑΙ ΤΟΥ ΕΛΛΗΝΙΚΟΥ ΔΗΜΟΣΙΟΥ ΓΙΑ ΤΗΝ ΕΝΙΣΧΥΣΗ ΚΑΙ ΑΝΑΒΑΘΜΙΣΗ ΤΩΝ ΥΠΟΔΟΜΩΝ ΣΤΟΝ ΤΟΜΕΑ ΤΗΣ ΥΓΕΙΑΣ ΚΑΙ ΤΩΝ ΠΑΡΑΡΤΗΜΑΤΩΝ ΤΗΣ ΚΑΙ ΤΗΣ ΑΠΟ 13.5.2021 ΤΡΟΠΟΠΟΙΗΣΗΣ ΤΗΣ ΑΠΟ 6.9.2018 ΣΥΜΒΑΣΗΣ ΔΩΡΕΑΣ ΜΕΤΑΞΥ ΤΟΥ ΙΔΡΥΜΑΤΟΣ «ΚΟΙΝΩΦΕΛΕΣ ΙΔΡΥΜΑ ΣΤΑΥΡΟΣ Σ. ΝΙΑΡΧΟΣ» ΚΑΙ ΤΟΥ ΕΛΛΗΝΙΚΟΥ ΔΗΜΟΣΙΟΥ ΓΙΑ ΤΗΝ ΕΝΙΣΧΥΣΗ ΚΑΙ ΑΝΑΒΑΘΜΙΣΗ ΤΩΝ ΥΠΟΔΟΜΩΝ ΣΤΟΝ ΤΟΜΕΑ ΤΗΣ ΥΓΕΙΑΣ
Άρθρο πρώτο
Κύρωση της από 24.3.2021 τροποποίησης της από 3.2.2020 επιμέρους Σύμβασης Δωρεάς - Έργο I της από 6.9.2018 κύριας σύμβασης δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου για την ενίσχυση και αναβάθμιση των υποδομών στον τομέα της υγείας και των Παραρτημάτων της
Κυρώνεται και αποκτά ισχύ νόμου η από 24.3.2021 τροποποίηση της από 3.2.2020 επιμέρους σύμβασης δωρεάς για το Έργο I [Παράρτημα 5 του ν. 4564/2018] της από 6.9.2018 Σύμβασης Δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου για την ενίσχυση και αναβάθμιση των υποδομών στον τομέα της υγείας, η οποία επιμέρους σύμβαση κυρώθηκε με τον ν. 4667/2020 (Α’ 38), καθώς και τα συνημμένα σε αυτή Παραρτήματα, που υπεγράφησαν μεταξύ των ανωτέρω μερών για την υλοποίηση της δωρεάς του Ιδρύματος, το κείμενο των οποίων έχει ως ακολούθως:
Άρθρο δεύτερο
Κύρωση της από 13.5.2021 τροποποίησης της από 6.9.2018 σύμβασης δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου για την ενίσχυση και αναβάθμιση των υποδομών στον τομέα της υγείας
Κυρώνεται και αποκτά ισχύ νόμου, η από 13.5.2021 τροποποίηση της από 6.9.2018 Σύμβασης Δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου, για την ενίσχυση και αναβάθμιση των υποδομών στον τομέα της υγείας, για την υλοποίηση της δωρεάς του Ιδρύματος, το κείμενο της οποίας έχει ως ακολούθως:
ΜΕΡΟΣ ΔΕΥΤΕΡΟ
ΑΛΛΕΣ ΔΙΑΤΑΞΕΙΣ ΤΟΥ ΥΠΟΥΡΓΕΙΟΥ ΥΓΕΙΑΣ 
ΚΕΦΑΛΑΙΟ Α’ - ΡΥΘΜΙΣΕΙΣ ΚΕΝΤΡΙΚΗΣ ΥΠΗΡΕΣΙΑΣ ΤΟΥ ΥΠΟΥΡΓΕΙΟΥ ΥΓΕΙΑΣ
Άρθρο τρίτο
Εξέταση αιτημάτων υποβολής σε ιατρικώς υποβοηθούμενη αναπαραγωγή λόγω των εκτάκτων αναγκών δημόσιας υγείας από τη διάδοση της πανδημίας του κορωνοϊού COVID-19
1. Για χρονικό διάστημα δύο (2) ετών από τη δημοσίευση του παρόντος, με απόφαση του Υπουργού Υγείας, μετά από αιτιολογημένη σύμφωνη γνώμη της Εθνικής Αρχής Ιατρικώς Υποβοηθούμενης Αναπαραγωγής, το κατά το άρθρο 4 του ν. 3305/2005 (Α’ 17) ηλικιακό όριο της επιτρεπτής διενέργειας υποβοηθούμενης αναπαραγωγής σε περίπτωση που το υποβοηθούμενο πρόσωπο είναι γυναίκα, δύναται να προσαυξάνεται κατά δύο (2) έτη, δηλαδή μέχρι το πεντηκοστό δεύτερο (52ο) έτος της ηλικίας συμπληρωμένο.
2. Εκκρεμή αιτήματα φυσικών προσώπων που έχουν ήδη συμπληρώσει το όριο φυσικής ικανότητας αναπαραγωγής του άρθρου 4 του ν. 3305/2005 εξετάζονται κατά προτεραιότητα από το Εποπτικό Συμβούλιο και την Εκτελεστική Επιτροπή της Εθνικής Αρχής Ιατρικώς Υποβοηθούμενης Αναπαραγωγής.
3. Στο πλαίσιο της απόφασης του Υπουργού Υγείας της παρ. 1, μετά από αιτιολογημένη σύμφωνη γνώμη της Εθνικής Αρχής Ιατρικώς Υποβοηθούμενης Αναπαραγωγής δύναται να ρυθμίζεται και κάθε συναφές ζήτημα ή εκκρεμές ενώπιον της Εθνικής Αρχής Ιατρικώς Υποβοηθούμενης Αναπαραγωγής αίτημα, του οποίου η εξέταση δεν έλαβε χώρα λόγω περιορισμών που οφείλονται στην πανδημία του κορωνοϊού COVID-19.
Άρθρο τέταρτο
Ίδρυση φορέων παροχής υπηρεσιών υγείας από κοινωφελή ιδρύματα - Αντικατάσταση του άρθρου 16 του ν. 3209/2003
Το άρθρο 16 του ν. 3209/2003 (Α’ 304) αντικαθίσταται ως εξής:
«Άρθρο 16
Ίδρυση φορέων παροχής υπηρεσιών πρωτοβάθμιας φροντίδας υγείας από κοινωφελή ιδρύματα
Κοινωφελή ιδρύματα που διέπονται από τον ν. 4182/2013 (Α’ 185) και περιλαμβάνουν στους σκοπούς τους την παροχή υπηρεσιών υγείας, δύνανται να ιδρύουν φορείς παροχής υπηρεσιών πρωτοβάθμιας φροντίδας υγείας, οι οποίοι είναι μη κερδοσκοπικού χαρακτήρα και εξαιρούνται από την κατά τον ν. 4182/2013 εποπτεία του Υπουργείου Οικονομικών.
Για τους όρους, τις προϋποθέσεις, τις προδιαγραφές λειτουργίας των ως άνω φορέων, τη διαδικασία αδειοδότησης, την άσκηση ελέγχου και την επιβολή διοικητικών κυρώσεων και προστίμων, εφαρμόζονται, κατ’ αναλογία, οι ισχύουσες διατάξεις για τους ιδιωτικούς φορείς παροχής πρωτοβάθμιας φροντίδας υγείας του άρθρου 13 του ν. 2071/1992 (Α’ 123).».
Άρθρο πέμπτο
Ηλεκτρονικό Αρχείο Παροχής Υπηρεσιών Υγείας - ΒΙ - Αντικατάσταση του άρθρου 13Α του ν. 3370/2005
Το άρθρο 13Α του ν. 3370/2005 (Α’ 176) αντικαθίσταται ως εξής:
«Άρθρο 13Α
Σύστημα αρχειοθέτησης «Ηλεκτρονικό αρχείο παροχής υπηρεσιών υγείας - BI»
1. Το Υπουργείο Υγείας, ως Υπεύθυνος Επεξεργασίας, για την εκπλήρωση της αποστολής του, η οποία συνίσταται στην προάσπιση, προστασία και προαγωγή της υγείας του πληθυσμού, μέσω του προγραμματισμού και της υλοποίησης πολιτικών δημόσιας υγείας, συμπεριλαμβανομένων των αναγκών αντιμετώπισης επιδημιών και διασυνοριακών απειλών κατά της δημόσιας υγείας, της διασφάλισης της καθολικής και ισότιμης πρόσβασης στην παροχή ποιοτικά και ποσοτικά επαρκών υπηρεσιών υγειονομικής φροντίδας από το Εθνικό Σύστημα Υγείας, καθώς επίσης και στη ρύθμιση της λειτουργίας και την άσκηση εποπτείας στους φορείς υγειονομικής φροντίδας του ιδιωτικού τομέα, συστήνει σύστημα αρχειοθέτησης με την επωνυμία «Ηλεκτρονικό αρχείο παροχής υπηρεσιών υγείας - ΒΙ», στο πλαίσιο του έργου «Σύστημα διαχείρισης και επιχειρηματικής ευφυΐας Ε.Σ.Υ.».
2. Στο σύστημα αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ», συλλέγονται και τυγχάνουν περαιτέρω επεξεργασίας πληροφορίες, οι οποίες είναι αναγκαίες για την εκπλήρωση της αποστολής του Υπουργείου Υγείας και ιδίως:
(α) Ψευδωνυμοποιημένα αναλυτικά στοιχεία, τα οποία κρίνονται απαραίτητα για την επιδημιολογική επιτήρηση όλων των μεταδιδόμενων και μη μεταδιδόμενων νοσημάτων, τις διαγνώσεις, την ιατροφαρμακευτική περίθαλψη, τις γεννήσεις και τους θανάτους ανά αιτία, τον μητρικό θηλασμό, τους τοκετούς, τις αμβλώσεις, την υγεία και την ιατροφαρμακευτική περίθαλψη των νεογέννητων, τις συγγενείς ανωμαλίες, τα σύνδρομα και τα σπάνια νοσήματα, την υποβοηθούμενη αναπαραγωγή, την άνοια, τον επιπολασμό του σακχαρώδη διαβήτη και τις διενεργούμενες θεραπευτικές ή μη πράξεις στα Εξωτερικά Διαβητολογικά Ιατρεία και τα Διαβητολογικά Κέντρα.
(β) Συγκεντρωτικά στοιχεία για τα εθνικά αποθέματα εμβολίων, τη διάθεση και την κατανάλωση εμβολίων ανά μονάδα υγείας, συγκεντρωτικά στοιχεία για τη σύσταση, οργάνωση και λειτουργία των κέντρων πρόληψης της εξάρτησης και των διαφόρων μονάδων αντιμετώπισης εξαρτήσεων, καθώς και των Μονάδων Ψυχικής Υγείας του ν. 2716/1999 (Α’ 96), στοιχεία εργαζομένων, ωφελουμένων και διενεργούμενων θεραπευτικών ή μη πράξεων, καθώς και οικονομικά στοιχεία των δομών αυτών.
(γ) Συγκεντρωτικά στοιχεία των προσώπων που εγγράφονται σε και αποχωρούν από κάθε οικογενειακό ιατρό μέσα στο χρονικό διάστημα του έτους.
(δ) Συγκεντρωτικά στοιχεία για τη συνταγογράφηση φαρμάκων ανά σκεύασμα, ανά μήνα, ανά έτος, ανά περιφερειακή ενότητα, ανά νοσοκομείο, ανά ιδιωτική κλινική, ανά δημόσια δομή παροχής υπηρεσιών υγείας και ανά ιατρό.
(ε) Αναλυτικά στοιχεία για τους επαγγελματίες υγείας, καθώς και για το προσωπικό που υπηρετεί στα νοσοκομεία και τις δημόσιες δομές παροχής υπηρεσιών πρωτοβάθμιας φροντίδας υγείας του Πρωτοβάθμιου Εθνικού Δικτύου Υγείας, ανά βαθμίδα ιατρού και ανά εκπαιδευτικό επίπεδο και ειδικότητα, με στοιχεία ταυτοποίησης για κάθε εργαζόμενο.
(στ) Αναλυτικά ψευδωνυμοποιημένα στοιχεία σχετικά με την κίνηση των ασθενών στις μονάδες παροχής υπηρεσιών υγείας του δημόσιου και του ιδιωτικού τομέα, ανά δημογραφικά χαρακτηριστικά, ασφαλιστικό φορέα, κλινική, τύπο διάγνωσης, κλειστό ενοποιημένο νοσήλιο (ΚΕΝ), φάρμακα, ιατρικές πράξεις και το συγκεντρωτικό κόστος νοσηλείας.
(ζ) Συγκεντρωτικά στοιχεία σχετικά με τις κλίνες Μονάδων Εντατικής Θεραπείας (ΜΕΘ), Μονάδων Αυξημένης Φροντίδας (ΜΑΦ), Μονάδων Εντατικής Νοσηλείας Νεογνών (ΜΕΝΝ), Ειδικών Μονάδων (όπως Μονάδων Εμφραγμάτων, Μονάδων Εγκαυμάτων), ανά μονάδα παροχής υπηρεσιών υγείας του δημόσιου και του ιδιωτικού τομέα. Από το χρονικό σημείο υλοποίησης της συλλογής των στοιχείων αυτών, η πιστοποίηση για την έλλειψη διαθέσιμης κλίνης στις δημόσιες δομές γίνεται από το «Ηλεκτρονικό αρχείο παροχής υπηρεσιών υγείας - ΒΙ» και η συλλογή των σχετικών πληροφοριών διενεργείται σε καθημερινή βάση για κάθε σχετικό περιστατικό, με τη χρήση ψευδωνυμοποίησης. Για τις ανάγκες της πιστοποίησης αυτής, οι πάροχοι υπηρεσιών υγείας του δημόσιου και του ιδιωτικού τομέα υποχρεούνται να τροφοδοτούν σε καθημερινή βάση το «Ηλεκτρονικό αρχείο παροχής υπηρεσιών υγείας - ΒΙ».
(η) Αναλυτικά συγκεντρωτικά στοιχεία, ανά μήνα, για τις αγορές και καταναλώσεις φαρμάκων ανά θεραπευτική κατηγορία/δραστική ουσία, ανά μονάδα παροχής υπηρεσιών υγείας του δημόσιου και του ιδιωτικού τομέα.
3. Κάθε φορέας του ιδιωτικού ή του δημοσίου τομέα, είτε αυτός εποπτεύεται από το Υπουργείο Υγείας είτε από άλλο Υπουργείο, ο οποίος επεξεργάζεται στοιχεία, τα οποία εμπίπτουν στους σκοπούς σύστασης και λειτουργίας του συστήματος αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ» του Υπουργείου Υγείας, υποχρεούται, είτε με βάση τις πάγιες διαδικασίες είτε μετά από υποβολή σχετικού αιτήματος από την κατά περίπτωση αρμόδια Υπηρεσία του Υπουργείου Υγείας, να τα χορηγεί αμελλητί, εφάπαξ ή περιοδικά, σε ηλεκτρονική και κωδικοποιημένη μορφή, η οποία καθιστά δυνατή την επεξεργασία τους, σύμφωνα με τα διαλαμβανόμενα στο σχετικό αίτημα.
4. Για την εκπλήρωση της αποστολής του Υπουργείου Υγείας, οι υπηρεσίες του Υπουργείου δύνανται να έχουν πρόσβαση στις πληροφορίες, που συλλέγονται και τηρούνται στο σύστημα αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ», στο πλαίσιο των αρμοδιοτήτων τους, όπως αυτές καθορίζονται από το π.δ. 121/2017 (Α’ 148) και κάθε άλλη σχετική ρύθμιση. Κάθε Υγειονομική Περιφέρεια έχει πρόσβαση στα αναλυτικά και τα συγκεντρωτικά στοιχεία, τα οποία αναφέρονται σε αυτήν ή τις εποπτευόμενες Μονάδες Υγείας της. Με την απόφαση του Υπουργού Υγείας, που αναφέρεται στην παρ. 10, δύναται να παρέχεται η δυνατότητα σε κάθε Υγειονομική Περιφέρεια να έχει πρόσβαση στα αναλυτικά και συγκεντρωτικά στοιχεία και των λοιπών Υγειονομικών Περιφερειών. Κάθε μονάδα παροχής υπηρεσιών υγείας έχει πρόσβαση μόνο στα στοιχεία, τα οποία αναφέρονται στην ίδια. Εποπτευόμενοι από το Υπουργείο Υγείας φορείς ή άλλοι φορείς του Δημοσίου ή διεθνείς οργανισμοί, κατά τον λόγο της αρμοδιότητάς τους, δύνανται να λαμβάνουν από το σύστημα αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ» ψευδωνυμοποιημένες ή ανωνυμοποιημένες πληροφορίες, από τις οποίες δεν μπορεί να προκύψει άμεση ή έμμεση ταυτοποίηση των ενδιαφερομένων υποκειμένων, για σκοπούς που καθιστούν την εν λόγω επεξεργασία (διαβίβαση) απαραίτητη για λόγους ουσιαστικού δημόσιου συμφέροντος. Η πρόσβαση στις πληροφορίες, που συλλέγονται και τηρούνται στο σύστημα αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ», διασφαλίζεται από την Αυτοτελή Διεύθυνση Ηλεκτρονικής Διακυβέρνησης του Υπουργείου Υγείας, μετά από γνώμη του Υπεύθυνου Προστασίας Δεδομένων (DPO) του Υπουργείου Υγείας.
5. Ως στοιχείο ταυτοποίησης κάθε ασθενούς τηρείται μοναδικός κωδικός, ο οποίος προκύπτει με κατάλληλη επεξεργασία (κωδικοποίηση) του ΑΜΚΑ και αποσκοπεί στην πλήρη παρεμπόδιση της εξακρίβωσης της ταυτότητας των υποκειμένων με την χρήση κατάλληλων τεχνικών ψευδωνυμοποίησης. Οι εν λόγω τεχνικές ψευδωνυμοποίησης διασφαλίζουν την ανωνυμία του ασθενούς σε κεντρικό επίπεδο, καθόσον το Υπουργείο Υγείας δύναται να έχει πρόσβαση μόνο σε ψευδωνυμοποιημένες πληροφορίες, από τις οποίες δεν μπορούν πλέον να προσδιορισθούν τα υποκείμενα των δεδομένων.
6. Ο χρόνος τήρησης των πληροφοριών, οι οποίες συλλέγονται και τυγχάνουν επεξεργασίας στο σύστημα αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ», προσδιορίζεται στα είκοσι (20) έτη. Μετά το πέρας της εικοσαετίας είναι δυνατή η τήρηση όλων ή ορισμένων από τις εν λόγω πληροφορίες για σκοπούς που συνδέονται άμεσα με την αποστολή του Υπουργείου Υγείας, λαμβανομένου υπόψη και του Κανονισμού (ΕΚ) 1338/2008 του Ευρωπαϊκού Κοινοβουλίου και του Συμβουλίου της 16ης Δεκεμβρίου 2008 (L 354) σχετικά με τις κοινοτικές στατιστικές στους τομείς της δημόσιας υγείας και της υγείας και ασφάλειας στην εργασία, για άλλους σκοπούς αρχειοθέτησης προς το δημόσιο συμφέρον, για σκοπούς επιστημονικής ή ιστορικής έρευνας ή για στατιστικούς σκοπούς, σύμφωνα με την περ. (ε) της παρ. 1 του άρθρου 5 και την παρ. 1 του άρθρου 89 του Κανονισμού (ΕΕ) 2016/679 του Ευρωπαϊκού Κοινοβουλίου και του Συμβουλίου, της 27ης Απριλίου 2016 (Γενικός Κανονισμός Προστασίας Δεδομένων - ΓΚΠΔ) (L 119) και υπό την προϋπόθεση της εφαρμογής κατάλληλων τεχνικών και οργανωτικών μέτρων για τη διασφάλιση των δικαιωμάτων και ελευθεριών των υποκειμένων των δεδομένων.
7. Για τη σύσταση και λειτουργία του συστήματος αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ», το Υπουργείο Υγείας, ως Υπεύθυνος Επεξεργασίας, σχεδιάζει και λειτουργεί σχετικό Πληροφοριακό Σύστημα. Είναι δυνατή η εκτέλεση επεξεργασίας για λογαριασμό του Υπουργείου Υγείας από έναν ή περισσότερους Εκτελούντες την Επεξεργασία, στους οποίους δύνανται να ανατεθούν ο σχεδιασμός, η υλοποίηση, η ανάπτυξη, η επεξεργασία υπό συνθήκες που διασφαλίζουν την ακεραιότητα, την εμπιστευτικότητα και τη διαθεσιμότητα των δεδομένων, ιδίως με τη χρήση κατάλληλων και ισχυρών τεχνικών ψευδωνυμοποίησης ή/και κρυπτογράφησης, η διαδικασία ενημέρωσης του «Ηλεκτρονικού αρχείου παροχής υπηρεσιών υγείας - ΒΙ», και κάθε άλλο θέμα σχετικά με την πλήρωση των σκοπών της παρ. 1. Στο πλαίσιο αυτό, κάθε Εκτελών την Επεξεργασία για λογαριασμό του Υπουργείου Υγείας επιφορτίζεται με όλες τις υποχρεώσεις, που θέτουν για τον εκτελούντα την επεξεργασία οι διατάξεις του ΓΚΠΔ και, ιδίως το άρθρο 28 του ΓΚΠΔ, οι διατάξεις του ν. 4624/2019 (Α’ 137), και κάθε άλλη σχετική ρύθμιση για την προστασία των δεδομένων προσωπικού χαρακτήρα.
8. Τα πρόσωπα, τα οποία, υπό την άμεση εποπτεία του Υπουργείου Υγείας, ως Υπευθύνου Επεξεργασίας, ή ενδεχόμενου Εκτελούντος την Επεξεργασία είναι εξουσιοδοτημένα να επεξεργάζονται τις πληροφορίες, που περιέχονται στο σύστημα αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ», δεσμεύονται από την τήρηση του απορρήτου ή της εμπιστευτικότητας σχετικά με την εκτέλεση των εν λόγω καθηκόντων τους, σύμφωνα με τις οικείες διατάξεις, ιδίως του ν. 4624/2019, του Κώδικα Ιατρικής Δεοντολογίας, του Υπαλληλικού Κώδικα και του Ποινικού Κώδικα.
9. Το Υπουργείο Υγείας, ως Υπεύθυνος Επεξεργασίας, επιτρέπεται να δημοσιεύει ή να χορηγεί έναντι τιμήματος, συνδρομής ή ειδικού παραβόλου στατιστικής φύσεως συγκεντρωτικά στοιχεία, από τα οποία δεν μπορούν πλέον να προσδιορισθούν τα υποκείμενα των δεδομένων και τα οποία προέρχονται από τη λειτουργία του συστήματος αρχειοθέτησης «Ηλεκτρονικό αρχείο παροχής υπηρεσιών υγείας - ΒΙ», για σκοπούς επιστημονικής ή ιστορικής έρευνας ή για στατιστικούς σκοπούς.
10. Με κοινή απόφαση των Υπουργών Υγείας και Ψηφιακής Διακυβέρνησης ρυθμίζονται, ειδικότερα, τεχνικά ή λεπτομερειακά θέματα για τη σύσταση και λειτουργία του συστήματος αρχειοθέτησης του «Ηλεκτρονικού αρχείου παροχής υπηρεσιών υγείας - ΒΙ», για το περιεχόμενο του εν λόγω συστήματος αρχειοθέτησης, τη συλλογή, την τήρηση και κάθε περαιτέρω επεξεργασία στοιχείων και δεδομένων που καταχωρούνται σε αυτό, για κάθε οργανωτικό και τεχνικό μέτρο για την ασφάλεια της επεξεργασίας των δεδομένων, συμπεριλαμβανομένης της ταυτοποίησης των προσώπων που έχουν πρόσβαση στις πληροφορίες του εν λόγω συστήματος αρχειοθέτησης, της καταγραφής των δεδομένων κάθε χρήστη που εισέρχεται στο σύστημα, για τη χρήση τεχνικών ανωνυμοποίησης, ψευδωνυμοποίησης και κρυπτογράφησης, για θέματα οργάνωσης και διαχείρισής του με βάση τους σκοπούς σύστασης και λειτουργίας του, για τους αποδέκτες των δεδομένων, τους ακριβείς όρους της διάθεσης στατιστικής φύσεως συγκεντρωτικών στοιχείων, από τα οποία δεν μπορούν πλέον να προσδιορισθούν τα υποκείμενα των δεδομένων, και για το ύψος του τιμήματος, της συνδρομής ή του παραβόλου για τη διάθεση αυτή, καθώς και για κάθε άλλο ειδικότερο θέμα.
11. Ο Υπεύθυνος Προστασίας Δεδομένων (DPO) του Υπουργείου Υγείας, ως Υπεύθυνος Επεξεργασίας, παρακολουθεί τη συμμόρφωση της σύστασης και λειτουργίας του συστήματος αρχειοθέτησης του «Ηλεκτρονικού αρχείου παροχής υπηρεσιών υγείας - ΒΙ» προς τις διατάξεις του ΓΚΠΔ και κάθε άλλης ρύθμισης για την προστασία του ατόμου έναντι της επεξεργασίας δεδομένων προσωπικού χαρακτήρα, με τη συνεργασία των Υπευθύνων Προστασίας Δεδομένων (DPO) των Εκτελούντων την Επεξεργασία, εφόσον υπάρχουν.
Άρθρο έκτο
Σύσταση θέσεων ειδικευόμενων νοσηλευτών - Προϋποθέσεις απόκτησης νοσηλευτικής ειδικότητας και εξειδίκευσης - Τροποποίηση των παρ. 16, 19 και 20 του άρθρου 58 του ν. 4690/2020, προσθήκη παρ. 21 στο άρθρο 58 του ν. 4690/2020 και παράταση ισχύος της παρ. 17 του άρθρου 58 του ν. 4690/2020
1. Η παρ. 16 του άρθρου 58 του ν. 4690/2020 (Α’ 104) αντικαθίσταται ως εξής:
«16. Για τη χρονική περίοδο λήψεως νοσηλευτικής ειδικότητας 2020-2021, ο συνολικός αριθμός των θέσεων των ειδικευομένων νοσηλευτών της παρ. 12, κατανέμεται σε χίλιες τετρακόσιες τριάντα πέντε (1.435) θέσεις ειδικευόμενων επείγουσας και εντατικής νοσηλευτικής, διακόσιες δέκα πέντε (215) θέσεις ειδικευόμενων νοσηλευτικής ψυχικής υγείας και εξακόσιες (600) θέσεις ειδικευόμενων νοσηλευτικής δημόσιας υγείας/κοινοτικής νοσηλευτικής. Για την εν λόγω χρονική περίοδο, η κατανομή των θέσεων των ειδικευόμενων νοσηλευτών στην ειδικότητα της επείγουσας και εντατικής νοσηλευτικής ορίζεται με την απόφαση της παρ. 18, ενώ των θέσεων των ειδικευόμενων νοσηλευτών στην ειδικότητα της νοσηλευτικής δημόσιας υγείας/κοινοτικής νοσηλευτικής σύμφωνα με τον πίνακα 1 του Παραρτήματος. Από την 1η.7.2021, με απόφαση του Υπουργού Υγείας γίνεται η κατανομή των ως άνω διακοσίων δέκα πέντε (215) θέσεων ειδικευομένων ψυχικής υγείας ανά Υ.Πε και Νοσοκομεία. Με την ίδια απόφαση, οι θέσεις ειδικευόμενων επείγουσας και εντατικής νοσηλευτικής και οι θέσεις ειδικευόμενων νοσηλευτικής δημόσιας υγείας/κοινοτικής νοσηλευτικής που παραμένουν ακάλυπτες κατά την ως άνω ημερομηνία, αναδιανέμονται στις λοιπές ειδικότητες της περ. α’ της παρ. 1 και κατανέμονται αντίστοιχα ανά Υ.Πε και νοσοκομεία.».
2. H παρ. 19 του άρθρου 58 του ν. 4690/2020 αντικαθίσταται ως εξής:
«19. Οι νοσηλευτικές ειδικότητες δύνανται να απονέμονται σε νοσηλευτές μέλη ΔΕΠ και σε νοσηλευτές «Συντονιστές Εκπαίδευσης» και «Αναπληρωτές Συντονιστές Εκπαίδευσης» των ειδικευομένων νοσηλευτών, με συναφές γνωστικό αντικείμενο. Η απονομή της ειδικότητας γίνεται με απόφαση του Διοικητή της οικείας Υ.Πε., μετά από αίτηση του ενδιαφερομένου.».
3. Η παρ. 20 του άρθρου 58 του ν. 4690/2020 αντικαθίσταται ως εξής:
«20. Από την έναρξη ισχύος του παρόντος καταργούνται το άρθρο 5 του ν. 1579/1985 (Α’ 165), εξαιρουμένων των παρ. 1, 2 περ. Α και παρ. 8 που παραμένουν σε ισχύ, η παρ. 2 του άρθρου 56 του ν. 2519/1997 (Α’ 165), το άρθρο 104 του ν. 2071/1992 (Α’ 123) και κάθε άλλη αντίθετη διάταξη ή απόφαση. Οι ως άνω διατάξεις συνεχίζουν να ισχύουν, κατ’ εξαίρεση, μόνο για τους νοσηλευτές που έχουν ήδη ξεκινήσει την ειδίκευση και εξειδίκευση κατά τη δημοσίευση του παρόντος.».
4. Στο άρθρο 58 του ν. 4690/2020, προστίθεται παρ. 21 ως εξής:
«21. Ο χρόνος για τη λήψη νοσηλευτικής ειδικότητας και ο χρόνος για τη λήψη νοσηλευτικής εξειδίκευσης υπολογίζονται ως χρόνος προϋπηρεσίας και μοριοδοτείται με είκοσι (20) μόρια ανά μήνα ειδίκευσης/εξειδίκευσης. Ο ειδικευόμενος/εξειδικευόμενος νοσηλευτής λαμβάνει τα μόρια των μηνών που έχει διανύσει στην ειδίκευση/εξειδίκευση, ακόμα και εάν δεν ολοκληρώσει τον συνολικό χρόνο που απαιτείται για τη λήψη του αντίστοιχου τίτλου.».
5. Η ισχύς της παρ. 17 του άρθρου 58 του ν. 4690/2020, ως προς την επιλογή των υποψηφίων για τη λήψη νοσηλευτικής ειδικότητας για τη χρονική περίοδο 2020-2021, παρατείνεται έως την 31η.12.2021.
Άρθρο έβδομο
Παράταση συμβάσεων προσωπικού ΙΔΟΧ στην Κεντρική Υπηρεσία του Υπουργείου Υγείας λόγω κορωνοϊού
Οι συμβάσεις εργασίας Ιδιωτικού Δικαίου Ορισμένου Χρόνου (ΙΔΟΧ) που έχουν συναφθεί βάσει της παρ. 3 του άρθρου 17 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), με τις οποίες προσλήφθηκε προσωπικό διαφόρων ειδικοτήτων στην Κεντρική Υπηρεσία του Υπουργείου Υγείας, και οι οποίες παρατάθηκαν δυνάμει του άρθρου τέταρτου του ν. 4737/2020 (Α’ 204) μέχρι τις 30.6.2021, δύνανται να παραταθούν, με απόφαση του αρμοδίου οργάνου του Υπουργείου Υγείας, έως τις 30.9.2021. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134).
Άρθρο όγδοο
Σύσταση και έργο της Επιτροπής Αξιολόγησης και Αποζημίωσης Φαρμάκων Ανθρώπινης Χρήσης - Αντικατάσταση του άρθρου 247 του ν. 4512/2018
Στο άρθρο 247 του ν. 4512/2018 (Α’ 5) τροποποιείται η παρ. 1, αντικαθίσταται η παρ. 2 και το άρθρο 247 διαμορφώνεται ως ακολούθως:
«Άρθρο 247
Σύσταση και Έργο της Επιτροπής Αξιολόγησης
1. Συστήνεται στο Υπουργείο Υγείας Επιτροπή Αξιολόγησης και Αποζημίωσης Φαρμάκων Ανθρώπινης Χρήσης (Επιτροπή Αξιολόγησης), όπως αυτά ορίζονται στο άρθρο 2 της υπό στοιχεία Δ.ΥΓ3α/Γ.Π.32221/2013 απόφασης του Υπουργού Υγείας (Β’ 1049), η οποία συγκροτείται με απόφαση του Υπουργού Υγείας, έχει έδρα στον Εθνικό Οργανισμό Φαρμάκων (Ε.Ο.Φ.), και υπάγεται στον Υπουργό Υγείας.
2. Έργο της Επιτροπής Αξιολόγησης είναι:
Α. Η έκδοση γνωμοδότησης στον Υπουργό Υγείας, κατόπιν αξιολόγησης των φαρμάκων, τα οποία έχουν λάβει άδεια κυκλοφορίας και κυκλοφορούν στην Ελλάδα, όταν αυτός αποφασίζει σχετικά με:
α) Την ένταξη ή απένταξη φαρμάκων από τον Θετικό Κατάλογο του άρθρου 12 του ν. 3816/2010 (Α’ 6) (Κατάλογος Αποζημιούμενων Φαρμάκων) και
β) την αναθεώρηση του Καταλόγου Αποζημιούμενων Φαρμάκων του ως άνω άρθρου.
Ο Υπουργός Υγείας μπορεί να αποφασίζει διαφορετικά από τη γνώμη της Επιτροπής Αξιολόγησης, με ειδική αιτιολογία, που εδράζεται στα κριτήρια του άρθρου 249.
B. Η έκδοση γνωμοδότησης προς τον Υπουργό Υγείας για την ένταξη στο σύστημα ηλεκτρονικής συνταγογράφησης φαρμάκων για τα οποία έχει εκδοθεί από τον ΕΟΦ άδεια έκτακτης εισαγωγής. Με κοινή απόφαση των Υπουργών Υγείας και Ψηφιακής Διακυβέρνησης καθορίζονται οι όροι, τα κριτήρια και κάθε άλλη λεπτομέρεια για την εισαγωγή των φαρμάκων του προηγούμενου εδαφίου στο σύστημα ηλεκτρονικής συνταγογράφησης, καθώς και σχετικά ειδικότερα ζητήματα λειτουργίας και παραμετροποίησης του συστήματος.
3. Με απόφαση του Υπουργού Υγείας, που δημοσιεύεται στην Εφημερίδα της Κυβερνήσεως, εγκρίνεται ο Κανονισμός Λειτουργίας της Επιτροπής με τον οποίο ρυθμίζονται τα ειδικότερα ζητήματα και οι τεχνικές λεπτομέρειες της διαδικασίας της αξιολόγησης, της μεθοδολογίας εφαρμογής της, του τρόπου λειτουργίας της, των ειδικών υποχρεώσεων των μελών και κάθε άλλη αναγκαία λεπτομέρεια για την άσκηση του έργου της.».
Άρθρο ένατο
Γραμματειακή υποστήριξη της Επιτροπής Αξιολόγησης - Τροποποίηση του άρθρου 248 του ν. 4512/2018
Τροποποιείται η παρ. 2 του άρθρου 248 του ν. 4512/2018 (Α’ 5) ως εξής:
«2. Η Επιτροπή Αξιολόγησης υποστηρίζεται γραμματειακά από δέκα (10), κατά ανώτατο όριο, Γραμματείς που ορίζονται από το αρμόδιο όργανο του Υπουργείου Υγείας, εργάζονται σε καθεστώς πλήρους ή μερικής απασχόλησης σε αυτήν και είναι υπάλληλοι του Υπουργείου Υγείας ή των εποπτευομένων από το Υπουργείο Υγείας φορέων με οποιαδήποτε σχέση εργασίας.».
ΚΕΦΑΛΑΙΟ Β’ - ΕΚΤΑΚΤΕΣ ΡΥΘΜΙΣΕΙΣ ΚΟΡΩΝΟΪΟΥ COVID-19
Άρθρο δέκατο
Παράταση ισχύος ρυθμίσεων του Ε.Ο.Δ.Υ. για την αντιμετώπιση εκτάκτων αναγκών λόγω του κορωνοϊού COVID-19
1. Οι συμβάσεις εργασίας ορισμένου χρόνου των ιατρών που έχουν τοποθετηθεί και αυτών που τοποθετούνται εφεξής κατ’ εφαρμογή του τεσσαρακοστού έκτου άρθρου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), και της παρ. 1 του τριακοστού δεύτερου άρθρου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), και παρατάθηκαν με το άρθρο 87 του ν. 4745/2020 (Α’ 214) έως και την 30ή.6.2021, παρατείνονται έως και την 30ή.9.2021. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134).
2. Οι συμβάσεις έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού, που έχουν συναφθεί κατ’ εφαρμογή της παρ. 2 του άρθρου δεύτερου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76) και των οποίων η διάρκεια παρατάθηκε για τέσσερις (4) μήνες από την ημερομηνία λήξης τους και όχι πέραν της 30ής Νοεμβρίου 2020, δυνάμει του άρθρου έκτου της από 10.8.2020 Πράξης Νομοθετικού Περιεχομένου, όπως αυτή κυρώθηκε με το άρθρο 1 του ν. 4722/2020 (Α’ 157), καθώς και των συμβάσεων έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού, που έχουν συναφθεί κατ’ εφαρμογή της παρ. 3 του άρθρου δέκατου έβδομου του ν. 4737/2020 (Α’ 204) διάρκειας τεσσάρων (4) μηνών και παρατάθηκαν με το άρθρο 87 του ν. 4745/2020 έως και την 30ή.6.2021, παρατείνονται αυτοδικαίως μέχρι και την 30ή Σεπτεμβρίου 2021, ανεξαρτήτως του χρόνου λήξης τους. Η παρούσα καταλαμβάνει και συμβάσεις που έληξαν μέχρι τη δημοσίευση του παρόντος, εφόσον συνέτρεξαν οι ανωτέρω συνθήκες και προϋποθέσεις.
Άρθρο ενδέκατο
Συμβάσεις ιατρών Ε.Ο.Δ.Υ. για κάλυψη των αναγκών των Κέντρων Υποδοχής και Ταυτοποίησης και των Κέντρων Φιλοξενίας Προσφύγων και Μεταναστών
Συμβάσεις με ιατρούς, οι οποίες έχουν συναφθεί από τον Εθνικό Οργανισμό Δημόσιας Υγείας, δυνάμει του άρθρου 41 του ν. 4058/2012 (Α’ 63) με καθεστώς έκδοσης δελτίου απόδειξης παροχής υπηρεσιών, για την κάλυψη των αναγκών των Κέντρων Υποδοχής και Ταυτοποίησης (Κ.Υ.Τ.) και των Κέντρων Φιλοξενίας Προσφύγων και Μεταναστών (Κ.Φ.Π.Μ.) της χώρας, και των οποίων η ισχύς είτε έληξε, πριν από τη δημοσίευση του παρόντος, είτε είναι ακόμη σε ισχύ παρατείνονται από τη λήξη τους για χρονικό διάστημα έξι (6) μηνών.
Άρθρο δωδέκατο
Παράταση συμβάσεων εργασίας ιδιωτικού δικαίου ορισμένου χρόνου του Ε.Ο.Δ.Υ. για υπηρεσίες φύλαξης και καθαριότητας και κάλυψη αναγκών εστίασης και σίτισης
Συμβάσεις εργασίας Ιδιωτικού Δικαίου Ορισμένου Χρόνου, που έχει συνάψει ο Εθνικός Οργανισμός Δημόσιας Υγείας για τις ανάγκες φύλαξης και καθαριότητας των κτιρίων της ευθύνης του και των περιβάλλοντων αυτών χώρων, καθώς και για τις ανάγκες εστίασης και σίτισης, παρατείνονται έως και την 30ή.9.2021. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134).
Άρθρο δέκατο τρίτο
Παρατάσεις έκτακτων ρυθμίσεων λόγω της πανδημίας του κορωνοϊού COVID-19
1. Η ισχύς του άρθρου 73 του ν. 4761/2020 (Α’ 248), που αφορά τη διενέργεια ελέγχων φορείας του κορωνοϊού COVID-19 για επιδημιολογικούς λόγους, παρατείνεται από την ημερομηνία λήξης της έως και την 30ή.9.2021.
2. Η ισχύς του άρθρου 47 του ν. 4753/2020 (Α’ 227), που αφορά την υγειονομική κάλυψη ανασφάλιστων και ευάλωτων κοινωνικών ομάδων των παρ. 1 και 2 του άρθρου 33 του ν. 4368/2016 (Α’ 21), που χρήζουν νοσηλείας, ανεξαρτήτως της φύσης της ασθένειας τους, παρατείνεται από την ημερομηνία λήξης της έως και την 30ή.9.2021.
3. Η ισχύς του άρθρου 48 του ν. 4753/2020, που αφορά τη σύναψη δημοσίων συμβάσεων για την κάλυψη εκτάκτων αναγκών σε εξοπλισμό νοσηλείας και την παροχή υπηρεσιών, παρατείνεται από την ημερομηνία λήξης της έως και την 30ή.9.2021.
4. Η ισχύς του άρθρου δεύτερου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020, κατά το μέρος που αφορά σε μετακίνηση ιατρικού, νοσηλευτικού και λοιπού βοηθητικού προσωπικού, παρατείνεται από την ημερομηνία λήξης της έως και την 30ή.9.2021.
5. Η ισχύς του άρθρου τετάρτου της από 25.2.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4682/2020, που αφορά την αναγκαστική διάθεση χώρων στο Δημόσιο για την κάλυψη έκτακτων αναγκών δημόσιας υγείας, παρατείνεται από την ημερομηνία λήξης της έως και την 30ή.9.2021.
6. Η ισχύς της παρ. 1 του άρθρου 86 του ν. 4745/2020 (Α’ 214), που αφορά τη διάθεση άνευ αντιτίμου στο Δημόσιο εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής θεραπείας των στρατιωτικών νοσοκομείων, παρατείνεται από την ημερομηνία λήξης της έως και τις 7.6.2021, η δε ισχύς της παρ. 2 του άρθρου 86 του ν. 4745/2020, που αφορά τη διάθεση επιμέρους χώρων ιδιωτικών θεραπευτηρίων, δομών υγείας, παρόχων υπηρεσιών υγείας, κέντρων αποκατάστασης, καθώς και ιατρικού, νοσηλευτικού, βοηθητικού προσωπικού ιδιωτικών παρόχων υπηρεσιών υγείας προς το Δημόσιο, παρατείνεται από την ημερομηνία λήξης της έως και την 30ή.9.2021.
Η ισχύς της υπό στοιχεία Δ1α/Γ.Π.οικ. 13068/1.3.2021 κοινής απόφασης των Υπουργών Εθνικής Άμυνας και Υγείας (Β’ 802), που αφορά την παραχώρηση των εγκαταστάσεων κλινών νοσηλείας και κλινών αυξημένης φροντίδας του Νοσηλευτικού Ιδρύματος Μετοχικού Ταμείου Στρατού (Ν.Ι.Μ.Τ.Σ.) για την κάλυψη αναγκών δημόσιας υγείας, που συνδέονται με την αντιμετώπιση του κορωνοϊού COVID, όπως αυτή αντικαταστάθηκε με την υπό στοιχεία Δ1α/Γ.Π.οικ. 18156/23.03.2021 όμοια κοινή απόφαση (Β’ 1140) και παρατάθηκε η ισχύς της με την υπό στοιχεία Δ1α/Γ.Π.οικ. 27681/2021 όμοια κοινή απόφαση (Β’ 1821), δύναται να παρατείνεται από τη λήξη της με όμοια απόφαση.
Η ισχύς της υπό στοιχεία ΕΑΛΕ/ΓΠ10257/22.3.2021 (Β’ 1118) κοινής απόφασης του Αναπληρωτή Υπουργού Οικονομικών και του Υπουργού Υγείας, που αφορά τη διαδικασία αποζημίωσης χρήσης κλινών νοσηλείας, κλινών εντατικής θεραπείας των εγκαταστάσεων, των θαλάμων, που διατίθενται στο Ελληνικό Δημόσιο από ιδιώτες παρόχους υπηρεσιών υγείας, δυνάμει της παρ. 2 του άρθρου 86 του ν. 4745/2020 (Α’ 214), δύναται να παρατείνεται από τη λήξη της με όμοια απόφαση.
7. Η ισχύς του άρθρου 22 του ν. 4683/2020 (Α’ 83), που αφορά την ισχύ συμβάσεων μεταξύ του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.) και παρόχων του, κατά την περίοδο της διάδοσης του κορωνοϊού COVID-19, παρατείνεται από την ημερομηνία λήξης της έως και την 30ή.9.2021.
8. Η ισχύς του άρθρου 13 του ν. 4684/2020 (Α’ 86), που αφορά τη θητεία των τακτικών και αναπληρωματικών μελών των διοικητικών και εποπτικών συμβουλίων των προμηθευτικών φαρμακευτικών συνεταιρισμών, παρατείνεται από την ημερομηνία λήξης της έως και την 30ή.9.2021.
9. Η θητεία του Διοικητικού Συμβουλίου του Πανελλήνιου Συλλόγου Φυσιοθεραπευτών παρατείνεται από την ημερομηνία λήξης της έως και την 30ή.9.2021.
10. Η ισχύς του άρθρου 74 του ν. 4761/2020 (Α’ 248), που αφορά την Εθνική Εκστρατεία Εμβολιασμού κατά του κορωνοϊού COVID-19, παρατείνεται από την ημερομηνία λήξης της έως και την 30ή.9.2021.
11. Η ισχύς του άρθρου 3 του ν. 4790/2021 (Α’ 48), που αφορά στη διενέργεια μοριακού ελέγχου ανίχνευσης (τεστ PCR) κορωνοϊού COVID-19 στους υπόχρεους για κατάταξη στις Ένοπλες Δυνάμεις, παρατείνεται από την ημερομηνία λήξης της έως και την 30ή.9.2021.
Άρθρο δέκατο τέταρτο
Ρυθμίσεις ζητημάτων δαπανών των νοσοκομείων του Ε.Σ.Υ., των Υ.Πε. και των Κέντρων Υγείας
1. Η ισχύς της παρ. 2 του άρθρου 17 του ν. 4332/2015 (Α’ 76), ως προς τη νομιμοποίηση δαπανών για την εξόφληση υποχρεώσεων των νοσοκομείων του Ε.Σ.Υ. και των Υ.Πε., παρατείνεται από τη λήξη της έως τη δημοσίευση του παρόντος.
2. Η ισχύς του δέκατου άρθρου του ν. 4737/2020 (Α’ 204), ως προς τη νομιμοποίηση δαπανών των Κέντρων Υγείας για την εξέταση δειγμάτων βιολογικού υλικού ύποπτων κρουσμάτων κορωνοϊού COVID-19, παρατείνεται από τη λήξη της έως τη δημοσίευση του παρόντος.
3. Η ισχύς της παρ. 2 του άρθρου 39 του ν. 4715/2020 (Α’ 149), ως προς την εκκαθάριση και πληρωμή δαπανών νοσοκομείων για την εξέταση δειγμάτων βιολογικού υλικού ύποπτων κρουσμάτων κορωνοϊού COVID-19, παρατείνεται από τη λήξη της έως τη δημοσίευση του παρόντος.
4. Οι δαπάνες της παρ. 2 του άρθρου 53 του ν. 4790/2021 είναι νόμιμες, ανεξαρτήτως του εάν τηρήθηκε η διαδικασία του άρθρου 66 του ν. 4270/2014 (Α’ 143).
5. Δαπάνες που διενεργήθηκαν στο πλαίσιο διαδικασιών έκτακτης προμήθειας μέσων ατομικής προστασίας (ΜΑΠ), τηρουμένων οπωσδήποτε των προϋποθέσεων της παρ. 2 του άρθρου τρίτου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), για το ιατρονοσηλευτικό προσωπικό νοσοκομείων, από τις Διοικήσεις των Υγειονομικών Περιφερειών (Υ.Πε.), κατά τη χρονική περίοδο από 1.5.2020 έως και 31.5.2020, είναι νόμιμες ως προς τις παραληφθείσες ποσότητες παραδοτέων ΜΑΠ μέχρι και 31.5.2020, ανεξαρτήτως του εάν τηρήθηκε η υπαγωγή στον έλεγχο του άρθρου 35 του ν. 4129/2013 (Α’ 52).
6. Η ισχύς του άρθρου 49 του ν. 4633/2019 (Α’ 161), ως προς την ενταλματοποίηση και καταβολή δεδουλευμένων εφημεριών, παρατείνεται, από τη λήξη της, έως τη δημοσίευση του παρόντος.
7. Η ισχύς της παρ. 28 του άρθρου 66 του ν. 3984/2011 (Α’ 150), ως προς τη νομιμοποίηση δαπανών που απορρέουν από προμήθειες των Νοσοκομείων του Ε.Σ.Υ. συμπεριλαμβανομένων των Ψυχιατρικών και των Πανεπιστημιακών Κλινικών, των Νοσοκομείων Αρεταίειο και Αιγινήτειο, του Ωνάσειου Καρδιοχειρουργικού Κέντρου και του Νοσοκομείου Παπαγεωργίου της Θεσσαλονίκης, παρατείνεται, από τη λήξη της, έως τη δημοσίευση του παρόντος.
Άρθρο δέκατο πέμπτο
Εμβολιαστικά Κέντρα Υψηλής Δυναμικότητας - Προσθήκη στην παρ. 2 του άρθρου 45 του ν. 4790/2021
Στην παρ. 2 του άρθρου 45 του ν. 4790/2021 μετά τις λέξεις «με ιατρονοσηλευτικό» προστίθενται οι λέξεις «και διοικητικό» και η παρ. 2 διαμορφώνεται ως εξής:
«2. Με κοινή απόφαση του αρμόδιου για την Πολιτική Προστασία Υπουργού και του κατά περίπτωση συναρμόδιου Υπουργού, στελεχώνονται τα εμβολιαστικά κέντρα υψηλής δυναμικότητας με ιατρονοσηλευτικό και διοικητικό προσωπικό, το οποίο διατίθεται, κατά παρέκκλιση κάθε γενικής ή ειδικής διάταξης, από τις Ένοπλες Δυνάμεις, τα Σώματα Ασφαλείας, τους φορείς της Γενικής Κυβέρνησης, τον Ε.Ο.Δ.Υ. και τον Ερυθρό Σταυρό.».
Άρθρο δέκατο έκτο
Παράταση συμβάσεων του Εθνικού Κέντρου Αιμοδοσίας (Ε.ΚΕ.Α.)
Παρατείνονται για χρονικό διάστημα έξι (6) μηνών από την ημερομηνία λήξης τους κατά παρέκκλιση κάθε γενικής και ειδικής διάταξης 1) η υπ’ αρ. 01/14 σύμβαση-συμφωνία πλαίσιο του Εθνικού Κέντρου Αιμοδοσίας (Ε.ΚΕ.Α.) που έχει συναφθεί σε συνέχεια της υπ’ αρ. 01/2014 διακήρυξης του Ε.ΚΕ.Α για την προμήθεια αντιδραστηρίων με συνοδό εξοπλισμό για τον ορολογικό έλεγχο των μονάδων αίματος, και 2) οι υπ’ αρ. 02/18-1 και 02/18-2 συμβάσεις του Ε.ΚΕ.Α. που έχουν συναφθεί στο πλαίσιο της υπ’ αρ. 02/18 διακήρυξης του Ε.ΚΕ.Α., για την προμήθεια αντιδραστηρίων για τον ορολογικό έλεγχο του προς μετάγγιση αίματος.
Άρθρο δέκατο έβδομο
Παράταση της θητείας των οργάνων Διοίκησης των Υγειονομικών Περιφερειών
Κατά παρέκκλιση των κείμενων διατάξεων, παρατείνεται για έξι (6) μήνες από τη λήξη της η θητεία των οργάνων διοίκησης των Υγειονομικών Περιφερειών (Υ.Πε.) της χώρας που υπηρετούν κατά την έναρξη ισχύος του παρόντος.
Άρθρο δέκατο όγδοο
Παράταση χρόνου παραμονής στην υπηρεσία ιατρών Ε.Σ.Υ. - Αντικατάσταση του άρθρου 90 του ν. 4745/2020
Το άρθρο 90 του ν. 4745/2020 (Α’ 214) αντικαθίσταται ως εξής:
«Άρθρο 90
Παράταση χρόνου παραμονής στην υπηρεσία ιατρών Ε.Σ.Υ.
Ιατροί του Ε.Σ.Υ., των οποίων η υπαλληλική σχέση λύεται αυτοδικαίως την 31η.12.2020, λόγω της συμπλήρωσης του εξηκοστού έβδομου (67ου) έτους της ηλικίας τους, και παρέμειναν στην υπηρεσία τους έως τις 30.6.2021, δύνανται, κατόπιν αιτήματός τους, να παραμείνουν στην υπηρεσία τους έως την 31.12.2021, εφόσον εξακολουθεί να υφίσταται άμεσος κίνδυνος από τη διασπορά του κορωνοϊού COVID-19 ως ακολούθως:
Α) Οι ιατροί με ειδικότητα παθολογία, πνευμονολογία, αναισθησιολογία, γενική ιατρική που έχουν παραμείνει στην υπηρεσία τους μέχρι τη δημοσίευση του παρόντος, δύνανται να παραμένουν στην υπηρεσία τους έως τις 31.12.2021 μετά από αίτημα παραμονής τους, το οποίο απευθύνεται προς τον Διοικητή ή Πρόεδρο του φορέα στον οποίο υπηρετούν, εφόσον η θέση τους δεν έχει προκηρυχθεί ή δεσμευτεί για οποιονδήποτε λόγο. Το αίτημα παραμονής στην υπηρεσία κατατίθεται εντός δέκα (10) ημερών από την έναρξη ισχύος του παρόντος και αποστέλλεται στο Υπουργείο Υγείας με επιμέλεια του φορέα.
Β) Οι ιατροί του Ε.Σ.Υ., λοιπών ειδικοτήτων που έχουν παραμείνει στην υπηρεσία τους μέχρι τη δημοσίευση του παρόντος, δύνανται να υποβάλουν αίτηση παραμονής στην υπηρεσία, η οποία κρίνεται από τον Διοικητή της οικείας ΥΠΕ κατόπιν εισήγησης του φορέα στον οποίον υπηρετούν, ως προς τη συντρέχουσα υπηρεσιακή ανάγκη. Η απόφαση παραμονής τους στην υπηρεσία δεν υπερβαίνει την 31η.12.2021. Το αίτημα κατατίθεται εντός δέκα (10) ημερών από την έναρξη ισχύος του παρόντος και αποστέλλεται στο Υπουργείο Υγείας με επιμέλεια του φορέα. Για τις ανάγκες εφαρμογής του παρόντος, οι ιατροί των οποίων η παραμονή στην υπηρεσία παρατάθηκε έως τις 30.6.2021, παραμένουν αυτοδικαίως στην υπηρεσία τους έως τις 20.7.2021.».
Άρθρο δέκατο ένατο
Όροι χρήσης δοκιμασιών ταχέων μοριακών ελέγχων (rapid test) και υποχρέωση ηλεκτρονικής καταγραφής στο Εθνικό Μητρώο Ασθενών COVID-19
Η ισχύς του άρθρου τριακοστού πρώτου του ν. 4737/2020 (Α’ 204), ως προς τους όρους χρήσης δοκιμασιών ταχέων μοριακών ελέγχων (rapid test) και την υποχρέωση ηλεκτρονικής καταγραφής στο Εθνικό Μητρώο Ασθενών COVID-19 παρατείνεται από τη λήξη της έως την 30ή.9.2021.
Άρθρο εικοστό
Σύναψη συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19»
Η ισχύς της παρ. 2 του άρθρου τεσσαρακοστού τέταρτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη σύναψη συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19» παρατείνεται, από τη λήξη της, έως την 30ή.9.2021.
Άρθρο εικοστό πρώτο
Διαδικασία χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς
Η ισχύς του άρθρου τριακοστού έβδομου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), ως προς τη διαδικασία χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς, παρατείνεται από τη λήξη της έως την 30ή.9.2021.
Άρθρο εικοστό δεύτερο
Διαδικασία αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό
Η ισχύς του άρθρου πεντηκοστού πρώτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη διαδικασία αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό, παρατείνεται από τη λήξη της έως την 30ή.9.2021.
Άρθρο εικοστό τρίτο
Κατ’ οίκον ή εξ αποστάσεως παροχή ιατρικών υπηρεσιών των συμβεβλημένων ιατρών του Ε.Ο.Π.Υ.Υ. και ιατρών της Π.Φ.Υ. προς ασθενείς με κορωνοϊό COVID-19
Η ισχύς της παρ. 1 των άρθρων δέκατου έκτου και δέκατου έβδομου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), ως προς τη δυνατότητα κατ’ οίκον ή εξ αποστάσεως παροχής ιατρικών υπηρεσιών των ιατρών του Ε.Ο.Π.Υ.Υ. και των ιατρών της Πρωτοβάθμιας Φροντίδας Υγείας (Π.Φ.Υ.) σε ασφαλισμένους και ανασφάλιστους ασθενείς, παρατείνεται από τη λήξη της έως την 30ή.9.2021.
Άρθρο εικοστό τέταρτο
Πρόσληψη επικουρικού ιατρικού νοσηλευτικού και λοιπού βοηθητικού προσωπικού και μετακίνηση προσωπικού των Τοπικών Μονάδων Υγείας (ΤΟ.Μ.Υ.)
Η ισχύς του άρθρου εικοστού όγδοου του ν. 4737/2020 (Α’ 204), ως προς την πρόσληψη επικουρικού ιατρικού, νοσηλευτικού και λοιπού βοηθητικού προσωπικού και τη μετακίνηση προσωπικού των Τοπικών Μονάδων Υγείας, παρατείνεται από τη λήξη της έως την 30ή.9.2021.
Άρθρο εικοστό πέμπτο
Πρόσληψη προσωπικού Ε.Ο.Δ.Υ.
Η ισχύς της παρ. 3 του άρθρου δέκατου έβδομου του ν. 4737/2020 (Α’ 204), ως προς τη δυνατότητα πρόσληψης ιατρικού, νοσηλευτικού και λοιπού βοηθητικού προσωπικού του Ε.Ο.Δ.Υ., παρατείνεται από τη λήξη της έως την 30ή.9.2021.
Άρθρο εικοστό έκτο
Υπερωριακή απασχόληση προσωπικού Ε.Ο.Δ.Υ.
Η ισχύς του άρθρου 11 του ν. 4790/2021 (Α’ 48), ως προς την υπερωριακή απασχόληση προσωπικού Ε.Ο.Δ.Υ., παρατείνεται από την λήξη της έως την 30ή.9.2021.
Άρθρο εικοστό έβδομο
Διάθεση ιατρικού προσωπικού Ε.Ο.Δ.Υ. σε Μονάδες Ειδικών Λοιμώξεων
Η ισχύς του άρθρου 66 του ν. 4764/2020 (Α’ 256), ως προς τη διάθεση του ιατρικού προσωπικού του Ε.Ο.Δ.Υ. σε Μονάδες Ειδικών Λοιμώξεων Νοσοκομείων του Ε.Σ.Υ., παρατείνεται από τη λήξη της έως την 30ή.9.2021.
Άρθρο εικοστό όγδοο
Μετακίνηση επικουρικού προσωπικού
Η ισχύς της παρ. 2 του άρθρου τεσσαρακοστού όγδοου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη μετακίνηση επικουρικού ιατρικού, νοσηλευτικού και βοηθητικού προσωπικού των νοσηλευτικών ιδρυμάτων και κέντρων υγείας, παρατείνεται από τη λήξη της έως την 30ή.9.2021.
Άρθρο εικοστό ένατο
Παράταση συμβάσεων και καθορισμός μηνιαίας αποζημίωσης οικογενειακών ιατρών
1. Η ισχύς των υφιστάμενων συμβάσεων των οικογενειακών ιατρών των άρθρων 6 και 11 του ν. 4486/2017 (Α’ 115) και των ασκούντων καθήκοντα οικογενειακού ιατρού ιδιωτών ιατρών, παρατείνεται έως την 30ή.9.2021, ανεξαρτήτως του χρόνου λήξης τους, με τους ίδιους όρους.
2. Η μηνιαία αποζημίωση των ιατρών της παρ. 1 ορίζεται για το χρονικό διάστημα από 1.7.2021 έως 30.9.2021 σε ποσό δύο χιλιάδων (2.000) ευρώ κατ’ ανώτατο όριο.
Άρθρο τριακοστό
Παράταση ισχύος των συμβάσεων εργασίας ορισμένου χρόνου ιατρών για την αντιμετώπιση εκτάκτων αναγκών λόγω του κορωνοϊού COVID-19
Παρατείνεται από τη λήξη της έως την 30ή.9.2021 η διάρκεια των συμβάσεων εργασίας ορισμένου χρόνου των ιατρών που έχουν τοποθετηθεί και αυτών που θα τοποθετηθούν εφεξής, κατ’ εφαρμογή του τεσσαρακοστού έκτου άρθρου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83) και της παρ. 1 του τριακοστού δεύτερου άρθρου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86). Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134). Η δυνατότητα άμεσης πρόσληψης των ιατρών όλων των ειδικοτήτων, οι οποίοι βρίσκονται υπό διορισμό, αλλά δεν έχει εκδοθεί ακόμη η απόφαση τοποθέτησής τους από το Υπουργείο Υγείας, κατ’ εφαρμογή της παρ. 2 του άρθρου τριακοστού δεύτερου της από 30.3.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4684/2020, ισχύει έως την 30ή.9.2021.
Άρθρο τριακοστό πρώτο
Απασχόληση ιδιωτών ιατρών σε δημόσια νοσοκομεία για την αντιμετώπιση εκτάκτων αναγκών
Η ισχύς του άρθρου δέκατου τέταρτου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), ως προς τη δυνατότητα απασχόλησης ιδιωτών ιατρών σε δημόσια νοσοκομεία για την αντιμετώπιση έκτακτων αναγκών δημόσιας υγείας λόγω της διασποράς του κορωνοϊού COVID-19, παρατείνεται από τη λήξη της έως την 30ή.9.2021.
Άρθρο τριακοστό δεύτερο
Μετακινήσεις προσωπικού Φορέων Παροχής Υπηρεσιών Υγείας (Φ.Π.Υ.Υ.)
Η ισχύς του άρθρου πέμπτου του ν. 4693/2020 (Α’ 116), ως προς τις μετακινήσεις του πάσης φύσεως προσωπικού των Φορέων Παροχής Υπηρεσιών Υγείας (Φ.Π.Υ.Υ.), παρατείνεται από τη λήξη της έως την 30ή.9.2021.
Άρθρο τριακοστό τρίτο
Μετακίνηση προσωπικού ΤΟ.Μ.Υ.
Η ισχύς του άρθρου 16 του ν. 4764/2020 (Α’ 256), ως προς τη δυνατότητα μετακίνησης ιατρικού, νοσηλευτικού και πάσης φύσεως προσωπικού από Τοπικές Μονάδες Υγείας (ΤΟ.Μ.Υ.) σε κέντρα υγείας ή άλλους υγειονομικούς φορείς, παρατείνεται από τη λήξη της έως την 30ή.9.2021.
Άρθρο τριακοστό τέταρτο
Αποζημίωση εθελοντικού ή αναγκαστικά διατιθέμενου ιατρικού, νοσηλευτικού και βοηθητικού προσωπικού από τον ιδιωτικό τομέα για την κάλυψη αναγκών δημόσιας υγείας
Η ισχύς των παρ. 6 και 7 του άρθρου δεύτερου της από 25.2.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4682/2020 (Α’ 76) ως προς την αποζημίωση εθελοντικού ή αναγκαστικά διατιθέμενου ιατρικού, νοσηλευτικού και βοηθητικού προσωπικού από τον ιδιωτικό τομέα για την κάλυψη αναγκών δημόσιας υγείας, παρατείνεται από τη λήξη της έως την 30ή.9.2021.
Άρθρο τριακοστό πέμπτο
Εισαγωγή μετουσιωμένης αιθυλικής αλκοόλης και δωρεάν διάθεσή της για ιατρικούς σκοπούς ή για την παρασκευή αντισηπτικών
1. Η ισχύς του άρθρου εικοστού τρίτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τις προϋποθέσεις εισαγωγής μετουσιωμένης αιθυλικής αλκοόλης, παρατείνεται από τη λήξη της έως την 30ή.9.2021.
2. Η ισχύς του άρθρου 17 του ν. 4690/2020 (Α’ 104), ως προς τη δωρεάν διάθεση αιθυλικής αλκοόλης προς το Υπουργείο Υγείας από νόμιμους κατόχους και από τα αζήτητα αποθέματα της Ανεξάρτητης Αρχής Δημοσίων Εσόδων για χρήση από νοσοκομεία, θεραπευτήρια και λοιπά ιδρύματα του Δημοσίου για ιατρικούς σκοπούς ή για την παρασκευή αντισηπτικών, παρατείνεται από τη λήξη της, έως την 30ή.9.2021.
Άρθρο τριακοστό έκτο
Μετατροπή χρήσης κλινών για την καταπολέμηση της διασποράς του κορωνοϊού COVID-19
Η ισχύς του άρθρου τριακοστού της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), ως προς τη μετατροπή χρήσης κλινών για την καταπολέμηση της διασποράς του κορωνοϊού COVID-19, παρατείνεται από τη λήξη της έως την 30ή.9.2021.
Άρθρο τριακοστό έβδομο
Αναγκαστική διάθεση χώρων
Η ισχύς του άρθρου τέταρτου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), ως προς την αναγκαστική διάθεση χώρων στο Δημόσιο για την κάλυψη αναγκών δημόσιας υγείας, παρατείνεται από τη λήξη της έως την 30ή.9.2021.
Άρθρο τριακοστό όγδοο
Επίταξη ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19 και αποζημίωση της χρήσης του προς επίταξη εξοπλισμού
H ισχύς της παρ. 2 του άρθρου έκτου της από 14.3.2020 Πράξης Νομοθετικού Περιεχομένου (Α’ 64), η οποία κυρώθηκε με το άρθρο 3 του ν. 4682/2020 (Α’ 76), ως προς τη δυνατότητα επίταξης ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19, παρατείνεται από τη λήξη της έως την 30ή.9.2021.
Άρθρο τριακοστό ένατο
Χρήση πλωτών μέσων για τη διακομιδή διά θαλάσσης ασθενών
H ισχύς του τριακοστού πρώτου άρθρου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), ως προς τη διάθεση, οικειοθελή προσφορά και επίταξη πλωτών μέσων για τη διακομιδή δια θαλάσσης ασθενών νοσούντων με κορωνοϊό COVID-19, παρατείνεται από τη λήξη της έως την 30ή.9.2021.
Άρθρο τεσσαρακοστό
Χρήση αεροσκαφών για τη διενέργεια αεροδιακομιδών ασθενών
Η ισχύς της παρ. 1 του άρθρου δεύτερου του ν. 4693/2020 (Α’ 116), ως προς τη διάθεση, οικειοθελή προσφορά και επίταξη αεροσκαφών για τη διενέργεια αεροδιακομιδών ασθενών, παρατείνεται από τη λήξη της έως την 30ή.9.2021.
Άρθρο τεσσαρακοστό πρώτο
Ζητήματα δημοσίων συμβάσεων για την αντιμετώπιση του κορωνοϊού COVID-19
1. Η ισχύς του άρθρου τρίτου της από 25.2.2020 Πράξης Νομοθετικού Περιεχομένου (Α’ 42), η οποία κυρώθηκε με το άρθρο 1 του ν. 4682/2020 (Α’ 76), ως προς τη σύναψη δημοσίων συμβάσεων για τις προμήθειες υγειονομικού υλικού, φαρμάκων και μέσων προστασίας, παρατείνεται από τη λήξη της έως την 30ή.9.2021.
2. Η ισχύς του άρθρου τριακοστού τέταρτου της από 30.3.2020 Πράξης Νομοθετικού Περιεχομένου (Α’ 75), η οποία κυρώθηκε με το άρθρο 1 του ν. 4684/2020 (Α’ 86), ως προς τα ζητήματα δημοσίων συμβάσεων του Εθνικού Κέντρου Αιμοδοσίας (Ε.ΚΕ.Α.), παρατείνεται από τη λήξη της έως την 30ή.9.2021.
3. Η ισχύς της παρ. 1 του άρθρου δέκατου της από 10.8.2020 Πράξης Νομοθετικού Περιεχομένου (Α’ 157), η οποία κυρώθηκε με το άρθρο 1 του ν. 4722/2020 (Α’ 177), ως προς την διενέργεια προμηθειών από Υγειονομικές Περιφέρειες ως Κεντρικές Αρχές Αγορών για την αντιμετώπιση του κορωνοϊού COVID-19, παρατείνεται από τη λήξη της έως την 30ή.9.2021.
4. Η ισχύς του άρθρου ενδέκατου της από 10.8.2020 Πράξης Νομοθετικού Περιεχομένου (Α’ 157), η οποία κυρώθηκε με το άρθρο 1 του ν. 4722/2020 (Α’ 177), ως προς τη διενέργεια προμηθειών ιατροτεχνολογικών τεστ για την αντιμετώπιση του κορωνοϊού COVID-19, παρα-τείνεται από τη λήξη της έως την 30ή.9.2021.
5. Η ισχύς του άρθρου πέμπτου της από 10.8.2020 Πράξης Νομοθετικού Περιεχομένου (Α’ 157), η οποία κυρώθηκε με το άρθρο 1 του ν. 4722/2020 (Α’ 177), ως προς τις έκτακτες προμήθειες ανταλλακτικών για το Ε.Κ.Α.Β., παρατείνεται από τη λήξη της έως την 30ή.9.2021.
Άρθρο τεσσαρακοστό δεύτερο
Ανάθεση υπηρεσιών από τον Εθνικό Οργανισμό Δημόσιας Υγείας (Ε.Ο.Δ.Υ.) για την εξέταση δειγμάτων σε ιδιωτικούς παρόχους
Η ισχύς του άρθρου δωδέκατου της από 14.3.2020 Πράξης Νομοθετικού Περιεχομένου, η οποία κυρώθηκε με το άρθρο 3 του ν. 4682/2020 (Α’ 76), ως προς την ανάθεση υπηρεσιών από τον Ε.Ο.Δ.Υ. για την εξέταση δειγμάτων σε ιδιωτικούς παρόχους, παρατείνεται από τη λήξη της έως την 30ή.9.2021.
Άρθρο τεσσαρακοστό τρίτο
Συμβάσεις δομών Πρωτοβάθμιας Φροντίδας Υγείας
Η ισχύς του άρθρου 31 του ν. 4764/2020 (Α’ 256), ως προς τη σύναψη συμβάσεων για τις δομές της Πρωτοβάθμιας Φροντίδας Υγείας, παρατείνεται έως την 30ή.9.2021.
Άρθρο τεσσαρακοστό τέταρτο
Διάθεση ειδικού εξοπλισμού Μ.Ε.Θ. και Μ.Α.Φ. και έκτακτη ανάπτυξη κλινών Μ.Ε.Θ. και Μ.Α.Φ. λόγω εκτάκτων αναγκών δημόσιας υγείας
Η ισχύς του άρθρου δέκατου τρίτου της από 10.8.2020 Πράξης Νομοθετικού Περιεχομένου (Α’ 157), η οποία κυρώθηκε με το άρθρο 1 του ν. 4722/2020 (Α’ 177), ως προς τη διάθεση ειδικού εξοπλισμού Μονάδων Εντατικής Θεραπείας (Μ.Ε.Θ.) και Μονάδων Αυξημένης Φροντίδας (Μ.Α.Φ.) και την έκτακτη ανάπτυξη κλινών Μ.Ε.Θ. και Μ.Α.Φ. λόγω έκτακτων αναγκών δημόσιας υγείας, παρατείνεται έως την 30ή.9.2021.
Άρθρο τεσσαρακοστό πέμπτο
Διαδικασία αποδοχής δωρεών
1. Η ισχύς του άρθρου όγδοου της από 14.3.2020 Πράξης Νομοθετικού Περιεχομένου, η οποία κυρώθηκε με το άρθρο 3 του ν. 4682/2020 (Α’ 76), ως προς τη διαδικασία αποδοχής δωρεών ειδών ειδικού νοσοκομειακού εξοπλισμού πάσης φύσεως, μέσων ατομικής προστασίας και φαρμάκων πάσης φύσεως, παρατείνεται από τη λήξη της έως την 30ή.9.2021.
2. Η ισχύς της παρ. 1 του άρθρου πεντηκοστού όγδοου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη διαδικασία χρηματικών δωρεών για απευθείας προμήθεια νοσοκομειακού εξοπλισμού για την καταπολέμηση της διασποράς του κορωνοϊού COVID-19, παρατείνεται από τη λήξη της έως την 30ή.9.2021.
3. Η ισχύς του άρθρου δέκατου τρίτου της από 13.4.2020 Πράξης Νομοθετικού Περιεχομένου (Α’ 84), η οποία κυρώθηκε με το άρθρο 1 του ν. 4690/2020 (Α’ 104), ως προς τη διαδικασία αποδοχής δωρεών προς τον Εθνικό Οργανισμό Δημόσιας Υγείας για την καταπολέμηση του κορωνοϊού COVID-19, παρατείνεται από τη λήξη της έως την 30ή.9.2021.
Άρθρο τεσσαρακοστό έκτο
Προϋποθέσεις διάθεσης προϊόντων δειγματισμού
Η ισχύς του άρθρου δέκατου ένατου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τις προϋποθέσεις διάθεσης προϊόντων δειγματισμού, παρατείνεται από τη λήξη της έως την 30ή.9.2021.
Άρθρο τεσσαρακοστό έβδομο
Διαδικασία επανέκδοσης γνωματεύσεων στο πληροφοριακό σύστημα υποβολής δαπανών του Ε.Ο.Π.Υ.Υ. e-dapy
Η ισχύς του άρθρου πεντηκοστού τρίτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη διαδικασία επανέκδοσης γνωματεύσεων στο πληροφοριακό σύστημα υποβολής δαπανών του Ε.Ο.Π.Υ.Υ. e-dapy, παρατείνεται από τη λήξη της έως την 30ή.9.2021.
Άρθρο τεσσαρακοστό όγδοο
Άποροι και ανασφάλιστοι ασθενείς με χρόνια νεφρική ανεπάρκεια
Η ισχύς του άρθρου πεντηκοστού τέταρτου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83), ως προς τη δυνατότητα ένταξης των απόρων και ανασφάλιστων ασθενών με χρόνια νεφρική ανεπάρκεια τελικού σταδίου σε συμβεβλημένες με τον Εθνικό Οργανισμό Παροχής Υπηρεσιών Υγείας μονάδες αιμοκάθαρσης του ιδιωτικού τομέα για τη διενέργεια τακτικών αιμοκαθάρσεων, παρατείνεται από τη λήξη της έως την 30ή.9.2021.
Άρθρο τεσσαρακοστό ένατο
Ειδικές ρυθμίσεις θεώρησης παραπεμπτικών κατά την περίοδο διάδοσης του κορωνοϊού COVID-19
Η ισχύς των προθεσμιών της παρ. 3 του άρθρου 20 του ν. 4683/2020 (Α’ 83), ως προς τη θεώρηση παραπεμπτικών κατά την περίοδο διάδοσης του κορωνοϊού COVID-19, παρατείνεται από τη λήξη της έως την 30ή.9.2021.
Άρθρο πεντηκοστό
Διαδικασία επανέκδοσης συνταγών στο σύστημα ηλεκτρονικής συνταγογράφησης και έγκρισης φαρμάκων μέσω του Συστήματος Ηλεκτρονικής Προέγκρισης
Η ισχύς του άρθρου εικοστού τρίτου του ν. 4737/2020 (Α’ 204), ως προς τη διαδικασία επανέκδοσης συνταγών στο σύστημα ηλεκτρονικής συνταγογράφησης και έγκρισης φαρμάκων μέσω του Συστήματος Ηλεκτρονικής Προέγκρισης, παρατείνεται από τη λήξη της έως την 30ή.9.2021.
Άρθρο πεντηκοστό πρώτο
Μηνιαίες και επαναλαμβανόμενες γνωματεύσεις χρονίως πασχόντων
Η ισχύς της παρ. 2 του άρθρου 45 του ν. 4764/2020 (Α’ 256), ως προς τις μηνιαίες και επαναλαμβανόμενες γνωματεύσεις χρονίως πασχόντων, παρατείνεται από τη λήξη της έως την 30ή.9.2021.
Άρθρο πεντηκοστό δεύτερο
Παράταση θητείας αιρετών μελών των επιστημονικών συμβουλίων των νοσοκομείων
Η θητεία των αιρετών μελών των επιστημονικών συμβουλίων των νοσοκομείων του Ε.Σ.Υ. του άρθρου 9 του ν. 3329/2005 (Α’ 81), εφόσον έχει λήξει ή λήγει ενόσω βρίσκονται σε ισχύ τα έκτακτα μέτρα προστασίας της δημόσιας υγείας από τον κίνδυνο περαιτέρω διασποράς του κορωνοϊού COVID-19 και εφόσον στο μεταξύ δεν έχουν διενεργηθεί αρχαιρεσίες για την ανάδειξη νέων καταστατικών οργάνων, παρατείνεται από τη λήξη της έως την 30ή.9.2021.
Άρθρο πεντηκοστό τρίτο
Αποζημίωση ιδιωτικών κλινικών και θεραπευτηρίων, που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19
Εφόσον εξακολουθεί να υφίσταται άμεσος κίνδυνος από τη διασπορά του κορωνοϊού COVID-19 και σε κάθε περίπτωση όχι πέραν της 30ής.9.2021, για τον καθορισμό της αποζημίωσης χρήσης των ιδιωτικών κλινικών και θεραπευτηρίων, που δεσμεύθηκαν αναγκαστικά και εν συνόλω από το Δημόσιο για την κάλυψη της έκτακτης και επιτακτικής ανάγκης δημόσιας υγείας και προστασίας του κοινωνικού συνόλου από την έξαρση του κορωνοϊού COVID-19, κατ’ εφαρμογή της παρ. 2 του άρθρου τέταρτου της από 25.2.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4682/2020 (Α’ 76), λαμβάνεται υπόψη ο μέσος όρος των εκκαθαρισμένων υποβολών για νοσηλεία και διαγνωστικές εξετάσεις προς τον Ε.Ο.Π.Υ.Υ. κατά τους προηγούμενους δώδεκα (12) μήνες, με αναγωγή στο χρονικό διάστημα της αναγκαστικής διάθεσης της εκάστοτε δεσμευόμενης καθολικά ή εν μέρει επιχείρησης στο Δημόσιο. Η αποζημίωση του πρώτου εδαφίου είναι ακατάσχετη και αφορολόγητη.
Άρθρο πεντηκοστό τέταρτο
Πρόσληψη επικουρικού προσωπικού στην Κεντρική Υπηρεσία του Υπουργείου Υγείας και στο ΙΦΕΤ
Η ισχύς του άρθρου τεσσαρακοστού πέμπτου του ν. 4771/2021 (Α’ 16) ως προς την πρόσληψη επικουρικού προσωπικού στην Κεντρική Υπηρεσία του Υπουργείου Υγείας και στο ΙΦΕΤ Α.Ε., παρατείνεται από τη λήξη της έως και την 30ή.9.2021.
Άρθρο πεντηκοστό πέμπτο
Υποχρεωτικός διαγνωστικός έλεγχος για τον κορωνοϊό COVID-19
Η ισχύς του άρθρου 46 του ν. 4790/2021, ως προς τον υποχρεωτικό διαγνωστικό έλεγχο για τον κορωνοϊό COVID-19, παρατείνεται από τη λήξη της έως και την 30ή.9.2021.
Άρθρο πεντηκοστό έκτο
Υπηρεσίες καθαριότητας, απολύμανσης και φύλαξης
Η ισχύς του άρθρου εικοστού έκτου της από 14.3.2020 Πράξης Νομοθετικού Περιεχομένου (Α’ 64) η οποία κυρώθηκε με το άρθρο 3 του ν. 4682/2020 (Α’ 76) ως προς τις υπηρεσίες καθαριότητας, απολύμανσης και φύλαξης, παρατείνεται από τη λήξη της έως την 30ή.9.2021.
Άρθρο πεντηκοστό έβδομο
Διενέργεια εμβολιασμών κατά του κορωνοϊού COVID-19 από τον Ε.Ο.Δ.Υ.
Η ισχύς του άρθρου 58 του ν. 4764/2020 (Α’ 256) ως προς τη διενέργεια εμβολιασμών κατά του κορωνοϊού COVID-19 από τον Ε.Ο.Δ.Υ., παρατείνεται από τη λήξη της έως και την 30ή.9.2021.
Άρθρο πεντηκοστό όγδοο
Διάθεση αυτοδιαγνωστικής δοκιμασίας ελέγχου της νόσησης από κορωνοϊό COVID-19 - Τροποποίηση της παρ. 4 του άρθρου 2 του ν. 4790/2021
1. Η ισχύς της παρ. 1 του άρθρου 2 του ν. 4790/2021 (Α’ 48) ως προς τη διάθεση με κρατική μέριμνα μιας αυτοδιαγνωστικής δοκιμασίας ελέγχου της νόσησης από κορωνοϊό COVID-19 ανά εβδομάδα, παρατείνεται από τη λήξη της έως και την 30ή.9.2021.
2. Το πρώτο εδάφιο της παρ. 4 του άρθρου 2 του ν. 4790/2021 τροποποιείται, προστίθεται στη συνέχεια δεύτερο εδάφιο και η παρ. 4 διαμορφώνεται ως εξής:
«4. Η διάθεση των προϊόντων της παρ. 1 μέσω των φαρμακείων γίνεται χωρίς αντίτιμο από τους δικαιούχους. Με κοινή απόφαση των Υπουργών Οικονομικών και Υγείας ρυθμίζονται η αμοιβή των φαρμακοποιών για τη συμμετοχή τους στη διάθεση μέσων αυτοδιαγνωστικής δοκιμασίας ελέγχου της νόσησης από κορωνοϊό COVID-19 και των φαρμακαποθηκών για τη συμμετοχή τους στη διακίνησή τους από την έναρξή τους, καθώς και η διαδικασία καταβολής της.».
Άρθρο πεντηκοστό ένατο
Δημιουργία τμημάτων πυρηνικής ιατρικής, απεικονίσεων και ακτινοθεραπείας σε νοσοκομεία - Αντικατάσταση της παρ. 8 του άρθρου 29 του ν. 4495/2017
Στην παρ. 8 του άρθρου 29 του ν. 4495/2017 (Α’ 167) προστίθεται πρόβλεψη για τη δημιουργία τμημάτων πυρηνικής ιατρικής και η παρ. 8 διαμορφώνεται ως εξής:
«8. Οι εργασίες για τη δημιουργία Μονάδων Εντατικής Θεραπείας (Μ.Ε.Θ.) και Μονάδων Αυξημένης Φροντίδας (Μ.Α.Φ.), τη δημιουργία τμημάτων πυρηνικής ιατρικής, απεικονίσεων και ακτινοθεραπείας, τη δημιουργία θαλάμων ελεγχόμενων συνθηκών νοσηλείας και ανακαινίσεις Τμημάτων Επειγόντων Περιστατικών (ΤΕΠ) σε υφιστάμενους χώρους νοσοκομείων, καθώς και οι υποστηρικτικές εργασίες που προκύπτουν από τη δημιουργία των Μ.Ε.Θ. και Μ.Α.Φ. και αφορούν στη μετεγκατάσταση υφιστάμενων κλινικών ή άλλων λειτουργικών χώρων σε υπάρχοντες άλλους χώρους των νοσοκομείων, εκτελούνται μετά από έκδοση έγκρισης εργασιών δόμησης μικρής κλίμακας της περ. β) του άρθρου 28, ανεξαρτήτως προϋπολογισμού του έργου. Η έγκριση του προηγούμενου εδαφίου εκδίδεται από τη Διεύθυνση Αρχιτεκτονικής, Οικοδομικών Κανονισμών και Αδειοδοτήσεων του Υπουργείου Περιβάλλοντος και Ενέργειας, μετά από υποβολή στο πληροφοριακό σύστημα αδειών των κάτωθι δικαιολογητικών:
α) Αίτησης του ιδιοκτήτη ή του έχοντος το νόμιμο δικαίωμα, στην οποία αναγράφονται τα πλήρη στοιχεία του και τα στοιχεία του ακινήτου.
β) Εγκρίσεων των αρμόδιων υπηρεσιών του Υπουργείου Υγείας ή του Νοσοκομείου, όπου αυτές απαιτούνται από τις κείμενες διατάξεις, με τα συνοδευτικά τους στοιχεία.
γ) Τεχνικής Έκθεσης Μηχανικού, στην οποία αναφέρεται η θέση του ακινήτου, περιγράφονται αναλυτικά οι εργασίες που θα εκτελεστούν και βεβαιώνεται ότι:
i) οι εργασίες πληρούν τις ισχύουσες πολεοδομικές διατάξεις και κανονισμούς,
ii) δεν θίγονται τα στοιχεία του φέροντος οργανισμού του κτιρίου και
iii) το ακίνητο δεν εμπίπτει στις απαγορευτικές περιπτώσεις του άρθρου 1 της υπό στοιχεία ΥΠΕΝ/ΔΑΟΚΑ/43266/1174/11.5.2020 απόφασης του Υφυπουργού Περιβάλλοντος και Ενέργειας (Β’ 1843).
δ) Σχεδίου και Φακέλου Ασφάλειας και Υγείας του έργου, με ορισμό του υπεύθυνου συντονιστή σύμφωνα με τα οριζόμενα στο π.δ. 305/1996 (Α’ 212), όπου απαιτείται.
ε) Αντιγράφου τοπογραφικού διαγράμματος.
στ) Αρχιτεκτονικών σχεδίων των χώρων των νοσοκομείων που τροποποιούνται σε κλίμακα 1:100 ή 1:50.
ζ) Στατικής μελέτης και βεβαίωσης στατικής επάρκειας του χώρου επέμβασης, αποκλειστικά στην περίπτωση επεμβάσεων στον στατικό φορέα.
Στην περίπτωση που τροποποιούνται οι μελέτες του κτιρίου, κατατίθεται, εντός έξι (6) μηνών από την έκδοση της άδειας, επικαιροποιημένος φάκελος με τις κατά περίπτωση τροποποιούμενες μελέτες, συνολικά ή τμηματικά.».
Άρθρο εξηκοστό
Διενέργεια δοκιμασιών ταχέων μοριακών ελέγχων (rapid test) από τους Ο.Τ.Α. α’ βαθμού - Τροποποίηση της παρ. 3 του άρθρου 98 του ν. 4796/2021
Η παρ. 3 του άρθρου 98 του ν. 4796/2021 (Α’ 63) τροποποιείται ως προς τον χρόνο λήξης ισχύος της παρ. 3 του άρθρου 10 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο δεύτερο του ν. 4682/2020 (Α’ 76), και η παρ. 3 διαμορφώνεται ως εξής:
«3. Για την προμήθεια ταχέων μοριακών ελέγχων (rapid test), εφόσον ο Ε.Ο.Δ.Υ. ή το Υπουργείο Υγείας ή η Γενική Γραμματεία Πολιτικής Προστασίας δεν διαθέτουν σε έναν Ο.Τ.Α. α’ βαθμού τον αναγκαίο αριθμό δοκιμασιών ταχέων μοριακών ελέγχων (rapid test), η παρ. 3 του άρθρου 10 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο δεύτερο του ν. 4682/2020 (Α’ 76) διατηρείται σε ισχύ έως και την 30ή.9.2021.».
Άρθρο εξηκοστό πρώτο
Παράταση ισχύος δυνατότητας ανάθεσης από Ο.Τ.Α. α’ και β’ βαθμού δημοσίων συμβάσεων για την προμήθεια υλικών για την αντιμετώπιση της υγειονομικής κρίσης που προκλήθηκε από τον κορωνοϊό COVID-19
Η ισχύς της παρ. 3 του άρθρου 10 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), ως προς τη δυνατότητα ανάθεσης δημοσίων συμβάσεων για την προμήθεια υλικών για την αντιμετώπιση της υγειονομικής κρίσης, που προκλήθηκε από τον κορωνοϊό COVID-19 με τη διαδικασία διαπραγμάτευσης χωρίς προηγούμενη δημοσίευση, κατά την περ. γ’ της παρ. 2 του άρθρου 32 του ν. 4412/2016 (Α’ 147), παρατείνεται από τη λήξη της έως και την 30ή.9.2021.
Άρθρο εξηκοστό δεύτερο
Δωρεές Ο.Τ.Α., Κ.Ε.Δ.Ε., ΕΝ.Π.Ε., Π.Ε.Δ. σε νοσοκομεία, λοιπές δημόσιες υγειονομικές μονάδες, Ν.Π.Δ.Δ., ιδρύματα και αστικές μη κερδοσκοπικές εταιρείες κοινωφελούς σκοπού - Τροποποίηση της παρ. 6 του άρθρου 74 του ν. 4745/2020
Η ισχύς της παρ. 6 του άρθρου 74 του ν. 4745/2020 (Α’ 214) παρατείνεται έως και την 30ή.9.2021 και η παρ. 6 διαμορφώνεται ως εξής:
«6. Με απόφαση του δημοτικού ή του περιφερειακού συμβουλίου ή των διοικητικών τους συμβουλίων, έως και την 30ή.9.2021, οι δήμοι και οι περιφέρειες, η Κεντρική Ένωση Δήμων Ελλάδος (Κ.Ε.Δ.Ε.), η Ένωση Περιφερειών Ελλάδας (ΕΝ.Π.Ε.) και οι Περιφερειακές Ενώσεις Δήμων (Π.Ε.Δ.) δύνανται να προβαίνουν σε δωρεές ιατρικού εξοπλισμού, οικίσκων για διεξαγωγή εξετάσεων ανίχνευσης COVID-19, ιατροφαρμακευτικού υλικού, συμπεριλαμβανομένων τεστ διάγνωσης κορωνοϊού σε νοσοκομεία, λοιπές δημόσιες υγειονομικές μονάδες, Ν.Π.Δ.Δ., ιδρύματα και αστικές μη κερδοσκοπικές εταιρείες κοινωφελούς σκοπού που εδρεύουν ή έχουν παραρτήματα εντός των ορίων τους.».
Άρθρο εξηκοστό τρίτο
Κατ’ οίκον εμβολιασμός
Στον ν. 4764/2020 (Α’ 256) προστίθεται νέο άρθρο 52Α ως εξής:
«Άρθρο 52Α
1. Στο Εθνικό Πρόγραμμα Εμβολιασμών κατά του κορωνοϊού COVID-19 για τον εμβολιασμό του πληθυσμού εντάσσονται οι ιδιώτες ιατροί κάθε ειδικότητας. Οι ιδιώτες ιατροί συμβάλλονται με το Υπουργείο Υγείας, όπως νομίμως εκπροσωπείται για την υλοποίηση των σκοπών του παρόντος από τον Διοικητή της αρμόδιας Υγειονομικής Περιφέρειας ή από τον νόμιμο αναπληρωτή. Οι ιδιώτες ιατροί δύνανται να διενεργούν εμβολιασμούς στους πολίτες είτε στο ιατρείο τους είτε κατ’ οίκον.
2. Ο εμβολιασμός κατ’ οίκον διενεργείται μόνο για τους πολίτες που αδυνατούν να προσέλθουν στα εμβολιαστικά κέντρα λόγω αδυναμίας και πληρούν τα κριτήρια της Εθνικής Επιτροπής Εμβολιασμών. Για την υλοποίηση του Εθνικού Προγράμματος Εμβολιασμών κατά του κορωνοϊού COVID-19 για τον εμβολιασμό κατ’ οίκον των δικαιούχων πολιτών και για το χρονικό διάστημα μέχρι την 30ή.9.2021, φορείς υλοποίησης ορίζονται οι ιδιώτες ιατροί κάθε ειδικότητας και οι φορείς υλοποίησης του άρθρου 268 του ν. 4798/2021 (Α’ 68), οι οποίοι δηλώνουν ενδιαφέρον για τη συμμετοχή στον κατ’ οίκον εμβολιασμό και συμβάλλονται σχετικώς. Οι ιδιώτες ιατροί και οι φορείς υλοποίησης του άρθρου 268 του ν. 4798/2021 διενεργούν με ευθύνη τους τους εμβολιασμούς και καταχωρούν τα στοιχεία των εμβολιασμένων και τη διενέργεια του εμβολιασμού στο Εθνικό Μητρώο Εμβολιασμών κατά του κορωνοϊού COVID-19.
3. Για κάθε διενεργούμενο κατ’ οίκον εμβολιασμό καθορίζεται αποζημίωση των ιατρών και των φορέων υλοποίησης του άρθρου 268 του ν. 4798/2021 ύψους είκοσι ευρώ (20€). Για κάθε εμβολιασμό στο ιατρείο καθορίζεται αποζημίωση των ιατρών ύψους τριών ευρώ (3€). Η αποζημίωση καταβάλλεται από τον Ε.Ο.Π.Υ.Υ., και καλύπτεται με έκτακτη οικονομική επιχορήγηση του Ε.Ο.Π.Υ.Υ. από τον προϋπολογισμό του Υπουργείου Υγείας, λόγω του κορωνοϊού COVID-19 από τις Γενικές Κρατικές Δαπάνες του Υπουργείου Οικονομικών. Η εν λόγω αποζημίωση είναι ανεκχώρητη και ακατάσχετη στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν δεσμεύεται και δεν συμψηφίζεται με βεβαιωμένα χρέη προς τη φορολογική Διοίκηση και το Δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα. Με απόφαση του Διοικητικού Συμβουλίου του Ε.Ο.Π.Υ.Υ., καθορίζεται η διαδικασία εκκαθάρισης και αποζημίωσης των ιατρών και των φορέων υλοποίησης του άρθρου 268 του ν. 4798/2021 που συμμετέχουν στον εμβολιασμό.
4. Με κοινή απόφαση των Υπουργών Οικονομικών και Υγείας ρυθμίζονται οι επιμέρους λεπτομέρειες που αφορούν στη διαδικασία αποζημίωσης των διενεργησάντων εμβολιασμούς κατά τα ανωτέρω και τη διαδικασία καταβολής της αποζημίωσης.
5. Με απόφαση του Υπουργού Υγείας ορίζονται οι λεπτομέρειες που αφορούν στον τρόπο υποβολής ενδιαφέροντος για τη συμμετοχή στο πρόγραμμα των ιδιωτών ιατρών και των φορέων υλοποίησης του άρθρου 268 του ν. 4798/2021, τις υποχρεώσεις τους, το συμβατικό περιεχόμενο συνεργασίας τους, τον τρόπο διάθεσης των εμβολίων προς τους ιατρούς και τους φορείς υλοποίησης του άρθρου 268 του ν. 4798/2021 που διενεργούν τον εμβολιασμό, καθώς και τον τρόπο και τον χρόνο καταγραφής του διενεργηθέντος εμβολιασμού στο Εθνικό Μητρώο Εμβολιασμών.».
Άρθρο εξηκοστό τέταρτο
Ενίσχυση του Προγράμματος Γαλάζια Ελευθερία - Μετακινήσεις σε Εμβολιαστικά Κέντρα Υψηλής Δυναμικότητας
1. Στο πλαίσιο υλοποίησης του Εθνικού Σχεδίου Εμβολιασμού κατά της πανδημίας του κορωνοϊού COVID-19 «ΕΛΕΥΘΕΡΙΑ» και του επιχειρησιακού σχεδίου «Γαλάζια Ελευθερία», κατά παρέκκλιση του ν. 4412/2016 (Α’ 147) και κάθε γενικής ή ειδικής εθνικής διάταξης δημοσίου λογιστικού, και του π.δ. 80/2016 (Α’ 145), οι Υγειονομικές Περιφέρειες μπορούν να αναθέτουν συμβάσεις, με τη διαδικασία της διαπραγμάτευσης χωρίς προηγούμενη δημοσίευση του άρθρου 32 ή τη διαδικασία της απευθείας ανάθεσης του άρθρου 118 του ν. 4412/2016 (Α’ 147) και με αντικείμενο την εξασφάλιση εισιτηρίων, αεροπορικών ή ακτοπλοϊκών, και διαμονής με παροχή πλήρους διατροφής του μετακινούμενου προσωπικού για τον σκοπό αυτόν. Οι αποφάσεις του πρώτου εδαφίου κυρώνονται από το Κεντρικό Συμβούλιο Υγειονομικών Περιφερειών εντός προθεσμίας τριάντα (30) ημερών από την έκδοσή της.
2. Στην παρ. 2 του άρθρου 45 του ν. 4790/2021 (Α’ 48) προστίθενται τρία νέα εδάφια ως εξής:
«Με απόφαση του αρμόδιου οργάνου του Υπουργείου Υγείας και προς τον σκοπό της υλοποίησης του Προγράμματος «Γαλάζια Ελευθερία» δύναται να μετακινούνται Διοικητές, Υποδιοικητές και λοιπό διοικητικό προσωπικό των Υ.Πε. σε εμβολιαστικά κέντρα υψηλής δυναμικότητας στη νησιωτική και περιφερειακή Ελλάδα. Η παρούσα καταλαμβάνει και μετακινήσεις, που έχουν ήδη υλοποιηθεί κατά την έναρξη ισχύος του παρόντος. Στους ανωτέρω καταβάλλονται δαπάνες κίνησης, διαμονής και διατροφής κατά την κείμενη νομοθεσία.».
Άρθρο εξηκοστό πέμπτο
Διενέργεια διαγνωστικών ελέγχων νόσησης από τον κορωνοϊό COVID-19 (rapid test ή PCR) για τις ανάγκες της ελεύθερης κυκλοφορίας εντός και εκτός Ελλάδος ενόψει της τουριστικής περιόδου
1. Για τον σκοπό της τήρησης των εθνικών και ταξιδιωτικών μέτρων για την ασφάλεια κατά του κορωνοϊού και ενόψει των μετακινήσεων των υπηκόων κρατών μελών της Ευρωπαϊκής Ένωσης ή των υπηκόων τρίτων χωρών επισκεπτών της χώρας για το χρονικό διάστημα μέχρι την 31η.12.2021, στους φορείς διενέργειας δοκιμασιών ταχέων ελέγχων αντιγόνων SARS-CoV2 (rapid test) προστίθενται οι ιδιώτες ιατροί όλων των ειδικοτήτων, οι νοσηλευτές, οι επισκέπτες υγείας, οι ΟΤΑ α’ βαθμού δια του ιατρονοσηλευτικού προσωπικού που διαθέτουν ή δύνανται να προσλαμβάνουν, και οι ιδιώτες φαρμακοποιοί υπό τον όρο της ορθής χρήσης του ιατροτεχνολογικού προϊόντος και της κατάλληλης ενημέρωσης του φυσικού προσώπου ως προς το εξαγόμενο αποτέλεσμα. Τα χρησιμοποιούμενα ιατροτεχνολογικά προϊόντα ταχέων ελέγχων αντιγόνων έχουν τα προβλεπόμενα από την κείμενη νομοθεσία ελάχιστα αναγκαία χαρακτηριστικά.
2. Για την εξυπηρέτηση του σκοπού της παρ. 1, οι δοκιμασίες ανίχνευσης του κορωνοϊού SARS-CoV-2 με τη μέθοδο μοριακού ελέγχου real time (PCR) σε υπηκόους κρατών μελών της Ευρωπαϊκής Ένωσης ή υπηκόους τρίτων χωρών δύνανται να διενεργούνται σε όλη την Επικράτεια από ιδιωτικά διαγνωστικά εργαστήρια, όπως ορίζονται στο π.δ. 84/2001 (Α’ 70), ή ιδιωτικές κλινικές, κατά παρέκκλιση κάθε αντίθετης διάταξης, ακόμη και αν δεν διαθέτουν έδρα ή υποκατάστημα ή άλλη φυσική εγκατάσταση στον τόπο δειγματοληψίας. Στην περίπτωση αυτή η λήψη του δείγματος δύναται να διενεργείται από κινητά κλιμάκια ή από συνεργαζόμενους επαγγελματίες υγείας της παρ. 1. Η μεταφορά του ληφθέντος δείγματος, όπου απαιτείται, και η ανάλυση των αποτελεσμάτων βαρύνουν τον φορέα που διενεργεί τον έλεγχο. Οι διενεργούντες τον έλεγχο οφείλουν να παρέχουν κατάλληλη ενημέρωση στο εξεταζόμενο φυσικό πρόσωπο ως προς το εξαγόμενο αποτέλεσμα.
3. Οι άνω φορείς διενέργειας δοκιμασιών ανίχνευσης κορωνοϊού SARS-CoV-2 (rapid test, PCR) αποκτούν πρόσβαση σύμφωνα με τις κείμενες διατάξεις ως χρήστες διαπιστευμένοι και υποχρεούνται αμελλητί να καταχωρούν στο Εθνικό Μητρώο Ασθενών COVID -19 τα στοιχεία ταυτοποίησης των φυσικών προσώπων που ελέγχθηκαν και τα αποτελέσματα του ελέγχου (θετικό ή αρνητικό). Σε περίπτωση μη καταχώρησης, καθυστερημένης ή λανθασμένης καταχώρησης επιβάλλονται οι κυρώσεις της παρ. 4 του άρθρου τριακοστού πρώτου του ν. 4737/2020 (Α’ 204).
4. Με κοινή απόφαση των Υπουργών Υγείας, Εσωτερικών, Ψηφιακής Διακυβέρνησης, Τουρισμού και κάθε άλλου συναρμόδιου Υπουργού δύνανται να ρυθμίζονται κάθε διαδικασία διενέργειας των διαγνωστικών ελέγχων και καταχώρησης των δεδομένων και κάθε άλλη αναγκαία λεπτομέρεια για την εφαρμογή του παρόντος.
5. Για τις ανάγκες εφαρμογής του παρόντος και κατά παρέκκλιση κάθε αντίθετης διάταξης καθορίζονται ως ανώτατα όρια τιμών πώλησης αγαθών και παροχής υπηρεσιών, μη συνυπολογιζομένου σε αυτά του Φόρου Προστιθέμενης Αξίας (Φ.Π.Α.), τα ακόλουθα: α) για το τεστ ανίχνευσης αντιγόνου του κορωνοϊού SARS-CoV-2 με τη μέθοδο μοριακού ελέγχου (PCR) ως ανώτατο όριο τιμής χρέωσης παροχής υπηρεσίας (ανάλυση δείγματος κ.λπ.) το ποσό των σαράντα ευρώ (40€) και ως ανώτατο όριο τιμής χρέωσης της δειγματοληψίας το ποσό των είκοσι ευρώ (20€), β) για το τεστ ανίχνευσης αντιγόνου του κορωνοϊού SARS-CoV-2 με τη μέθοδο της ταχείας δοκιμασίας (rapid test), ως ανώτατο όριο τιμής χρέωσης παροχής υπηρεσίας (ανάλυση δείγματος κ.λπ.) το ποσό των δέκα ευρώ (10€) και ως ανώτατο όριο τιμής χρέωσης της δειγματοληψίας το ποσό των δέκα ευρώ (10€).
6. Σε περίπτωση μη συμμόρφωσης με την παρ. 5 επιβάλλεται διοικητικό πρόστιμο ύψους πέντε χιλιάδων ευρώ (5.000€).
Άρθρο εξηκοστό έκτο
Προμήθεια εμβολίων κατά του κορωνοϊού COVID-19 κατά το έτος 2022 για τις ανάγκες της Χώρας
Για την πραγματοποίηση των προμηθειών του Εθνικού Προγράμματος Εμβολιασμών κατά του κορωνοϊού COVID-19 μέχρι και τις 30.6.2022 η Τριμελής Επιτροπή Διαχείρισης Προμηθειών του Εθνικού Προγράμματος Εμβολιασμών κατά του κορωνοϊού COVID-19 του άρθρου 53 του ν. 4764/2020 (Α’ 256) προγραμματίζει τη συμμετοχή στις παραγγελίες μέσω του ενιαίου μηχανισμού στήριξης ανά είδος εμβολίου με κριτήρια: α) την εξασφάλιση επαρκών αποθεμάτων για την κάλυψη των αναγκών του συνολικού πληθυσμού της χώρας, β) την εξασφάλιση ικανού αποθέματος για την κάλυψη τυχόν ανάγκης επαναληπτικής δόσης εμβολιασμού, γ) τη διασπορά του κινδύνου σε περίπτωση καθυστέρησης παραδόσεων επιμέρους ποσοτήτων εμβολίων, δ) τη διαμόρφωση ενός επαρκώς διαφοροποιημένου αποθέματος εμβολίων για την αντιμετώπιση μεταλλάξεων, και ε) την κάλυψη των αναγκών σε περίπτωση διεύρυνσης των ηλικιακών ομάδων συμμετοχής στον εμβολιασμό.
Πλεόνασμα εμβολίων που προκύπτει από την εφαρμογή των ανωτέρω διατίθεται κατά τη διαδικασία των περ. ε’ και στ’ της παρ. 4 του άρθρου 53 του ν. 4764/2020.
Άρθρο εξηκοστό έβδομο
Καθορισμός αριθμού δόσεων πλήρως εμβολιασμένων
Με απόφαση του Υπουργού Υγείας μετά από γνώμη της Επιτροπής Εμβολιασμών ορίζεται ο αριθμός των απαιτούμενων δόσεων εμβολίου κατά του κορωνοϊού COVID-19, προκειμένου να λογίζεται το φυσικό πρόσωπο ως πλήρως εμβολιασμένο. Στο πλαίσιο της απόφασης του πρώτου εδαφίου εξειδικεύονται τα κριτήρια διαφοροποίησης του αριθμού των ενδεδειγμένων δόσεων εμβολιασμού, με αναφορά σε κριτήρια, όπως η προηγούμενη νόσηση, η ένταξη σε ευπαθή ομάδα του πληθυσμού, καθώς και κάθε συναφής προς τα ανωτέρω λεπτομέρεια.
Άρθρο εξηκοστό όγδοο
Επιπλέον σημεία διάθεσης αυτοδιαγνωστικής δοκιμασίας ελέγχου της νόσησης από κορωνοϊό COVID-19 με κρατική μέριμνα
1. Η διάθεση στους δικαιούχους, με κρατική μέριμνα, αυτοδιαγνωστικών δοκιμασιών ελέγχου της νόσησης από κορωνοϊό COVID-19, οι οποίες προορίζονται για ατομική χρήση χωρίς ανάγκη διενέργειάς τους από επαγγελματίες υγείας σύμφωνα με το άρθρο 2 του ν. 4790/2021 (Α’ 48), δύναται να διενεργείται έως την 30ή.9.2021, κατά παρέκκλιση κάθε αντίθετης διάταξης, εκτός από φαρμακεία και από επιχειρήσεις εμπορίας ιατροτεχνολογικών προϊόντων, καθώς και, όπου οι τοπικοί φαρμακευτικοί σύλλογοι αρνούνται τη συμμετοχή τους, από καταστήματα υγειονομικού ενδιαφέροντος λιανικής διάθεσης τροφίμων και ποτών που λειτουργούν νόμιμα ως: α) υπεραγορές τροφίμων (super markets) και β) παντοπωλεία. Η διάθεση διενεργείται χωρίς αντίτιμο από τους δικαιούχους. Κατά την επεξεργασία προσωπικών δεδομένων, σύμφωνα με τις διατάξεις του παρόντος, τηρούνται οι ρυθμίσεις του Γενικού Κανονισμού Προσωπικών Δεδομένων και του ν. 4624/2019 (Α’ 137) και κάθε άλλη συναφής ρύθμιση εθνικού δικαίου.
2. Με κοινή απόφαση των Υπουργών Ψηφιακής Διακυβέρνησης, Ανάπτυξης και Επενδύσεων και Υγείας δύνανται να καθορίζονται η διαδικασία προσδιορισμού των δικαιούχων και η κυκλοφορία, διάθεση και διανομή των αυτοδιαγνωστικών δοκιμασιών σε αυτούς, οι περιοχές εφαρμογής της παρ. 1, καθώς και κάθε άλλο αναγκαίο ζήτημα.
ΚΕΦΑΛΑΙΟ Γ’
ΡΥΘΜΙΣΕΙΣ ΘΕΜΑΤΩΝ Ε.Ο.Π.Υ.Υ.
Άρθρο εξηκοστό ένατο
Οργανωτικά θέματα Ε.Ο.Π.Υ.Υ.
1. Η περ. β) της παρ. 4 του άρθρου 12 του ν. 4238/2014 (Α’ 38) αντικαθίσταται ως εξής:
«β) Η Μονάδα Εσωτερικού Ελέγχου επιπέδου τμήματος. Η Μονάδα Εσωτερικού Ελέγχου ασκεί τις αρμοδιότητες του άρθρου 10 του ν. 4795/2021 (Α’ 62). Ειδικότερα η Μονάδα Εσωτερικού Ελέγχου έχει τους ακόλουθους επιχειρησιακούς στόχους:
α) τον έλεγχο των συστημάτων διακυβέρνησης και λειτουργίας και την παροχή διαβεβαίωσης περί της επάρκειας αυτών, με σκοπό την υποστήριξη του φορέα για την επίτευξη των στρατηγικών του στόχων και για τη λήψη μέτρων, όπου απαιτείται,
β) την παροχή συμβουλευτικών υπηρεσιών είτε ως αρωγή προς τον επικεφαλής του φορέα είτε στο πλαίσιο του ετήσιου προγράμματος εργασιών, με στόχο τη βελτίωση της αποτελεσματικότητας του φορέα,
γ)τη διασφάλιση της ορθής, αποτελεσματικής και ασφαλούς διαχείρισης και χρήσης των πληροφοριακών συστημάτων και
δ) την αξιολόγηση της λειτουργίας, των δραστηριοτήτων και των προγραμμάτων του φορέα βάσει των αρχών της χρηστής δημοσιονομικής διαχείρισης.
Η Μονάδα Εσωτερικού Ελέγχου ασκεί τις εξής αρμοδιότητες:
α) συντάσσει και αναθεωρεί το Εγχειρίδιο Εσωτερικών Ελέγχων, το οποίο εγκρίνεται από τον επικεφαλής του φορέα,
β) καταρτίζει Ετήσιο ή Πολυετές Πρόγραμμα Εργασιών, λαμβανομένων υπόψη των στρατηγικών και επιχειρησιακών προτεραιοτήτων του φορέα, καθώς και της αξιολόγησης των κινδύνων και των ευκαιριών του φορέα,
γ) σχεδιάζει και διενεργεί προγραμματισμένους και έκτακτους ελέγχους επί του συνόλου των υπηρεσιών του φορέα, των λειτουργιών, των συλλογικών οργάνων αυτού, των διαδικασιών του, των εκτελούμενων έργων, καθώς και των πληροφοριακών του συστημάτων, όπως αυτά εντοπίζονται μέσω της διαδικασίας αξιολόγησης και ιεράρχησης των κινδύνων που απειλούν τη λειτουργία τους, σύμφωνα με τις πιθανότητες εκδήλωσης του κινδύνου και τις ενδεχόμενες συνέπειές του,
δ) παρέχει συμβουλευτικά έργα επί του συνόλου των υπηρεσιών του φορέα, των λειτουργιών, των συλλογικών οργάνων αυτού, των διαδικασιών του, των εκτελούμενων έργων, καθώς και των πληροφοριακών του συστημάτων,
ε) ελέγχει και παρέχει διαβεβαίωση περί της επάρκειας του Συστήματος Εσωτερικού Ελέγχου του φορέα και εισηγείται σχετικές βελτιωτικές προτάσεις,
στ) παρέχει συμβουλευτικές υπηρεσίες,
ζ) αξιολογεί τη λειτουργία του φορέα βάσει των αρχών της χρηστής δημοσιονομικής διαχείρισης,
η) ελέγχει την ορθή εφαρμογή των διαδικασιών εκτέλεσης του προϋπολογισμού, σύνταξης και αποστολής στο Υπουργείο Οικονομικών των δημοσιονομικών και λοιπών αναφορών, καθώς και διενέργειας των δαπανών και διαχείρισης της περιουσίας του οικείου φορέα για τον εντοπισμό τυχόν ενδείξεων φαινομένων κακοδιοίκησης, κακοδιαχείρισης, κατάχρησης, σπατάλης ή απάτης, καθώς και εάν ο φορέας αναπτύσσει κατάλληλες δικλίδες για την αποτροπή τους στο μέλλον,
θ) ελέγχει και αξιολογεί τις διαδικασίες κατάρτισης των οικονομικών και μη αναφορών του φορέα,
ι) αξιολογεί τις διαδικασίες σχεδιασμού και εκτέλεσης των λειτουργιών και των προγραμμάτων του φορέα,
ια) ελέγχει τη συμμόρφωση του φορέα προς την ισχύουσα νομοθεσία, τους κανονισμούς και τις πολιτικές που διέπουν τη λειτουργία του,
ιβ) ελέγχει τα πληροφοριακά συστήματα ως προς την αποτελεσματικότητά τους για την επίτευξη των στόχων του φορέα,
ιγ) παρακολουθεί, αξιολογεί και επιβεβαιώνει τις διορθωτικές ή βελτιωτικές ενέργειες που πραγματοποιούνται από τις υπηρεσίες του φορέα σε συμμόρφωση με τις προτάσεις του εσωτερικού ελέγχου, μέχρι την οριστική υλοποίησή τους,
ιδ) καταρτίζει Ετήσια Έκθεση με Γνώμη,
ιε) γνωστοποιεί αμελλητί στις αρμόδιες υπηρεσίες και στον πειθαρχικό Προϊστάμενο, σύμφωνα με τις ισχύουσες διατάξεις, τυχόν ενδείξεις απάτης ή έλλειψης ακεραιότητας ή πειθαρχικής ευθύνης υπαλλήλων και
ιστ) μεριμνά για την εκπαίδευση και την επιμόρφωση των εσωτερικών ελεγκτών.
Στη Μονάδα Εσωτερικού Ελέγχου του Ε.Ο.Π.Υ.Υ. δύναται να ορίζεται με απόφαση του Διοικητή, τουλάχιστον ένας εσωτερικός ελεγκτής από το Μητρώο Εσωτερικών Ελεγκτών του Υπουργείου Οικονομικών του άρθρου 4 του ν. 3429/2005 (Α’ 314). Η παροχή των υπηρεσιών του ελεγκτή γίνεται με σύμβαση παροχής ανεξαρτήτων υπηρεσιών, κατόπιν πρόσκλησης. Η διάρκεια της σύμβασης παροχής ανεξάρτητων υπηρεσιών δεν μπορεί να υπερβαίνει τα τρία (3) έτη και ο ελεγκτής δεν αποκτά ιδιότητα υπαλλήλου ή σχέση εξαρτημένης εργασίας. Ο εσωτερικός ελεγκτής συνεργάζεται με τη Μονάδα Εσωτερικού Ελέγχου του Ε.Ο.Π.Υ.Υ., συνεπικουρεί το έργο της και οφείλει να αναφέρει στον Διοικητή και την Επιτροπή Ελέγχου και Διαφάνειας, για κάθε θέμα που, κατά την κρίση του, σχετίζεται με την πορεία και τα αποτελέσματα του ελέγχου, συντάσσοντας σχετικές εκθέσεις. Κατά τα λοιπά, ισχύουν οι διατάξεις του Κεφαλαίου Α’ του ν. 4795/2021.
2. Η παρ. 9 του άρθρου 28 του ν. 3918/2011 (Α’ 31) αντικαθίσταται ως εξής:
«9. Ο Ε.Ο.Π.Υ.Υ. δύναται, ύστερα από απόφαση του Διοικητικού του Συμβουλίου, να αναθέτει, σύμφωνα με τις ισχύουσες διατάξεις, σε φυσικά ή νομικά πρόσωπα δημοσίου ή ιδιωτικού δικαίου τις ακόλουθες εργασίες:
α) Τη μελέτη, καταγραφή, αποτίμηση, αξιολόγηση και υποβολή προτάσεων για την αξιοποίηση των περιουσιακών τους στοιχείων.
β) Τη διοικητική και οικονομική οργάνωση των υπηρεσιών του.
γ) Το κλείσιμο των ισολογισμών - απολογισμών και τη λογιστική εν γένει ενημέρωση.
δ) Την καταχώρηση και επεξεργασία στοιχείων στα μηχανογραφικά του προγράμματα.
ε) Τον έλεγχο των δαπανών υγείας.
στ) Την εκπόνηση νομικών σχεδίων, διακηρύξεων, συμβατικών κειμένων και νομικών μελετών επί των ζητημάτων που άπτονται ιδίως των Διευθύνσεων Προμηθειών, Συμβάσεων και Διεθνών Ασφαλιστικών Σχέσεων του Οργανισμού.».
3. Προστίθεται περ. ιγ) στην παρ. 1 του άρθρου 21 του ν. 3918/2011 και η παρ. 1 αντικαθίσταται ως εξής:
«1. Ο Διοικητής έχει τις εξής αρμοδιότητες:
α. Διοικεί τον Ε.Ο.Π.Υ.Υ., αποφασίζει για τα ζητήματα οργάνωσης και διαχείρισής του και διασφαλίζει την αποτελεσματική και εύρυθμη λειτουργία του.
β. Εισηγείται προς το Δ.Σ. τα ζητήματα που απαιτούν νομοθετική ρύθμιση.
γ. Παρακολουθεί την εκτέλεση του προϋπολογισμού του Ε.Ο.Π.Υ.Υ. και εισηγείται στο Δ.Σ. τη λήψη των αναγκαίων μέτρων για την υλοποίησή του.
δ. Αναθέτει και υπογράφει κατόπιν εξουσιοδότησης του Δ.Σ. πάσης φύσεως συμβάσεις που συνάπτει ο Ε.Ο.Π.Υ.Υ., όπως και άλλου περιεχομένου έγγραφα.
ε. Παραγγέλλει, εποπτεύει και συντονίζει τις ελεγκτικές διαδικασίες των οργανικών μονάδων του Ε.Ο.Π.Υ.Υ.
στ. Αποφασίζει για θέματα διαχείρισης του ανθρώπινου δυναμικού του οργανισμού, κατόπιν εισήγησης της αρμόδιας διεύθυνσης.
ζ. Εγκρίνει τον Οργανισμό του Ε.Ο.Π.Υ.Υ., που καταρτίζει η αρμόδια υπηρεσία του Οργανισμού μετά από πρόταση των προϊσταμένων Γενικής Διεύθυνσης ή Διεύθυνσης, και εισηγείται σχετικά στο Δ.Σ. Ο Οργανισμός του Ε.Ο.Π.Υ.Υ. περιλαμβάνει κατ’ ελάχιστον τη διάρθρωση των υπηρεσιών, τις αρμοδιότητές τους, τον συνολικό αριθμό των οργανικών θέσεων και την κατανομή των θέσεων προσωπικού ανά κατηγορία, κλάδο και ειδικότητα στις οργανικές μονάδες, τον τρόπο επιλογής των διευθυντικών στελεχών και τα περιγράμματα εργασίας τους.
η. Υποβάλλει, κατόπιν εισήγησης της αρμόδιας Διεύθυνσης, τα ερωτήματα προς το γραφείο του Νομικού Συμβούλου του Νομικού Συμβουλίου του Κράτους του Ε.Ο.Π.Υ.Υ., σύμφωνα με τις κείμενες διατάξεις για το Νομικό Συμβούλιο του Κράτους.
θ. Συγκροτεί ομάδες εργασίας που αποτελούνται από στελέχη του Ε.Ο.Π.Υ.Υ. ή και ιδιώτες για τη διαχείριση ζητημάτων που απαιτούν εξειδικευμένες γνώσεις.
ι. Αποφασίζει για τη συμμετοχή του προσωπικού σε αποστολές εντός και εκτός Ελλάδος, στο πλαίσιο εκπροσώπησης του οργανισμού ή για προγράμματα εκπαίδευσης, ενημέρωσης ή επιμόρφωσης.
ια. Αποφασίζει τη διάθεση χρηματικών ποσών από τα έσοδα του Ε.Ο.Π.Υ.Υ. για δαπάνες που εξυπηρετούν υπηρεσιακές ανάγκες, όπως εκδηλώσεις, συμμετοχή σε διεθνείς οργανισμούς, συνδρομή και συμμετοχή σε επιστημονικά δίκτυα και περιοδικά και έξοδα φιλοξενίας ξένων αποστολών.
ιβ. Εκπροσωπεί τον Οργανισμό δικαστικώς και εξωδίκως. Η ισχύς της περ. ιβ) άρχεται από την ημερομηνία δημοσίευσης του ν. 4737/2020 (Α’ 204).
ιγ. Δύναται να συνάπτει προγραμματικές συμβάσεις, προγραμματικές συμφωνίες και μνημόνια συνεργασίας με φορείς του δημόσιου τομέα και του ευρύτερου δημόσιου τομέα κατά την έννοια του άρθρου 14 του ν. 4270/2014 (Α’ 143), με Ανώτατα Εκπαιδευτικά Ιδρύματα, αναγνωρισμένες ενώσεις, συλλόγους και σωματεία που αφορούν στην Πρωτοβάθμια και Δευτεροβάθμια Φροντίδα Υγείας και γενικότερα με ευρωπαϊκούς και διεθνείς φορείς.
Ο Διοικητής μπορεί, με απόφασή του, να αναθέτει σε προϊσταμένους των οργανικών του μονάδων, ειδικά καθήκοντα ή να τους μεταβιβάζει αρμοδιότητες ή το δικαίωμα να υπογράφουν κατά περίπτωση «με εντολή Διοικητή».».
4. Το τρίτο εδάφιο της παρ. 4 του άρθρου 33 του ν. 3918/2011 (Α’ 31) αντικαθίσταται με δύο εδάφια και η παρ. 4 διαμορφώνεται ως εξής:
«4. Έως την επιλογή των προϊσταμένων οργανικών μονάδων του Ε.Ο.Π.Υ.Υ., διαδικασία που δύναται να ξεκινήσει εντός έξι (6) μηνών από την έναρξη λειτουργίας του, τα καθήκοντα αυτά ασκούν οι προϊστάμενοι των εντασσόμενων υπηρεσιών με απόφαση του Διοικητή. Η τοποθέτηση γίνεται σε θέσεις προϊσταμένων αντίστοιχου επιπέδου οργανικών μονάδων του Ε.Ο.Π.Υ.Υ., με κριτήριο τον περισσότερο χρόνο άσκησης καθηκόντων προϊσταμένου αντίστοιχου επιπέδου, σε συνάρτηση με τα ουσιαστικά τους προσόντα.
Στους υπαλλήλους του Ε.Ο.Π.Υ.Υ., στους οποίους έχουν ανατεθεί καθήκοντα προϊσταμένου οργανικής μονάδας, κατόπιν σχετικής απόφασης των οργάνων Διοίκησης του Ε.Ο.Π.Υ.Υ., καταβάλλεται το προβλεπόμενο στην παρ. 1 του άρθρου 16 του ν. 4354/2015 (Α’ 176) επίδομα θέσης ευθύνης, εφόσον αυτοί ασκούν στην πράξη τα καθήκοντα Προϊστάμενου οργανικής μονάδας. Αποφάσεις των οργάνων διοίκησης του Ε.Ο.Π.Υ.Υ. που έχουν εκδοθεί και αφορούν στην ανάθεση ειδικών καθηκόντων σε υπαλλήλους του Ε.Ο.Π.Υ.Υ. καταργούνται.».
Άρθρο εβδομηκοστό
Διατάξεις ελέγχου συνταγογράφησης Ε.Ο.Π.Υ.Υ. - Τροποποίηση της παρ. 4 του άρθρου 93 του ν. 4472/2017
Στην παρ. 4 του άρθρου 93 του ν. 4472/2017 (Α’ 74), η φράση «Με απόφαση του Αντιπροέδρου του Ε.Ο.Π.Υ.Υ. επιβάλλονται κυρώσεις» αντικαθίσταται από τη φράση «Με απόφαση του Διοικητή του Ε.Ο.Π.Υ.Υ. επιβάλλονται κυρώσεις», η φράση «προσφυγή ενώπιον του Προέδρου του Ε.Ο.Π.Υ.Υ.» αντικαθίσταται από τη φράση «προσφυγή ενώπιον του Διοικητικού Συμβουλίου του Ε.Ο.Π.Υ.Υ.» και η παρ. 4 διαμορφώνεται ως εξής:
«4. Για την αξιολόγηση της συνταγογραφικής συμπεριφοράς των ιατρών της Επικράτειας οι ιατροί ταξινομούνται σύμφωνα με την ειδικότητα τους και την περιοχή που συνταγογραφούν. Η αξιολόγηση της συνταγογράφησης γίνεται σε μηνιαία βάση λαμβάνοντας υπόψη τα παρακάτω κριτήρια:
α. Ο «αριθμός των συνταγών» που εκδίδονται από τον ιατρό.
β. Το «μέσο πλήθος συνταγών ανά ασφαλισμένο» σε σχέση με αυτό της ειδικότητας του ιατρού που συνταγογραφεί.
γ. Η «μέση δαπάνη» ανά συνταγή σε σχέση με αυτό της ειδικότητας του ιατρού που συνταγογραφεί.
δ. Το «ποσοστό συνταγογράφησης νέων δραστικών ουσιών» σε σχέση με αυτό της ειδικότητας του ιατρού που συνταγογραφεί.
ε. Το «ποσοστό συνταγογράφησης ανά θεραπευτική ομάδα (ΑTC4)» για τις πρώτες δέκα (10) που συνταγογραφεί σε σχέση με αυτό της ειδικότητάς του.
στ. Το «ποσοστό συνταγογράφησης εκτός εγκεκριμένων ενδείξεων και δοσολογίας» σε σχέση με αυτό της ειδικότητάς του.
ζ. Το «ποσοστό εμβαλλαγίων εκτέλεσης ανά φαρμακευτική εταιρεία» σε σχέση με αυτό της ειδικότητάς του.
η. Το «ποσοστό δαπάνης των πέντε περισσότερο δαπανηρών ασφαλισμένων ως προς το σύνολο της δαπάνης συνταγογράφησης» σε σχέση με αυτό της ειδικότητάς του.
θ. Το «ποσοστό συνταγών εκτέλεσης ανά φαρμακείο» σε σχέση με αυτό του συνόλου των ιατρών.
Ο έλεγχος των ανωτέρω κριτηρίων από α’ έως η’, τα οποία μπορεί να εξειδικεύονται ή να αυξάνονται με αποφάσεις του Δ.Σ. του Ε.Ο.Π.Υ.Υ. λαμβάνει χώρα, σύμφωνα με την παρακάτω διαδικασία: Για κάθε ιατρό με την ίδια ειδικότητα υπολογίζεται η τιμή του εκάστου κριτηρίου από α’ έως θ’. Σε έλεγχο της συνταγογράφησης υποβάλλονται οι ιατροί, των οποίων η τιμή ενός κριτηρίου από α’ έως η’ ανωτέρω, βρίσκεται στο υψηλότερο 0,1% ποσοστό επί του συνόλου τιμών που λαμβάνονται από όλους τους ιατρούς της ίδιας ειδικότητας για κάθε κριτήριο χωριστά. Επίσης, σε έλεγχο της συνταγογράφησης υποβάλλονται οι ιατροί, των οποίων η τιμή του κριτηρίου θ’ ανωτέρω, βρίσκεται στο υψηλότερο 0,1% ποσοστό επί του συνόλου τιμών που λαμβάνονται από όλους τους ιατρούς όλων των ειδικοτήτων για το κριτήριο αυτό. Ο έλεγχος του συνόλου της συνταγογράφησης του ιατρού διενεργείται, σύμφωνα με το π.δ. 121/2008, από την επιτροπή Ελέγχου Συνταγογραφίας του Ε.Ο.Π.Υ.Υ. και στη συνέχεια παρέχονται εξηγήσεις από τον ιατρό μέσα σε πέντε (5) ημέρες μετά από σχετική κοινοποίηση κλήσης, στην οποία υποχρεωτικά αναφέρεται η διαπραχθείσα παράβαση. Με απόφαση του Διοικητή του Ε.Ο.Π.Υ.Υ. επιβάλλονται κυρώσεις, εφόσον δεν κρίνονται επαρκείς οι εξηγήσεις και γίνεται καταλογισμός της ζημίας ανάλογα με τη συχνότητα και τη σοβαρότητα της παράβασης. Κατά της απόφασης αυτής ο ιατρός δύναται να ασκήσει, μέσα σε τριάντα (30) ημέρες από την κοινοποίησή της, προσφυγή ενώπιον του Διοικητικού Συμβουλίου του Ε.Ο.Π.Υ.Υ. Κατά τη διάρκεια της παραπάνω προθεσμίας, καθώς και σε περίπτωση άσκησης ενδικοφανούς προσφυγής, μέχρι την έκδοση της σχετικής απόφασης, δεν αναστέλλεται η εκτέλεση της απόφασης επιβολής κυρώσεων. Αν κατά τη διάρκεια του ελέγχου προκύπτουν σοβαρές ενδείξεις οικονομικής ζημίας του Ε.Ο.Π.Υ.Υ., το Διοικητικό Συμβούλιο αυτού, δύναται, κατόπιν πρότασης της Διεύθυνσης Φαρμάκου του Ε.Ο.Π.Υ.Υ., να αποφασίσει την αφαίρεση του δικαιώματος συνταγογράφησης για όσο διάστημα διαρκεί ο έλεγχος. Για την εφαρμογή των προηγούμενων παραγράφων, ως όριο τίθεται η ανώτερη τιμή η οποία αντιστοιχεί στο 99,9% των μη ελεγχόμενων ιατρών.».
Άρθρο εβδομηκοστό πρώτο
Διαδικασία κατάσχεσης εις χείρας του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.) ως τρίτου και της αναγγελίας της εκχώρησης απαιτήσεων τρίτων κατά του Ε.Ο.Π.Υ.Υ. - Προσθήκη δεύτερου και τρίτου εδαφίου στην παρ. 7 του άρθρου 33 του ν. 3918/2011
Στην παρ. 7 του άρθρου 33 του ν. 3918/2011 (Α’ 31) προστίθενται δεύτερο και τρίτο εδάφιο και η παρ. 7 διαμορφώνεται ως εξής:
«7. Μέχρι την έκδοση της κοινής υπουργικής απόφασης για τα θέματα οικονομικής οργάνωσης και λογιστικής λειτουργίας του Οργανισμού, εφαρμόζονται αναλογικά οι αντίστοιχες γενικές διατάξεις που διέπουν τα Ν.Π.Δ.Δ., εφόσον αυτές δεν αντίκεινται στις διατάξεις του παρόντος νόμου.
Με την επιφύλαξη του πρώτου εδαφίου, το άρθρο 145 του ν. 4270/2014 (Α’ 143) εφαρμόζεται ανάλογα και στις περιπτώσεις της κατάσχεσης εις χείρας του Ε.Ο.Π.Υ.Υ. ως τρίτου και της αναγγελίας της εκχώρησης απαιτήσεων τρίτων κατά του Ε.Ο.Π.Υ.Υ. Στις περιπτώσεις αυτές, ως αρμόδιες Υπηρεσίες της περ. α’ της παρ. 1 του άρθρου 145 του ν. 4270/2014 για την κοινοποίηση του κατασχετηρίου ή του εκχωρητήριου εγγράφου, νοούνται η Διεύθυνση Οικονομικών Υπηρεσιών της Κεντρικής Υπηρεσίας του Ε.Ο.Π.Υ.Υ. και η κατά τόπον αρμόδια Περιφερειακή Διεύθυνση (ΠΕΔΙ).».
Άρθρο εβδομηκοστό δεύτερο
Ρύθμιση είσπραξης του ποσού της αυτόματης επιστροφής clawback των παρόχων υγείας του Ε.Ο.Π.Υ.Υ. - Αντικατάσταση της παρ. 3 του άρθρου 100 του ν. 4172/2013
Στο τέλος της παρ. 3 του άρθρου 100 του ν. 4172/2013 (Α’ 167) προστίθενται τέσσερα εδάφια και η παρ. 3 διαμορφώνεται ως εξής:
«3. Ο Ε.Ο.Π.Υ.Υ. δύναται να συμψηφίζει το παραπάνω ποσό με ισόποση οφειλή εντός του ίδιου ή/και του προηγούμενου έτους ή/και του επόμενου έτους, προς τους αναφερόμενους στην προηγούμενη παράγραφο ιδιώτες παρόχους για την παροχή από αυτούς προς τον Ε.Ο.Π.Υ.Υ. υπηρεσιών υγείας. Ο οριστικός και τελικός συμψηφισμός γίνεται μεταξύ επιστρεφόμενων ποσών από τους ιδιώτες παρόχους υπηρεσιών υγείας και εκκαθαρισμένων οφειλών του Ε.Ο.Π.Υ.Υ. Η ισχύς του προηγούμενου εδαφίου άρχεται αναδρομικά από τη δημοσίευση του ν. 4172/2013.
Από το έτος 2021 και εφεξής, βάσει των ορίων δαπανών που καθορίζονται στην απόφαση της παρ. 4, ο Ε.Ο.Π.Υ.Υ. προεισπράττει σε μηνιαία βάση, κατά τον χρόνο εξόφλησης του μήνα δαπάνης των παρόχων της παρ. 1 και μέχρι τον χρόνο έκδοσης των διοικητικών πράξεων βεβαίωσης των ποσών αυτόματης επιστροφής (clawback), ποσοστό έως 70% του συνολικού ποσού αυτόματης επιστροφής που αναλογεί σε κάθε πάροχο πριν από τον έλεγχο και την τελική εκκαθάριση της δαπάνης των παρόχων. Σε επίπεδο εξαμήνου υπολογίζεται και βεβαιώνεται το οριστικό ύψος του ποσού αυτόματης επιστροφής (clawback) που αναλογεί σε κάθε πάροχο. Η διαφορά των προεισπραχθέντων ποσών clawback από το συνολικό οφειλόμενο ποσό clawback εισπράττεται σε δώδεκα (12) άτοκες μηνιαίες δόσεις. Με απόφαση του Διοικητικού Συμβουλίου του Ε.Ο.Π.Υ.Υ. κατόπιν σχετικής εισήγησης των συναρμόδιων Διευθύνσεων του, καθορίζονται οι όροι της ρύθμισης, η διαδικασία είσπραξής τους, η προθεσμία υποβολής της αίτησης υπαγωγής στη ρύθμιση, καθώς και κάθε αναγκαίο ειδικότερο ζήτημα για την εφαρμογή της παρούσας.».
Άρθρο εβδομηκοστό τρίτο
Ρύθμιση οφειλών από rebate και clawback των παρόχων υγείας του Ε.Ο.Π.Υ.Υ. - Αντικατάσταση του άρθρου 10 του ν. 4647/2019
Στο άρθρο 10 του v. 4647/2019 (Α’ 204) προστίθεται νέο τελευταίο εδάφιο και το άρθρο 10 διαμορφώνεται ως εξής:
«Άρθρο 10
Ρύθμιση οφειλών από rebate και clawback
Οφειλές των παρόχων της παρ. 1 του άρθρου 100 του ν. 4172/2013 (Α’ 167) από ποσά επιστροφής (rebate) και clawback των ετών 2013-2019 προς τον Ε.Ο.Π.Υ.Υ. δύνανται να εισπραχθούν με τη μορφή άτοκων μηναίων δόσεων, ο αριθμός των οποίων δύναται να καθοριστεί έως εκατόν είκοσι (120) μετά από αίτηση των παρόχων της παρ. 1 του άρθρου 100 του ν. 4172/2013 για την υπαγωγή στη ρύθμιση. Με απόφαση του Υπουργού Υγείας, κατόπιν εισήγησης ως προς το περιεχόμενο των όρων της ρύθμισης που εκδίδεται μετά από απόφαση του Διοικητικού Συμβουλίου του Ε.Ο.Π.Υ.Υ. καθορίζονται ο αριθμός των δόσεων, η διαδικασία είσπραξής τους, καθώς και κάθε αναγκαία διαδικαστική λεπτομέρεια για την εφαρμογή των προηγούμενων εδαφίων.
Τα ανωτέρω ισχύουν και για τις οφειλές των παρόχων της παρ. 1 του άρθρου 100 του ν. 4172/2013 από ποσά αυτόματης επιστροφής (clawback) έτους 2020 προς τον Ε.Ο.Π.Υ.Υ.».
Άρθρο εβδομηκοστό τέταρτο
Ρύθμιση οφειλών Κατόχων Άδειας Κυκλοφορίας Φαρμάκων προς τον Ε.Ο.Π.Υ.Υ. - Αντικατάσταση του άρθρου δωδέκατου του ν. 4737/2000
Το άρθρο δωδέκατο του ν. 4737/2020 (Α’ 204) αντικαθίσταται ως εξής:
«Άρθρο δωδέκατο
Ρύθμιση οφειλών Κατόχων Άδειας Κυκλοφορίας Φαρμάκων ή φαρμακευτικών εταιρειών προς τον Ε.Ο.Π.Υ.Υ.
1. Στους Κατόχους Άδειας Κυκλοφορίας (Κ.Α.Κ.) φαρμακευτικών προϊόντων ή στις φαρμακευτικές εταιρείες, που οφείλουν στον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.) ποσά αυτόματης επιστροφής (clawback) του άρθρου 11 του ν. 4052/2012 (Α’ 41) του έτους 2019, όπως έχουν προκύψει μετά από την ολοκλήρωση του προβλεπόμενου από την ως άνω διάταξη συμψηφισμού, δίνεται η δυνατότητα να ρυθμίσουν τις οφειλές τους σε έως τριάντα έξι (36) άτοκες δόσεις, με την προϋπόθεση εξόφλησης των ποσών επιστροφής (rebate) της παρ. 3 του άρθρου 35 του ν. 3918/2011 (Α’ 31) για το έτος 2019 και της καταβολής των δόσεων της προηγούμενης ρύθμισης οφειλών σε δόσεις για τα έτη 2012-2018.
2. Στους Κατόχους Άδειας Κυκλοφορίας (Κ.Α.Κ.) φαρμακευτικών προϊόντων ή στις φαρμακευτικές εταιρείες, που οφείλουν στον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.) ποσά αυτόματης επιστροφής (clawback) του άρθρου 11 του ν. 4052/2012 (Α’ 41) του έτους 2020, όπως έχουν προκύψει μετά από την ολοκλήρωση του προβλεπόμενου από την ως άνω διάταξη συμψηφισμού, δίνεται η δυνατότητα να ρυθμίσουν τις οφειλές τους σε έως τριάντα έξι (36) άτοκες δόσεις, με την προϋπόθεση εξόφλησης των ποσών επιστροφής (rebate) της παρ. 3 του άρθρου 35 του ν. 3918/2011 (Α’ 31) για το έτος 2020 και της καταβολής των δόσεων της προηγούμενης ρύθμισης οφειλών σε δόσεις για τα έτη 2012-2019.
3. Με απόφαση του Υπουργού Υγείας, κατόπιν εισήγησης του Διοικητικού Συμβουλίου του Ε.Ο.Π.Υ.Υ., καθορίζονται οι όροι της ρύθμισης, η διαδικασία είσπραξής τους, η προθεσμία υποβολής της αίτησης υπαγωγής στη ρύθμιση, καθώς και κάθε αναγκαίο ειδικότερο ζήτημα για την εφαρμογή των παρ. 1 και 2.
4. Σε κάθε περίπτωση μη έγκαιρης καταβολής έστω και μίας εκ των δόσεων των παρ. 1 και 2, καθώς και της οποιασδήποτε εκπρόθεσμης καταβολής τρέχουσας υποχρέωσης προς τον Ε.Ο.Π.Υ.Υ., ο Κάτοχος Άδειας Κυκλοφορίας φαρμακευτικών προϊόντων εκπίπτει των ρυθμίσεων.».
Άρθρο εβδομηκοστό πέμπτο
Μεταφορές βαρέων ασθενών - Τροποποίηση της παρ. 1 του άρθρου 31 του ν. 2072/1992
1. Το πρώτο εδάφιο της περ. δ’ της παρ. 1 του άρθρου 31 του ν. 2072/1992 (Α’ 125), αντικαθίσταται ως εξής:
«δ) Ο Ε.Ο.Π.Υ.Υ. ως καθολικός διάδοχος των ενταχθέντων κλάδων υγείας αποζημιώνει ετησίως το Ε.Κ.Α.Β. με ποσοστό έως 1,22% επί του συνόλου των κατ’ έτος δαπανών υγείας (πλην φαρμακευτικής δαπάνης), για κάλυψη δαπανών για αερομεταφορές και πλωτές μεταφορές βαρέως ασθενών δικαιούχων περίθαλψης από τον Οργανισμό.».
2. Το ποσοστό της παρ. 1 καλύπτει τις οφειλές του Ε.Ο.Π.Υ.Υ. προς το Ε.Κ.Α.Β. για μεταφορές βαρέων πασχόντων που πραγματοποιούνται από 1.1.2021.
ΚΕΦΑΛΑΙΟ Δ’
ΡΥΘΜΙΣΕΙΣ ΛΟΙΠΩΝ ΕΠΟΠΤΕΥΟΜΕΝΩΝ ΦΟΡΕΩΝ ΤΟΥ ΥΠΟΥΡΓΕΙΟΥ ΥΓΕΙΑΣ
Άρθρο εβδομηκοστό έκτο
Μετακινήσεις εκτός έδρας του προσωπικού του Ε.Κ.Α.Β. - Αντικατάσταση της παρ. 2 του άρθρου 2 της υποπαρ. Δ.9 της παρ. Δ του άρθρου 2 του ν. 4336/2015
Στην παρ. 2 του άρθρου 2 της υποπαρ. Δ.9 της παρ. Δ του άρθρου 2 του ν. 4336/2015 (Α’ 94) τροποποιούνται το τέταρτο και το πέμπτο άρθρο ως προς τις μετακινήσεις του προσωπικού του Ε.Κ.Α.Β. και η παρ. 2 διαμορφώνεται ως εξής:
«2. Στο πεδίο εφαρμογής του παρόντος νόμου δεν εμπίπτουν οι μετακινήσεις εκτός έδρας του πάσης φύσης προσωπικού που απασχολείται για τις ανάγκες προγραμμάτων ή έργων (ερευνητικών, αναπτυξιακών κ.λπ.) του Ιδρύματος Κρατικών Υποτροφιών (Ι.Κ.Υ.), των ερευνητικών και τεχνολογικών φορέων και των Ε.Λ.Κ.Ε. των Α.Ε.Ι., που χρηματοδοτούνται αποκλειστικά από την Ευρωπαϊκή Ένωση ή από διεθνείς οργανισμούς ή ιδιωτικά κονδύλια ή κληροδοτήματα ή ίδιους πόρους, εφόσον η σχετική δαπάνη καλύπτεται από τα προγράμματα ή τα έργα αυτά, για τις ανάγκες των οποίων μετακινούνται.
Στο πεδίο εφαρμογής του παρόντος δεν εμπίπτουν επίσης οι πάσης φύσης μετακινήσεις του Υπουργού Μετανάστευσης και Ασύλου, που δεν υπόκεινται σε περιορισμό ημερών κατ’ έτος. Μετακινήσεις εκτός έδρας που έχουν πραγματοποιηθεί το έτος 2016 από τον Αναπληρωτή Υπουργό Εσωτερικών και Διοικητικής Ανασυγκρότησης αρμόδιο για θέματα μεταναστευτικής πολιτικής και τον Υπουργό Μεταναστευτικής Πολιτικής, καθ’ υπέρβαση του ορίου ημερών που τίθεται από τις ανωτέρω διατάξεις, θεωρούνται νόμιμες. Οι δαπάνες για τις μετακινήσεις αυτές δύναται να πληρωθούν σε βάρος των πιστώσεων του τρέχοντος ή και του επόμενου οικονομικού έτους του Υπουργείου Μεταναστευτικής Πολιτικής, κατά την προβλεπόμενη διαδικασία, τηρουμένων των λοιπών προϋποθέσεων νομιμότητας και κανονικότητας των δαπανών αυτών.
Επίσης, δεν εμπίπτουν στο πεδίο εφαρμογής του παρόντος νόμου οι μετακινήσεις εκτός έδρας του μόνιμου ή με σύμβαση ιδιωτικού δικαίου οποιασδήποτε μορφής, προσωπικού του Ε.Κ.Α.Β. οι οποίοι μετακινούνται εκτός έδρας με υπηρεσιακά οχήματα. Για τις μετακινήσεις του προηγούμενου εδαφίου εφαρμόζεται η υπ’ αρ. 2/81961/0022/29.9.2009 κοινή υπουργική απόφαση (Β’ 2194).
Στο πεδίο εφαρμογής του παρόντος δεν εμπίπτουν επίσης οι πάσης φύσης μετακινήσεις του Γενικού Γραμματέα Πολιτικής Προστασίας, που δεν υπόκεινται σε περιορισμό ημερών κατ’ έτος. Επίσης δεν εμπίπτουν στο πεδίο εφαρμογής του παρόντος οι μετακινήσεις εκτός έδρας του προσωπικού της Γενικής Γραμματείας Πολιτικής Προστασίας για την αντιμετώπιση επιχειρησιακών αναγκών.».
Άρθρο εβδομηκοστό έβδομο
Μετάθεση υπαλλήλων του κλάδου Πληρωμάτων Ασθενοφόρων του Ε.Κ.Α.Β. - Τροποποίηση του άρθρου 148 του ν. 4600/2019
Στο άρθρο 148 του ν. 4600/2019 (Α’ 43) αντικαθίσταται η παρ. 5, προστίθενται παρ. 5Α, 5Β και 5Γ και το άρθρο 148 διαμορφώνεται ως εξής:
«Άρθρο 148
Μετάθεση υπαλλήλων του κλάδου Πληρωμάτων Ασθενοφόρων του Ε.Κ.Α.Β.
1. Μετάθεση επιτρέπεται μετά από αίτηση του υπαλλήλου του κλάδου Πληρωμάτων Ασθενοφόρων του Ε.Κ.Α.Β. ή με πρωτοβουλία της υπηρεσίας, σε κενή θέση και εφόσον δεν υφίσταται, με μεταφορά της θέσης που κατέχει. Οι μεταθέσεις μετά από αίτηση προηγούνται των μεταθέσεων χωρίς αίτηση.
2. Οι μεταθέσεις των υπαλλήλων του κλάδου Πληρωμάτων Ασθενοφόρων του Ε.Κ.Α.Β. πραγματοποιούνται με πράξη του Προέδρου του, κατόπιν σύμφωνης γνώμης του Υπηρεσιακού Συμβουλίου, στο οποίο ο Προϊστάμενος της αρμόδιας Διεύθυνσης της Κεντρικής Υπηρεσίας υποχρεούται να αποστείλει σχετική εισήγηση.
3. Στις περιπτώσεις «δυσίατου» νοσήματος, όπως ορίζεται με την υπό στοιχεία Υ1/Γ.Π./ΟΙΚ.16884/2001 απόφαση του Υπουργού Υγείας (Β’ 1386), οι μεταθέσεις υπαλλήλων που πάσχουν από δυσίατα νοσήματα, προηγούνται των λοιπών κατηγοριών μεταθέσεων, μετά από αίτησή τους. Ο δυσίατος χαρακτήρας του νοσήματος πιστοποιείται από την αρμόδια Υγειονομική Επιτροπή για τους υπαλλήλους και με την προσκόμιση βεβαίωσης σύμφωνα με την ανωτέρω απόφαση του Υπουργού Υγείας, για τα μέλη της οικογένειάς του. Ως μέλη της οικογένειάς του νοούνται ο/η σύζυγος, ο/η συμβιών/ούσα και τα τέκνα του/της υπαλλήλου.
4. Μετάθεση και μετακίνηση πολυτέκνων και τέκνων πολυτέκνων δεν είναι δυνατή χωρίς αίτησή τους. Η διάταξη του προηγούμενου εδαφίου εφαρμόζεται και για υπαλλήλους που είναι γονείς τριών τέκνων ή για ένα τέκνο οικογένειας με τρία παιδιά, από τα οποία ένα ή περισσότερα είναι υπάλληλοι.
5. Με απόφαση του Διοικητικού Συμβουλίου του Ε.Κ.Α.Β. ορίζονται οι θέσεις για τις μεταθέσεις υπαλλήλων του κλάδου Πληρωμάτων Ασθενοφόρων κατόπιν αιτήσεώς τους και καλούνται οι υπάλληλοι για την υποβολή των αιτήσεων μετάθεσης. Το Δ.Σ. λαμβάνει υπόψιν του τουλάχιστον την αναγκαία δύναμη των ασθενοφόρων και λοιπών οχημάτων του Ε.Κ.Α.Β. ανά πλήθος κατοίκων και τον αριθμό και το είδος των περιστατικών σε περιοδική βάση.
Σχετική ανακοίνωση αναρτάται στην ιστοσελίδα του Ε.Κ.Α.Β. και γνωστοποιείται πάραυτα σε όλες τις Διευθύνσεις του Ε.Κ.Α.Β.
Αιτήσεις των ενδιαφερομένων υπαλλήλων υποβάλλονται εντός δέκα (10) ημερών από την ανάρτηση του πίνακα στην ιστοσελίδα του Ε.Κ.Α.Β. Οι αιτήσεις διαβιβάζονται αμελλητί από τον Προϊστάμενο της Διεύθυνσης Διοικητικού Οικονομικού στο Υπηρεσιακό Συμβούλιο για τη διατύπωση σύμφωνης γνώμης. Η σειρά προτεραιότητας καθορίζεται από τον αριθμό των μορίων που συγκεντρώνει ο υπάλληλος, με βάση τα έτη υπηρεσίας στο Ε.Κ.Α.Β., τα έτη υπηρεσίας στους επιχειρησιακούς τομείς επειγόντων (ασθενοφόρα επειγόντων, κινητές ιατρικές μονάδες, μηχανές), την ηλικία, την οικογενειακή του κατάσταση και την τυχόν συνδρομή λόγου συνυπηρέτησης με σύζυγο/συμβιούντα και την εντοπιότητα, κατά τα οριζόμενα κατωτέρω. Μεταβολές που επέρχονται μετά τη λήξη της προθεσμίας υποβολής αίτησης μετάθεσης, δεν λαμβάνονται υπόψη. Σε περίπτωση συγκέντρωσης ίσου αριθμού μορίων, προηγείται ο αρχαιότερος βάσει του συνολικού χρόνου υπηρεσίας. Για καθένα από τα ανωτέρω κριτήρια καθορίζεται ο ακόλουθος αριθμός μορίων:
α. Η οικογενειακή κατάσταση αξιολογείται με τρία (3) μόρια για τον σύζυγο/συμβιούντα, τρία (3) για το πρώτο και πέντε (5) για κάθε επόμενο ανήλικο τέκνο ή τέκνο που σπουδάζει σε σχολή τριτοβάθμιας εκπαίδευσης, εφόσον δεν έχει συμπληρώσει το 25ο έτος της ηλικίας του. Στους άγαμους, διαζευγμένους, χήρους και εν διαστάσει γονείς τέκνων από τα αναφερόμενα στο προηγούμενο εδάφιο, για τα οποία τους έχει αποδεδειγμένα ανατεθεί η επιμέλεια, οι συντελεστές βαρύτητας προσαυξάνονται κατά ένα (1) για κάθε τέκνο. Η ηλικία των ετών 40, 41-50 και 51-60 αξιολογείται με τους συντελεστές ένα (1), δύο (2) και τρία (3), αντίστοιχα. Ο χρόνος υπηρεσίας αξιολογείται με ένα (1) μόριο για κάθε συμπληρωμένο έτος υπηρεσίας μέχρι και τα πρώτα 5 έτη, με δύο (2) μόρια για κάθε έτος μετά από το 5ο και μέχρι το 10ο έτος και με τρία (3) μόρια για κάθε έτος που συμπληρώνεται μετά το 10ο.
β. Ο χρόνος υπηρεσίας στους τομείς επειγόντων (ασθενοφόρα και κινητές ιατρικές μονάδες επειγόντων, μηχανές) άνω των δεκαπέντε (15) ετών συμπληρωμένων αξιολογείται με δώδεκα (12) μόρια. Ο χρόνος ποινής αργίας, στέρησης αποδοχών λόγω πειθαρχικού παραπτώματος, η άδεια άνευ αποδοχών και η θέση σε διαθεσιμότητα δεν προσμετρώνται στον χρόνο υπολογισμού μορίων.
γ. Η εντοπιότητα αξιολογείται με δέκα (10) μόρια. Ως εντοπιότητα νοείται η καταγωγή του υπαλλήλου ή του (της) συζύγου/συμβιούντος του από δήμο ή κοινότητα της περιφερειακής ενότητας, στην οποία πρόκειται να μετατεθεί ή η ιδιότητα του δημότη, αποδεικνύεται δε είτε με πιστοποιητικό γεννήσεως και πιστοποιητικό μόνιμης οικογενειακής διαμονής για τουλάχιστον δέκα (10) έτη πριν την υποβολή της αίτησης μετάθεσης είτε με πιστοποιητικό εγγραφής στα δημοτολόγια του οικείου δήμου ή κοινότητας, που να έχει γίνει τουλάχιστον πέντε χρόνια (5) πριν την υποβολή της αίτησης.
δ. Η συνυπηρέτηση συζύγου/συμβιούντος αξιολογείται με πέντε (5) μόρια. Συνυπηρέτηση θεωρείται ότι συντρέχει όταν ο σύζυγος του υπαλλήλου είναι δημόσιος υπάλληλος και υπηρετεί εντός των ορίων της περιφερειακής ενότητας του τόπου προορισμού ή, στην περίπτωση που αυτός (ή) απασχολείται στον ιδιωτικό τομέα, όταν εργάζεται εκεί είτε ως υπάλληλος είτε ως ανεξάρτητος επαγγελματίας για χρονικό διάστημα τουλάχιστον δύο (2) ετών πριν από την υποβολή της αίτησης και τούτο αποδεικνύεται με βεβαίωση του οικείου ασφαλιστικού φορέα.
ε. Στους άγαμους, διαζευγμένους, χήρους, καθώς και στους εν διαστάσει γονείς τέκνων που ασκούν αποδεδειγμένα την επιμέλεια, η ανωτέρω μοριοδότηση προσαυξάνεται κατά τέσσερα (4) μόρια για το πρώτο και έξι (6) για κάθε επόμενο ανήλικο τέκνο.
στ. Η μετάθεση των υπαλλήλων διενεργείται με απόφαση του αρμόδιου οργάνου διοίκησης μετά από σύμφωνη γνώμη του υπηρεσιακού συμβουλίου.
5Α. Με το έγγραφο, με το οποίο ανακοινώνεται στον υπάλληλο η μετάθεσή του, τάσσεται, ανάλογα με την απόσταση και τα μέσα συγκοινωνίας, η αναγκαία για τη μετάβαση στη νέα του θέση προθεσμία. Η προθεσμία αυτή δεν μπορεί να υπερβαίνει τον έναν (1) μήνα.
5Β. Οι υπάλληλοι δεν μετατίθενται πριν συμπληρώσουν διετία στην υπηρεσία που τοποθετήθηκαν κατά τον διορισμό τους. Κατ’ εξαίρεση, επιτρέπεται μετάθεση πριν από την παρέλευση του ανωτέρω χρονικού διαστήματος για σοβαρούς υπηρεσιακούς ή προσωπικούς λόγους.
5Γ. Η μετά από αίτηση του υπαλλήλου μετάθεσή του σε παραμεθόρια περιοχή με σκοπό τη συνυπηρέτηση συζύγων είναι υποχρεωτική.
6. Με απόφαση του Υπουργού Υγείας καθορίζεται η ελάχιστη αναγκαία στελέχωση της Κεντρικής Υπηρεσίας και των Παραρτημάτων του Ε.Κ.Α.Β. από τον κλάδο Πληρωμάτων Ασθενοφόρων ως προϋπόθεση που πρέπει να ισχύει κατά τον χρόνο υποβολής των αιτήσεων προς μετάθεση, λαμβανομένων υπόψη ενδεικτικά της αναγκαίας δύναμης των ασθενοφόρων ανά πλήθος κατοίκων και του αριθμού και του είδους των περιστατικών σε περιοδική βάση.».
Άρθρο εβδομηκοστό όγδοο
Ηλεκτρονική τήρηση του βιβλίου ναρκωτικών από τον φαρμακοποιό
1.α) Οι συνταγές που αφορούν στη χορήγηση ιδιοσκευασμάτων ή σκευασμάτων που περιέχουν τις ουσίες που περιλαμβάνονται στους πίνακες Α’- Δ’ του άρθρου 1 του ν. 3459/2006 (Α’ 103) και της παρ. 8 του άρθρου 1 του π.δ. 148/2007 (Α’ 191), και καταχωρίζονται ηλεκτρονικά, φυλάσσονται σε ηλεκτρονικό αρχείο από τον φαρμακοποιό επί τριετία.
β) Οι χειρόγραφες συνταγές που αφορούν στη χορήγηση ιδιοσκευασμάτων ή σκευασμάτων που περιέχουν τις ουσίες που περιλαμβάνονται στους πίνακες Α’- Δ’ του άρθρου 1 του ν. 3459/2006 και της παρ. 8 του άρθρου 1 του π.δ. 148/2007, φυλάσσονται από τον φαρμακοποιό επί τριετία είτε σε ηλεκτρονικό αρχείο με τη μορφή αρχείου εικόνας είτε σε φυσικό αρχείο.
γ) To βιβλίο αντιγραφής συνταγών (Συνταγολόγιο) της περ. γ’ της παρ. 1 του άρθρου 3 του π.δ. 312/1992 (Α’ 157), στο οποίο αναγράφονταν οι δίγραμμες συνταγές ναρκωτικών, τηρείται ηλεκτρονικά από τον φαρμακοποιό και καταχωρίζονται τα ιδιοσκευάσματα ή σκευάσματα που ορίζονται στις παρ. 1 και 2 του άρθρου 1 του π.δ. 148/2007.
Οι ανωτέρω συνταγές που καταχωρίζονται ηλεκτρονικώς, αποθηκεύονται απευθείας στο Ηλεκτρονικό Βιβλίο Ναρκωτικών με την εκτέλεση της ηλεκτρονικής συνταγής από τον φαρμακοποιό.
Στις περιπτώσεις χειρόγραφων συνταγών που αφορούν στη χορήγηση ιδιοσκευασμάτων ή σκευασμάτων, όπως αυτά ορίζονται στις παρ. 1 και 2 του άρθρου 1 του π.δ. 148/2007, ο φαρμακοποιός υποχρεούται να καταχωρήσει αυθημερόν στο Ηλεκτρονικό Βιβλίο Ναρκωτικών τα στοιχεία της εν λόγω συνταγής (ημερομηνία, όνομα ιατρού, ονομασία ιδιοσκευάσματος ή σκευάσματος, είδος συσκευασίας, περιεκτικότητα, όνομα ασθενούς), έχοντας είτε αποθηκεύσει τη συνταγή αυτή με τη μορφή αρχείου εικόνας στο ηλεκτρονικό αρχείο είτε διατηρήσει την εν λόγω συνταγή σε φυσικό αρχείο, όπως ορίζεται στην περ. β).
δ) Το παρόν άρθρο τίθεται σε ισχύ την 1η.7.2021.
Άρθρο εβδομηκοστό ένατο
Ασυμβίβαστο μελών Διοικητικού Συμβουλίου Φαρμακευτικών Συλλόγων και Πανελληνίου Φαρμακευτικού Συλλόγου
1. Η ιδιότητα του Προέδρου, του Αντιπροέδρου, του Γραμματέα και του Ταμία του Φαρμακευτικού Συλλόγου δεν δύναται να συμπίπτει με την ιδιότητα του μέλους του Διοικητικού Συμβουλίου των Συνεταιρισμών Φαρμακοποιών (ΣΥ.ΦΑ.).
2. Στην περίπτωση που ο κατέχων τις δύο ιδιότητες της παρ. 1 δεν παραιτηθεί μίας εξ αυτών, ο αρμόδιος Περιφερειάρχης με απόφαση του διατάσσει αυτοδικαίως την άμεση έκπτωση του εν λόγω προσώπου από το αξίωμα που κατέχει στον Φαρμακευτικό Σύλλογο.
3. Εντός δύο (2) μηνών από τη δημοσίευση του παρόντος, όποιος κατέχει και τις δύο ανωτέρω ιδιότητες, υποχρεούται να παραιτηθεί της μίας εξ αυτών. Σε περίπτωση απράκτου παρέλευσης της ανωτέρω προθεσμίας, εφαρμόζεται η παρ. 2.
4. Το παρόν εφαρμόζεται από τη διενέργεια των πρώτων μετά τη δημοσίευση του παρόντος αρχαιρεσιών για την ανάδειξη του νέου Διοικητικού Συμβουλίου του Συνεταιρισμού Φαρμακοποιών (ΣΥ.ΦΑ.). Μέχρι το χρονικό σημείο του πρώτου εδαφίου δεν αποτελεί ασυμβίβαστο η κατοχή των δύο ανωτέρω ιδιοτήτων της παρ. 1.
Άρθρο ογδοηκοστό
Ειδικές ρυθμίσεις εκκαθάρισης ιδιωτικών φαρμακείων
1. Κατά παρέκκλιση της κείμενης νομοθεσίας, δύνανται τα ιδιωτικά φαρμακεία να εξαιρούνται της διαδικασίας εκκαθάρισης αποκλειστικά για την παροχή φαρμάκων προς ασφαλισμένους του Ε.Ο.Π.Υ.Υ. έως και την 31η.7.2021. Το πρώτο εδάφιο καταλαμβάνει και συνταγές που εκτελέστηκαν από 1.4.2021 έως και την δημοσίευση του παρόντος. Με απόφαση του Υπουργού Υγείας, μετά από εισήγηση του Διοικητικού Συμβουλίου του Ε.Ο.Π.Υ.Υ. και εφόσον εξακολουθούν να υφίστανται τα έκτακτα μέτρα κατά του κορωνοϊού COVID-19, δύναται η παραπάνω προθεσμία να παρατείνεται.
2. Η περ. α’ της παρ. 8 του άρθρου 34 του ν. 4447/2016 (Α’ 241) αντικαθίσταται ως εξής:
«α. Από 1.7.2017 τα συμβαλλόμενα με τον Ε.Ο.Π.Υ.Υ. φαρμακεία αποστέλλουν, μέσω των οικείων ΠΕ.ΔΙ., τις μηνιαίες υποβολές λογαριασμών τους στο Τμήμα Ελέγχου και Επεξεργασίας Συνταγών (ΤΕΕΣ) της Διεύθυνσης Φαρμάκου του Ε.Ο.Π.Υ.Υ. Στην περίπτωση διανεμητικού λογαριασμού την ευθύνη της συλλογής των λογαριασμών την έχει ο αρμόδιος κατά τόπο φαρμακευτικός σύλλογος του διανεμητικού λογαριασμού, προκειμένου στη συνέχεια να αποσταλούν στο ΤΕΕΣ. Οι υποβολές των φαρμακείων θα ακολουθούν τη διαδικασία που περιγράφεται στα εδάφια α’ και β’ της παρ. 7 του άρθρου 90 του ν. 4368/2016 (Α’ 21). Το Τμήμα Ελέγχου και Επεξεργασίας συνταγών της Διεύθυνσης Φαρμάκου του Ε.Ο.Π.Υ.Υ. είναι αρμόδιο για τον έλεγχο των συνταγών. Μετά την ολοκλήρωση του ελέγχου, τα αποτελέσματα αυτού διαβιβάζονται από το ΤΕΕΣ στις Περιφερειακές Διευθύνσεις του Ε.Ο.Π.Υ.Υ. για την έκδοση πράξης εκκαθάρισης.».
Άρθρο ογδοηκοστό πρώτο
Δαπάνες του «Ινστιτούτου Φαρμακευτικής Έρευνας και Τεχνολογίας Μονοπρόσωπη Α.Ε.» (ΙΦΕΤ Μ.Α.Ε.)
Δαπάνες που πραγματοποίησε το «Ινστιτούτο Φαρμακευτικής Έρευνας και Τεχνολογίας Μονοπρόσωπη Α.Ε.» (ΙΦΕΤ Μ.Α.Ε.) από την 1.3.2020 και εφεξής έως και τη λήξη των έκτακτων μέτρων του κορωνοϊού COVID-19, και στο πλαίσιο υλοποίησης μέτρων προστασίας της δημόσιας υγείας από τον κορωνοϊό, και αφορούν δαπάνες για ναύλα, πρακτόρευση, εκτελωνισμό, μεταφορά, αποθήκευση και διανομή ατομικών ειδών προστασίας, τεστ ανίχνευσης κορωνοϊού COVID-19 και ιατροτεχνολογικού εξοπλισμού, προοριζόμενου για τις ανάγκες του δημόσιου συστήματος υγείας, καλύπτονται από τον προϋπολογισμό του ΙΦΕΤ μετά από έκτακτη επιχορήγηση από τον προϋπολογισμό του Υπουργείου Υγείας.
ΚΕΦΑΛΑΙΟ Ε’
ΡΥΘΜΙΣΕΙΣ ΖΗΤΗΜΑΤΩΝ ΙΑΤΡΙΚΟΥ ΠΡΟΣΩΠΙΚΟΥ, ΥΓΕΙΟΝΟΜΙΚΩΝ ΠΕΡΙΦΕΡΕΙΩΝ (Υ.Πε.) ΚΑΙ ΦΟΡΕΩΝ ΠΑΡΟΧΗΣ ΥΠΗΡΕΣΙΩΝ ΥΓΕΙΑΣ
Άρθρο ογδοηκοστό δεύτερο
Κατάρτιση και τροποποίηση οργανισμών νοσοκομείων
Εφόσον εξακολουθεί να υφίσταται άμεσος κίνδυνος δημόσιας υγείας από τη διασπορά του κορωνοϊού COVID-19, η έλλειψη του οποίου βεβαιώνεται με απόφαση του Υπουργού Υγείας, και πάντως όχι πέραν της 31ης.12.2021, κατ’ εξαίρεση της παρ. 1 του άρθρου 20 του ν. 4622/2019 (Α’ 133), η κατάρτιση ή τροποποίηση των οργανισμών των νοσοκομείων διενεργείται με κοινή απόφαση των Υπουργών Οικονομικών, Υγείας και Εσωτερικών, μετά από εισήγηση του Διοικητή της οικείας Υγειονομικής Περιφέρειας (Υ.Πε.).
Άρθρο ογδοηκοστό τρίτο
Όργανα διοίκησης Υγειονομικών Περιφερειών και Φορέων Παροχής Υπηρεσιών Υγείας - Τροποποίηση της παρ. 3 του άρθρου 3 του ν. 3329/2005
Η παρ. 3 του άρθρου 3 του ν. 3329/2005 (Α’ 81) αντικαθίσταται ως εξής:
«3.α. Σε θέσεις Διοικητή και Υποδιοικητών της Υγειονομικής Περιφέρειας επιτρέπεται να διορίζονται και δημόσιοι λειτουργοί ή υπάλληλοι δημοσίων υπηρεσιών και Ν.Π.Δ.Δ. ή στελέχη οργανισμών ή τραπεζών ή άλλων φορέων του δημόσιου τομέα, καθώς και μέλη ΔΕΠ A.E.I., και Εκπαιδευτικού Προσωπικού (ΕΠ) των Τ.Ε.Ι., εφαρμοζομένων των διατάξεων της παρ. 18 του άρθρου 32 του ν. 2190/1994 (Α’ 28), της παρ. 6 του άρθρου 8 του ν. 2194/1994 (Α’ 34) και του άρθρου 4 του ν. 2198/1994 (Α’ 43), καθώς και των διατάξεων του άρθρου 14 του ν. 2530/1997 (Α’ 218), προκειμένου περί μελών ΔΕΠ των A.E.I., ή ΕΠ των T.E.I., μερικής απασχόλησης.
Προϋπόθεση για να επιλεγούν οι ανωτέρω λειτουργοί και υπάλληλοι, αποτελεί η έγκριση του φορέα στον οποίο υπηρετούν, η οποία θεωρείται ότι συντρέχει, εάν ο φορέας δεν απαντήσει αρνητικά εντός δέκα ημερών από την πρωτοκόλληση του εγγράφου ερωτήματος της αρμόδιας υπηρεσίας του Υπουργείου Υγείας. Κατά τη διάρκεια της θητείας τους, η θέση τους στον φορέα όπου υπηρετούσαν, εφόσον ήταν προϊστάμενοι οποιουδήποτε επιπέδου, καλύπτεται με τη διαδικασία του άρθρου 87 του ν. 3528/2007 (Α’ 26). Μετά τη λήξη ή τη διακοπή της θητείας τους, οι λειτουργοί και υπάλληλοι του προηγούμενου εδαφίου επανέρχονται στον φορέα όπου υπηρετούσαν και στη θέση που κατείχαν, και ο αντίστοιχος χρόνος της θητείας τους θεωρείται ως πραγματική υπηρεσία σε θέση προϊσταμένου τμήματος ή διεύθυνσης, προκειμένου να κριθούν για προαγωγή, κατά τις εκάστοτε ισχύουσες διατάξεις. Η μισθοδοσία των ανωτέρω βαρύνει τις πιστώσεις του προϋπολογισμού των Δ.Υ.Πε.
β. Οι Πρόεδροι, οι Αντιπρόεδροι, οι Διοικητές, οι Αναπληρωτές Διοικητές και οι Υποδιοικητές των Φορέων Παροχής Υπηρεσιών Υγείας (Φ.Π.Υ.Υ.) και των νομικών προσώπων που εποπτεύονται από το Υπουργείο Υγείας, εφόσον είναι μόνιμοι ιατροί του Ε.Σ.Υ., μετά τη λήξη ή διακοπή της θητείας τους, επανέρχονται στον φορέα που υπηρετούσαν και στη θέση που κατείχαν ως ιατροί. Ο χρόνος της θητείας τους στις θέσεις αυτές θεωρείται διανυθείς στην οργανική τους θέση και συνεκτιμάται, εφόσον διήρκησε ένα (1) τουλάχιστον έτος, ως προσόν για την υπηρεσιακή τους εξέλιξη.
γ. Οι υπάλληλοι των Φ.Π.Υ.Υ. και της Κεντρικής Υπηρεσίας του Υπουργείου Υγείας, που έχουν επιλεγεί ή επιλέγονται ως διοικητές, αναπληρωτές διοικητές, υποδιοικητές, πρόεδροι ή αντιπρόεδροι των Φ.Π.Υ.Υ. και των εποπτευόμενων από το Υπουργείο Υγείας νομικών προσώπων, με την τοποθέτησή τους, αποσπώνται αυτοδίκαια στον φορέα για τον οποίο έχουν επιλεγεί. Μετά τη λήξη ή τη διακοπή της θητείας τους, επανέρχονται στον φορέα όπου υπηρετούσαν και στη θέση που κατείχαν. Για όσο διάστημα είναι αυτοδικαίως αποσπασμένοι, η θέση τους στον φορέα όπου υπηρετούσαν, εφόσον ήταν προϊστάμενοι οποιουδήποτε επιπέδου, καλύπτεται με τη διαδικασία του άρθρου 87 του ν. 3528/2007 (Α’ 26). Ο χρόνος της θητείας τους ως διοικητών, αναπληρωτών διοικητών, υποδιοικητών, προέδρων και αντιπροέδρων θεωρείται ότι έχει διανυθεί στην οργανική θέση τους και συνεκτιμάται ως προσόν για την υπηρεσιακή εξέλιξή τους, εφόσον έχει διαρκέσει τουλάχιστον ένα (1) έτος.».
Άρθρο ογδοηκοστό τέταρτο
Πρόσληψη επικουρικού ιατρικού, νοσηλευτικού και λοιπού βοηθητικού προσωπικού - Αντικατάσταση του άρθρου 9 του ν. 4790/2021
Το άρθρο 9 του ν. 4790/2021 αντικαθίσταται ως εξής:
«Άρθρο 9
Πρόσληψη επικουρικού ιατρικού, νοσηλευτικού και λοιπού βοηθητικού προσωπικού και μετακίνηση προσωπικού των Τοπικών Μονάδων Υγείας (ΤΟ.Μ.Υ.)
Εγκριτικές αποφάσεις για την πρόσληψη επικουρικού ιατρικού, νοσηλευτικού και λοιπού βοηθητικού προσωπικού για την αντιμετώπιση των έκτακτων αναγκών από την εμφάνιση και διασπορά του κορωνοϊού COVID-19 των φορέων της παρ. 2 του άρθρου 17 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), καθώς και του άρθρου δέκατου της από 14.3.2020 Πράξης Νομοθετικού Περιεχομένου (Α’ 64), η οποία κυρώθηκε με το άρθρο 3 του ν. 4682/2020 (Α’ 76), παραμένουν σε ισχύ και οι προσλήψεις βάσει αυτών δύνανται να διενεργούνται έως και την 30ή.9.2021.».
Άρθρο ογδοηκοστό πέμπτο
Ένταξη ειδικευμένων ιατρών ΠΕ σε θέσεις ιατρών κλάδου Ε.Σ.Υ.
1. Ιατροί ΠΕ με τίτλο ειδικότητας, που κατέχουν οργανικές ή συσταθείσες προσωποπαγείς θέσεις σε Κέντρα Υγείας των Υ.Πε, δύνανται μετά από αίτησή τους να εντάσσονται σε κενές οργανικές θέσεις ιατρών κλάδου Ε.Σ.Υ. της ειδικότητας που κατέχουν. Εάν δεν υφίσταται κενή οργανική θέση στον φορέα που υπηρετούν, δύνανται να υποβάλλουν αίτηση για την ένταξή τους σε κενή οργανική θέση ιατρών κλάδου ΕΣΥ της ειδικότητάς τους σε άλλον φορέα της οικείας Υ.Πε., όπου υπηρετούν ή άλλης Υ.Πε. Οι ανωτέρω ιατροί αξιολογούνται και κατατάσσονται σε βαθμό από τα συμβούλια του άρθρου 22 του ν. 4461/2017 (Α’ 38) της οικείας Υ.Πε. Για την κατάταξή τους σε βαθμό λαμβάνονται υπόψη τα χρόνια προϋπηρεσίας τους, σύμφωνα με τα οριζόμενα στην παρ. 1 του άρθρου 38 του ν. 4368/2016 (Α’ 21). Για την ένταξη και κατάταξή τους εκδίδεται απόφαση από τον Διοικητή της οικείας Υγειονομικής Περιφέρειας (Υ.Πε.) ή κοινή απόφαση των Διοικητών των Υ.Πε. προέλευσης και υποδοχής, η οποία δημοσιεύεται στην Εφημερίδα της Κυβερνήσεως.
2. Με απόφαση του Υπουργού Υγείας καθορίζονται ο χρόνος και ο τόπος κατάθεσης των αιτήσεων των ιατρών της παρ. 1, τα απαιτούμενα δικαιολογητικά, ο χρόνος και η διαδικασία αξιολόγησής τους, τα κριτήρια κατάταξής τους, καθώς και κάθε άλλη αναγκαία λεπτομέρεια για την εφαρμογή της παρ. 1.
Άρθρο ογδοηκοστό έκτο
Ειδικευμένοι ιατροί κλάδου Ε.Σ.Υ. - Αντικατάσταση των παρ. 2 και 3 του άρθρου 54 του ν. 4690/2020
Οι παρ. 2 και 3 του άρθρου 54 του ν. 4690/2020 (Α’ 104) αντικαθίστανται ως εξής:
«2. Ειδικευμένοι ιατροί κλάδου Ε.Σ.Υ., που μετακινήθηκαν προσωρινά με απόφαση του αρμοδίου οργάνου του Υπουργείου Υγείας σε Μονάδες Εντατικής Θεραπείας κατά τη χρονική περίοδο από 1.2.2020 έως και 30.6.2020 για την κάλυψη εξαιρετικά επειγουσών και έκτακτων αναγκών για την καταπολέμηση του κορωνοϊού COVID-19, δύνανται με απόφαση του αρμοδίου οργάνου του Υπουργείου Υγείας να μετατεθούν στον φορέα όπου μετακινήθηκαν με τον βαθμό που κατέχουν σε κενή οργανική θέση Μ.Ε.Θ., άλλως σε προσωποπαγή, μετά από αίτησή τους και αιτιολογημένη σύμφωνη γνώμη του Διοικητή της Υγειονομικής Περιφέρειας όπου υπάγεται ο φορέας υποδοχής.
3. Οι ιατροί που μετατέθηκαν σύμφωνα με την παρ. 2 σε προσωποπαγείς θέσεις, εντάσσονται σε κενές οργανικές θέσεις, εφόσον υπάρξουν, με απόφαση του αρμόδιου οργάνου Διοίκησης του Φορέα υποδοχής.
Για την εξέλιξη των ιατρών που μετατίθενται στις προσωποπαγείς θέσεις εφαρμόζονται οι διατάξεις που ισχύουν για τους ιατρούς που κατέχουν οργανικές θέσεις.
Η ανωτέρω αίτηση υποβάλλεται εντός ενός (1) μηνός από τη δημοσίευση του παρόντος στην αρμόδια διεύθυνση της Υ.Πε. όπου υπάγεται ο φορέας υποδοχής. Σε περίπτωση που οι αιτήσεις των ιατρών είναι περισσότερες από τις υπάρχουσες κενές οργανικές θέσεις, η μετάθεση γίνεται μετά από εισήγηση του Διοικητή της Υ.Πε.».
Άρθρο ογδοηκοστό έβδομο
Διεξαγωγή βιοϊατρικής έρευνας σε δομές υγείας
1. Οι δομές του δημοσίου συστήματος υγείας της χώρας, παράλληλα με την παροχή υγειονομικής περίθαλψης, οφείλουν να έχουν ερευνητικό προσανατολισμό και να μεριμνούν για την άρτια διεξαγωγή βιοϊατρικής έρευνας, τα αποτελέσματα της οποίας χρησιμοποιούνται για τη βελτίωση των παρεχόμενων υπηρεσιών υγείας.
2. Στη βιοϊατρική έρευνα υπάγονται ιδίως, οι κλινικές δοκιμές φαρμάκων, οι οποίες διέπονται από τον Κανονισμό (ΕΕ) 536/2014 του Ευρωπαϊκού Κοινοβουλίου και του Συμβουλίου, της 16ης Απριλίου 2014 (L 158) και την κοινή απόφαση υπό στοιχεία Γ5α/59676/2016 των Υπουργών Οικονομίας και Ανάπτυξης και Υγείας (Β’ 4131), οι κλινικές έρευνες με ιατροτεχνολογικά προϊόντα, οι μη παρεμβατικές μελέτες με φάρμακα, όπως ρυθμίζονται στην παρ. 3, και οι λοιπές ερευνητικές εργασίες χωρίς φάρμακο ή ιατροτεχνολογικό προϊόν.
3. Η διεξαγωγή στην Ελλάδα μη παρεμβατικών μελετών με φάρμακα, εξαιρουμένων αυτών που αποτελούν μετεγκριτική δέσμευση του κατόχου της άδειας κυκλοφορίας και επιβάλλονται από τις αρμόδιες για τα φάρμακα Αρχές, επιτρέπεται υπό τις ακόλουθες προϋποθέσεις:
α) οι ασθενείς που συμμετέχουν στη μελέτη, βρίσκονται ήδη σε θεραπεία με το υπό μελέτη φάρμακο, βάσει της συνήθους ιατρικής πρακτικής στη χώρα μας και όχι βάσει του πρωτοκόλλου της μελέτης,
β) το υπό μελέτη φάρμακο έχει συνταγογραφηθεί στους συμμετέχοντες ασθενείς, σύμφωνα με τους όρους και τις εγκεκριμένες ενδείξεις της άδειας κυκλοφορίας του, τη συνήθη ιατρική πρακτική και τα τυχόν θεραπευτικά πρωτόκολλα και η χορήγησή του διαχωρίζεται σαφώς από την απόφαση για την ένταξη του ασθενούς στη μελέτη,
γ) στους συμμετέχοντες ασθενείς δεν εφαρμόζονται διαδικασίες διάγνωσης ή παρακολούθησης, πέραν της συνήθους κλινικής πρακτικής και των τυχόν οριζόμενων στην άδεια κυκλοφορίας των υπό μελέτη φαρμάκων,
δ) η μελέτη διεξάγεται σε τρία ή περισσότερα ερευνητικά κέντρα, νοσηλευτικά ιδρύματα ή μονάδες Πρωτοβάθμιας Φροντίδας Υγείας (ΠΦΥ), της ίδιας ή διαφορετικής Υγειονομικής Περιφέρειας (Υ.Πε.),
ε) ο κύριος ερευνητής είναι ιατρός κλάδου Ε.Σ.Υ., ιατρός στρατιωτικού νοσοκομείου, ιατρός μέλος ΔΕΠ ή ιατρός επιστημονικά υπεύθυνος τμήματος ιδιωτικού νοσηλευτικού ιδρύματος, στο οποίο έχει συγκροτηθεί και λειτουργεί Επιστημονικό Συμβούλιο ή Επιστημονική Επιτροπή, με άδεια/βεβαίωση ασκήσεως επαγγέλματος στην Ελλάδα, η οποία δεν έχει ανασταλεί, αφαιρεθεί ή ανακληθεί. Για τη διεξαγωγή μη παρεμβατικών οδοντιατρικών μελετών, ο κύριος ερευνητής είναι οδοντίατρος, με άδεια/βεβαίωση ασκήσεως επαγγέλματος στην Ελλάδα, η οποία δεν έχει ανασταλεί, αφαιρεθεί ή ανακληθεί. Οι ερευνητές που συμμετέχουν είναι επαγγελματίες υγείας, ήτοι κάτοχοι πτυχίου ιατρικής, οδοντιατρικής, φαρμακευτικής ή νοσηλευτικής, με άδεια/βεβαίωση ασκήσεως επαγγέλματος στην Ελλάδα, η οποία δεν έχει ανασταλεί, αφαιρεθεί ή ανακληθεί, καθώς και άλλοι επιστήμονες ή επαγγελματίες της υγείας,
στ) στην ερευνητική ομάδα επιτρέπεται να συμμετέχουν ανά ερευνητικό κέντρο ως συνεργαζόμενοι και έως δεκαπέντε (15) ιδιώτες ιατροί συναφούς με το υπό μελέτη φάρμακο ειδικότητας, με άδεια/βεβαίωση ασκήσεως επαγγέλματος στην Ελλάδα, η οποία δεν έχει ανασταλεί, αφαιρεθεί ή ανακληθεί στο παρελθόν, οι οποίοι είναι εγγεγραμμένοι σε Ιατρικό Σύλλογο της Υ.Πε., στη χωρική αρμοδιότητα της οποίας βρίσκεται το εκάστοτε κέντρο, νοσηλευτικό ίδρυμα ή η μονάδα ΠΦΥ, και οι οποίοι θα διεξάγουν μέρος της μελέτης στο ιδιωτικό τους ιατρείο,
ζ) σε περίπτωση που υπάρχει μητρώο (registry) για συγκεκριμένη νόσο, ο κύριος ερευνητής ενημερώνει το αυτοτελές τμήμα θεραπευτικών πρωτοκόλλων και μητρώων ασθενών του Υπουργείου Υγείας που καταχωρίζει τα δεδομένα της μελέτης,
η) σκοπός της μελέτης είναι η περαιτέρω παρακολούθηση και αξιολόγηση της ασφάλειας ή της αποτελεσματικότητας του υπό μελέτη φαρμάκου στην καθημερινή κλινική πρακτική ή των συνεπειών αυτού στην ποιότητα ζωής των ασθενών που το λαμβάνουν,
θ) για την ανάλυση των δεδομένων εφαρμόζονται επιδημιολογικές μέθοδοι,
ι) έχει προηγηθεί η αποδοχή από το Επιστημονικό Συμβούλιο του νοσηλευτικού ιδρύματος και η έγκριση από τον Διοικητή/νόμιμο εκπρόσωπο του νοσηλευτικού ιδρύματος ή η αποδοχή από το Επιστημονικό Συμβούλιο Πρωτοβάθμιας Φροντίδας Υγείας και η έγκριση από τον Διοικητή της Υ.Πε., εφόσον διεξάγεται σε εξωνοσοκομειακό περιβάλλον,
ια) μετά την ολοκλήρωσή τους, τα αποτελέσματα των μη παρεμβατικών μελετών καταχωρούνται, με ευθύνη του χορηγού, στο Εθνικό Μητρώο Βιοϊατρικής Έρευνας του άρθρου 27 της κοινής υπουργικής απόφασης υπό στοιχεία Γ5α/59676/2016.
4. Μετά από την κατά περίπτωση προβλεπόμενη έγκριση και πριν από την έναρξη διεξαγωγής μίας κλινικής δοκιμής ή μη παρεμβατικής μελέτης με φάρμακο, μίας κλινικής έρευνας με ιατροτεχνολογικό προϊόν ή ερευνητικής εργασίας χωρίς φάρμακο ή ιατροτεχνολογικό προϊόν, υπογράφεται σύμβαση μεταξύ του χορηγού, του κύριου ερευνητή, του νόμιμου εκπροσώπου του κέντρου διεξαγωγής και του κατά περίπτωση αρμόδιου Ειδικού Λογαριασμού Κονδυλίων Έρευνας (Ε.Λ.Κ.Ε.) ή Ειδικού Λογαριασμού Κονδυλίων Έρευνας και Ανάπτυξης (Ε.Λ.Κ.Ε.Α.).
5. Με κοινή απόφαση των Υπουργών Οικονομικών, Ανάπτυξης και Επενδύσεων, Εθνικής Άμυνας, Παιδείας και Θρησκευμάτων και Υγείας καθορίζονται τα όργανα, η διαδικασία υπογραφής της σύμβασης και της οικονομικής διαχείρισης σχετικά με τη διεξαγωγή κλινικών δοκιμών με φάρμακα, συμπεριλαμβανομένων των κλινικών δοκιμών χαμηλής παρέμβασης, μη παρεμβατικών μελετών με φάρμακα, κλινικών ερευνών με ιατροτεχνολογικά προϊόντα και λοιπών ερευνητικών εργασιών χωρίς φάρμακα ή ιατροτεχνολογικά προϊόντα σε νοσοκομεία του Ε.Σ.Υ., πανεπιστημιακά ή στρατιωτικά νοσοκομεία, νοσηλευτικά ιδρύματα που λειτουργούν με τη μορφή νομικού προσώπου ιδιωτικού δικαίου κοινωφελούς ή μη κερδοσκοπικού χαρακτήρα, επιχορηγούμενα και εποπτευόμενα από το Υπουργείο Υγείας ή άλλο Υπουργείο και νομικά πρόσωπα ιδιωτικού δικαίου παροχής υπηρεσιών υγείας εποπτευόμενα από το Υπουργείο Υγείας ή άλλο Υπουργείο ή ιδιωτικές κλινικές, καθώς και Μονάδες ΠΦΥ, όπου προβλέπεται. Με την ίδια απόφαση καθορίζονται οι πειθαρχικές κυρώσεις σε βάρος των εμπλεκόμενων προσώπων, σε περίπτωση αδικαιολόγητης καθυστέρησης ή πλημμελούς άσκησης καθηκόντων κατά την ανωτέρω διαδικασία και κάθε άλλη αναγκαία λεπτομέρεια για την εφαρμογή του παρόντος.
Άρθρο ογδοηκοστό όγδοο
Υποχρέωση ενημέρωσης των επαγγελματικών οργανώσεων αρμοδιότητας του Υπουργείου Υγείας και της αρμόδιας Αρχής του άρθρου 4α της παρ. 8 του π.δ. 38/2010
1. Οι επαγγελματικές οργανώσεις που έχουν συσταθεί ή πρόκειται να συσταθούν ως Ν.Π.Δ.Δ., υπαγόμενα στην αρμοδιότητα του Υπουργείου Υγείας, στις οποίες εγγράφονται ως μέλη επαγγελματίες υγείας που ασκούν δραστηριότητες με επιπτώσεις στην ασφάλεια των ασθενών, οφείλουν να ενημερώνουν αμελλητί την αρμόδια Αρχή της παρ. 8 του άρθρου 4α του π.δ. 38/2010 (Α’ 78), με βάση τα στοιχεία που τηρούν στο αρχείο τους, σχετικά με την ταυτότητα επαγγελματία που είναι μέλος τους και α) στον οποίον έχει περιοριστεί ή απαγορευτεί από τις αρμόδιες εθνικές αρχές ή τα δικαστήρια η άσκηση, ακόμη και προσωρινά, στην Ελληνική Επικράτεια του οικείου επαγγέλματος ή β) για τον οποίον διαπιστώθηκε από τα δικαστήρια ότι έχει χρησιμοποιήσει παραποιημένους τίτλους επαγγελματικής εκπαίδευσης για την αναγνώριση επαγγελματικών προσόντων.
2. Η ενημέρωση της παρ. 1 περιλαμβάνει την ταυτότητα του επαγγελματία υγείας που είναι μέλος τους, το σχετικό επάγγελμα, πληροφορίες σχετικά με την εθνική αρχή ή το δικαστήριο που εκδίδει την απόφαση περιορισμού ή απαγόρευσης, το πεδίο του περιορισμού ή της απαγόρευσης και την περίοδο ισχύος του περιορισμού ή της απαγόρευσης ή το δικαστήριο που εκδίδει την απόφαση περί χρήσης παραποιημένων τίτλων επαγγελματικής εκπαίδευσης για την αναγνώριση επαγγελματικών προσόντων.
3. Τα Ν.Π.Δ.Δ. της παρ. 1 οφείλουν να ενημερώνουν αμελλητί την αρμόδια Αρχή της παρ. 8 του άρθρου 4α του π.δ. 38/2010, όταν λήξει η απαγόρευση ή ο περιορισμός άσκησης του επαγγέλματος, αναφέροντας την ημερομηνία λήξης αυτής, καθώς και κάθε μεταγενέστερη αλλαγή αναφορικά με την εν λόγω ημερομηνία.
4. Οι γραμματείες των ποινικών δικαστηρίων οφείλουν να αποστέλλουν αμελλητί στα Ν.Π.Δ.Δ. της παρ. 1 αντίγραφα των αμετάκλητων καταδικαστικών αποφάσεων που αφορούν επαγγελματίες υγείας που είναι μέλη τους.
5. Οι δημόσιοι φορείς οφείλουν να ενημερώνουν αμελλητί το αρμόδιο Ν.Π.Δ.Δ. της παρ. 1 σχετικά με τις τελεσίδικες πειθαρχικές αποφάσεις που αφορούν επαγγελματίες υγείας που υπηρετούν σε αυτούς και είναι μέλη του.
6. Κατά την επεξεργασία προσωπικών δεδομένων σύμφωνα με τις διατάξεις του παρόντος τηρούνται οι ρυθμίσεις του Γενικού Κανονισμού Προσωπικών Δεδομένων και του ν. 4624/2019 (Α’ 137) και κάθε άλλη συναφής ρύθμιση εθνικού δικαίου, συμπεριλαμβανομένης και της παρ. 6 του άρθρου 59α του π.δ. 38/2010.
Άρθρο ογδοηκοστό ένατο
Αποσπάσεις νοσηλευτικού και παραϊατρικού προσωπικού - Αντικατάσταση της παρ. 7 του άρθρου 11 του ν. 3833/2010
Στην παρ. 7 του άρθρου 11 του ν. 3833/2010 (Α’ 40) προστίθεται τελευταίο εδάφιο και η παρ. 7 διαμορφώνεται ως εξής:
«7. Με ευθύνη του Υπουργού Παιδείας και Θρησκευμάτων, οι υφιστάμενες κατά την έναρξη ισχύος του παρόντος αποσπάσεις εκπαιδευτικών μειώνονται υποχρεωτικά κατά πενήντα τοις εκατό (50%), το αργότερο μέχρι τις 30 Αυγούστου 2010. Επίσης, απαγορεύονται στο σύνολό τους οι αποσπάσεις σε καθήκοντα διάφορα της ειδικότητας τους του ιατρικού και νοσηλευτικού προσωπικού, του στρατιωτικού προσωπικού, καθώς και του προσωπικού των Σωμάτων Ασφαλείας, συμπεριλαμβανομένου και αυτού του Λιμενικού Σώματος. Στο νοσηλευτικό προσωπικό συμπεριλαμβάνεται το τεχνικό προσωπικό των νοσηλευτικών ιδρυμάτων, καθώς και το προσωπικό του Εθνικού Κέντρου Άμεσης Βοήθειας (Ε.Κ.Α.Β.). Όλες οι υπάρχουσες κατά την έναρξη ισχύος του παρόντος αποσπάσεις του προσωπικού αυτού ανακαλούνται με ευθύνη των καθ’ ύλην αρμόδιων Υπουργών, μέχρι 30 Απριλίου 2010. Από την ανωτέρω απαγόρευση εξαιρούνται οι αποσπάσεις του νοσηλευτικού και παραϊατρικού προσωπικού για λόγους συνυπηρέτησης στην αλλοδαπή με υπάλληλο, σύζυγο ή συμβιούντα κατά την έννοια του άρθρου 1 του ν. 4356/2015 (Α’ 181), καθώς και για την κάλυψη έκτακτων υπηρεσιακών αναγκών του Ο.ΔΙ.Π.Υ σε παραϊατρικό προσωπικό και δέκα (10) θέσεων σε νοσηλευτικό προσωπικό, κατ’ εφαρμογή της παρ. 3 του άρθρου 13 του ν. 4715/2020 (Α’ 149).».
Άρθρο ενενηκοστό
Διαδικασία υπολογισμού εκπτώσεων και ωφελημάτων δημοσίων νοσοκομείων από αγορές φαρμάκων
1. Ο υπολογισμός πάσης φύσεως εκπτώσεων, επιστροφών και ωφελημάτων επί των τιμών αγοράς φαρμάκων, που αγοράστηκαν από δημόσια νοσοκομεία από την 1η.6.2019 μέχρι τη δημοσίευση του παρόντος, και εμπίπτουν στο πλαίσιο συμφωνιών με ΚΑΚ ή σε κλειστούς προϋπολογισμούς νοσοκομειακής φαρμακευτικής δαπάνης, διενεργείται από τη Διεύθυνση Οικονομικών του Υπουργείου Υγείας. Πάσης φύσεως πιστώσεις που δεν έχουν ήδη παρασχεθεί στα νοσοκομεία κατ’ εφαρμογή των συμφωνιών του πρώτου εδαφίου, υπολογίζονται ανά νοσοκομείο συγκεντρωτικά και γνωστοποιούνται από τη Διεύθυνση Οικονομικών του Υπουργείου Υγείας στον αντίστοιχο ΚΑΚ ή φαρμακευτική εταιρεία, ο οποίος χορηγεί ισόποση πίστωση στο νοσοκομείο εντός μηνός από τη γνωστοποίηση.
2. Για την υλοποίηση των σκοπών της παρ. 1 η Επιτροπή Διαπραγμάτευσης διαβιβάζει αμελλητί με πράξη του Προέδρου της εμπιστευτικά το σύνολο των συμφωνιών και των κλειστών προϋπολογισμών στον Υπουργό Υγείας. Με απόφαση του αρμοδίου οργάνου του Υπουργείου Υγείας ορίζονται οι υπάλληλοι της Διεύθυνσης Οικονομικών προς τους οποίους διαβιβάζονται οι συμφωνίες για τον υπολογισμό των εκπτώσεων, και οι οποίοι υποχρεούνται κατά τον χρόνο ανάληψης των καθηκόντων τους στην υπογραφή δήλωσης εμπιστευτικότητας.
3. Με απόφαση του Υπουργού Υγείας, προσδιορίζονται όλοι οι υπόχρεοι υποβολής δήλωσης εμπιστευτικότητας κατά τη διαβίβαση και επεξεργασία των συμφωνιών, εξειδικεύεται το περιεχόμενο της δήλωσης και ορίζεται κάθε συναφές ζήτημα με την υλοποίηση του παρόντος.
4. H Διεύθυνση Προϋπολογισμού και Δημοσιονομικών Αναφορών του Υπουργείου Υγείας δύναται, προς τον σκοπό υπολογισμού και επιβολής του claw back της φαρμακευτικής δαπάνης των δημόσιων Νοσοκομείων και του ΓΝΘ ΠΑΠΑΓΕΩΡΓΙΟΥ, κατά το σκέλος που προκύπτει από κλειστούς Προϋπολογισμούς και συμφωνίες της Επιτροπής Διαπραγμάτευσης Τιμών Φαρμάκων, να λαμβάνει τη συνδρομή του Ε.Ο.Π.Υ.Υ. και των επιμέρους διευθύνσεών του και ιδίως της Διεύθυνσης Φαρμάκου. Όλοι οι υπάλληλοι των ανωτέρω διευθύνσεων του Υπουργείου Υγείας και του Ε.Ο.Π.Υ.Υ. οι οποίοι κατά την άσκηση των καθηκόντων τους λαμβάνουν γνώση του περιεχομένου συμφωνιών και κλειστών προϋπολογισμών του πρώτου εδαφίου υποχρεούνται στην υπογραφή προηγούμενης δήλωσης εμπιστευτικότητας.
Άρθρο ενενηκοστό πρώτο
Σύμβαση μεταξύ του Γενικού Νοσοκομείου Κεφαλληνίας, του Ελληνικού Δημοσίου και των εκτελεστών της διαθήκης της Μαρίας (Μάρης) Βεργωτή
Κατ’ εφαρμογήν της περ. ιστ’ της παρ. 1 του άρθρου 27 του ν. 2859/2000 (Α’ 248) και σύμφωνα με τα οριζόμενα σε αυτήν, στις φορολογικές απαλλαγές που προβλέπονται για τους εκτελεστές της διαθήκης, μελετητές, εργολάβους, υπεργολάβους και προμηθευτές στο άρθρο 7 της Σύμβασης μεταξύ του Γενικού Νοσοκομείου Κεφαλληνίας, του Ελληνικού Δημοσίου και των Εκτελεστών της διαθήκης της Μαρίας (Μάρης) Βεργωτή, η οποία κυρώθηκε με το άρθρο 2 του ν. 4558/2018 (Α’ 140), περιλαμβάνεται, κατά την αληθή έννοια αυτού, και ο ΦΠΑ σε σχέση με τα έργα που πρόκειται να υλοποιηθούν.
ΜΕΡΟΣ ΤΡΙΤΟ
ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
ΚΕΦΑΛΑΙΟ Α’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΡΟΣΤΑΣΙΑΣ ΤΟΥ ΠΟΛΙΤΗ
Άρθρο ενενηκοστό δεύτερο
Συμβάσεις υπηρεσιών καθαριότητας, απολύμανσης και φύλαξης των Κεντρικών και Περιφερειακών Υπηρεσιών του Υπουργείου Προστασίας του Πολίτη
1. Συμβάσεις Ιδιωτικού Δικαίου Ορισμένου Χρόνου προσωπικού, που απασχολείται κατά τη δημοσίευση του παρόντος, για τις ανάγκες καθαριότητας, φύλαξης και απολύμανσης των κτιρίων των Κεντρικών και Περιφερειακών Υπηρεσιών του Υπουργείου Προστασίας του Πολίτη, παρατείνονται από τη λήξη τους για λόγους δημόσιας υγείας έως τη σύναψη των συμβάσεων μετά την ολοκλήρωση των εν εξελίξει διαδικασιών πρόσληψης ή των διαγωνιστικών διαδικασιών ανάθεσης υπηρεσιών καθαριότητας και σε κάθε περίπτωση όχι πέραν της 30ής Σεπτεμβρίου 2021 για την κάλυψη των ανωτέρω αναγκών. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134).
2. Η ισχύς του άρθρου 116 του ν. 4674/2020 (Α’ 53), συμπεριλαμβανομένης της δυνατότητας ανάθεσης υπηρεσιών καθαριότητας από τις υπηρεσίες της Ελληνικής Αστυνομίας, παρατείνεται έως και την 30ή.9.2021.
3. Η ισχύς του άρθρου 154 του ν. 4764/2020 (Α’ 256), περί θεμάτων οδοιπορικών εξόδων Ελληνικής Αστυνομίας, παρατείνεται έως και την 30ή.9.2021.
ΚΕΦΑΛΑΙΟ Β’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΑΙΔΕΙΑΣ ΚΑΙ ΘΡΗΣΚΕΥΜΑΤΩΝ
Άρθρο ενενηκοστό τρίτο
Συμβάσεις υπηρεσιών καθαριότητας, απολύμανσης και φύλαξης των κτιρίων του Υπουργείου Παιδείας και Θρησκευμάτων
1. Συμβάσεις Ιδιωτικού Δικαίου Ορισμένου Χρόνου προσωπικού, που απασχολείται κατά τη δημοσίευση του παρόντος για τις ανάγκες καθαριότητας, απολύμανσης και φύλαξης των κτιρίων του Υπουργείου Παιδείας και Θρησκευμάτων, παρατείνονται για λόγους δημόσιας υγείας έως τη σύναψη των συμβάσεων μετά την ολοκλήρωση των διαδικασιών πρόσληψης ή των διαγωνιστικών διαδικασιών ανάθεσης των συναφών υπηρεσιών και σε κάθε περίπτωση όχι πέραν της 30ής Σεπτεμβρίου 2021 για την κάλυψη των ανωτέρω αναγκών. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α’ 134).
2. Συμβάσεις υπηρεσιών καθαριότητας, απολύμανσης και φύλαξης των κτιρίων του Υπουργείου Παιδείας και Θρησκευμάτων, οι οποίες έχουν συναφθεί στο πλαίσιο του άρθρου εικοστού έκτου της από 14.3.2020 Πράξης Νομοθετικού Περιεχομένου (Α’ 64), η οποία κυρώθηκε με το άρθρο 3 του ν. 4682/2020 (Α’ 76), παρατείνονται αυτοδικαίως από τη λήξη τους έως και την 30ή Σεπτεμβρίου 2021.
Άρθρο ενενηκοστό τέταρτο
Ρυθμίσεις για τα Πρότυπα και τα Πειραματικά Σχολεία
1α. Η θητεία των εκπαιδευτικών, που υπηρετούν κατά το σχολικό έτος 2020-2021 σε Πρότυπο ή Πειραματικό σχολείο, η οποία λήγει στις 31.8.2021, σύμφωνα με: αα) το πρώτο εδάφιο της παρ. 14 του άρθρου 19 του ν. 4692/2020 (Α’ 111) ή αβ) το δεύτερο εδάφιο της παρ. 1 του άρθρου 63 του ν. 4623/2019 (Α’ 134), παρατείνεται έως τις 31.8.2022.
1β. Οι εκπαιδευτικοί της υποπερ. αα’ της περ. α’ που δεν επιθυμούν την παράταση της θητείας τους, επιστρέφουν στο σχολείο οριστικής τοποθέτησής τους ή στη διάθεση του οικείου υπηρεσιακού συμβουλίου της περιοχής μετάθεσης, στην οποία ανήκουν οργανικά.
1γ. Οι εκπαιδευτικοί της υποπερ. αβ’ της περ. α’ που δεν επιθυμούν την παράταση της θητείας τους, επιστρέφουν στο σχολείο οριστικής τοποθέτησής τους. Για τους εκπαιδευτικούς που δεν κατέστη εφικτό να τοποθετηθούν οριστικά, εφαρμόζεται η παρ. 4 του άρθρου 62 του ν. 4692/2020 μέχρι την οριστική τους τοποθέτηση.
2. Το πρώτο εδάφιο της παρ. 1 του άρθρου 18 του ν. 4692/2020 τροποποιείται και η παρ. 1 διαμορφώνεται ως εξής:
«1. Η εισαγωγή των μαθητών στην Α’ τάξη Πρότυπου Γυμνασίου, καθώς και στην Α’5 τάξη Πρότυπου Λυκείου, το οποίο δεν είναι συνδεδεμένο με Πρότυπο Γυμνάσιο, γίνεται έπειτα από εξετάσεις ή δοκιμασία (τεστ) δεξιοτήτων. Με απόφαση του Υπουργού Παιδείας και Θρησκευμάτων, η οποία εκδίδεται μετά από εισήγηση της Διοικούσας Επιτροπής Πρότυπων Πειραματικών Σχολείων (Δ.Ε.Π.Π.Σ.) και γνώμη του Ινστιτούτου Εκπαιδευτικής Πολιτικής (Ι.Ε.Π.) καθορίζεται κάθε ειδικότερο ζήτημα σχετικά με τον τύπο των εξετάσεων ή της δοκιμασίας (τεστ) δεξιοτήτων, τη διαδικασία υποβολής των αιτήσεων συμμετοχής στις εξετάσεις, τη διαδικασία, τον χρόνο και τα αρμόδια όργανα για τη διενέργεια των εξετάσεων και τη διασφάλιση του αδιάβλητου της διαδικασίας και των αποτελεσμάτων. Η Δ.Ε.Π.Π.Σ. συντονίζει την εφαρμογή των σχετικών διαδικασιών και διασφαλίζει τον αδιάβλητο χαρακτήρα τους. Με όμοια διαδικασία καλύπτονται οι κενές θέσεις που προκύπτουν στις επόμενες τάξεις. Την ευθύνη για την ανωτέρω συμπληρωματική διαδικασία εξετάσεων ή δοκιμασίας (τεστ) δεξιοτήτων έχουν τα όργανα διοίκησης του σχολείου και το οικείο Επιστημονικό Εποπτικό Συμβούλιο (ΕΠ.Ε.Σ.), ενώ κάθε ειδικότερο ζήτημα που αφορά στη διεξαγωγή της συμπληρωματικής διαδικασίας εξετάσεων ή δοκιμασίας (τεστ) δεξιοτήτων καθορίζεται με απόφαση της Δ.Ε.Π.Π.Σ., η οποία αναρτάται στην ιστοσελίδα της και δημοσιεύεται στο ΦΕΚ. Οι διατάξεις της παρούσας εφαρμόζονται στα σχολεία που χαρακτηρίζονται ως Πρότυπα Σχολεία (Π.Σ.), για την εισαγωγή στην Α’ τάξη του Γυμνασίου από τον χαρακτηρισμό του σχολείου ως Προτύπου Σχολείου (Π.Σ.) και εφεξής.».
3. Στην παρ. 16 του άρθρου 19 του ν. 4692/2020 προστίθεται τελευταίο εδάφιο και η παρ. 16 διαμορφώνεται ως εξής:
«16. Οι εκπαιδευτικοί, οι οποίοι χάνουν την οριστική τους τοποθέτηση, σύμφωνα με την παρ. 15, τοποθετούνται κατ’ απόλυτη προτεραιότητα, συγκρινόμενοι με τους υπεράριθμους εκπαιδευτικούς, με βάση το σύνολο των μονάδων μετάθεσης και τις δηλώσεις προτίμησής τους σε κενές οργανικές θέσεις σχολείων της ίδιας ομάδας και, όπου αυτό δεν είναι δυνατόν, σε κενές θέσεις σχολείων όμορης ομάδας της ίδιας περιοχής μετάθεσης. Οι παραπάνω εκπαιδευτικοί δεν υπέχουν υποχρέωση υπηρέτησης στη θέση της οριστικής τους τοποθέτησης για τη θεμελίωση δικαιώματος μετάθεσης κατά το άρθρο 8 του π.δ. 50/1996 (Α’ 45).».
4. Η παρ. 17 του άρθρου 19 του ν. 4692/2020 αντικαθίσταται ως εξής:
«17α. Στη διάρκεια της θητείας του σε Πρότυπο Σχολείο (Π.Σ.) ή Πειραματικό Σχολείο (ΠΕΙ.Σ.) ο εκπαιδευτικός δύναται να υποβάλλει αίτηση απόσπασης. Αν ο εκπαιδευτικός αποσπαστεί και αναλάβει υπηρεσία στον φορέα απόσπασης κατά τη διάρκεια της θητείας του, αυτή λήγει αυτοδικαίως. Στην περίπτωση αυτήν, ο εκπαιδευτικός δεν έχει δικαίωμα να υποβάλει αίτηση για τοποθέτηση σε Π.Σ. ή ΠΕΙ.Σ. και υποψηφιότητα για την επιλογή σε θέση Διευθυντή Π.Σ. ή ΠΕΙ.Σ. για τα επόμενα δύο (2) σχολικά έτη.
β. Στη διάρκεια της θητείας του σε Π.Σ. ή ΠΕΙ.Σ. ο εκπαιδευτικός δύναται να υποβάλλει αίτηση μετάθεσης από περιοχή σε περιοχή. Αν ο εκπαιδευτικός μετατεθεί, τίθεται στη διάθεση του οικείου περιφερειακού υπηρεσιακού συμβουλίου και τοποθετείται οριστικά κατά το επόμενο έτος του έτους λήξης της θητείας του, ύστερα από αίτησή του κατά τη διαδικασία του π.δ. 50/1996 (Α’ 45). Για τη μετάθεση των παραπάνω εκπαιδευτικών, ως υπηρεσία ενός έτους στην κατεχόμενη οργανική θέση κατά το άρθρο 8 του π.δ. 50/1996 λογίζεται και η θητεία τους σε Π.Σ. ή ΠΕΙ.Σ.
γ. Στη διάρκεια της θητείας του σε Π.Σ. ή ΠΕΙ.Σ. ο εκπαιδευτικός δεν δικαιούται να υποβάλει υποψηφιότητα για πλήρωση κενής θέσης εκπαιδευτικού σε άλλο Π.Σ. ή ΠΕΙ.Σ.».
5. H περ. β’ της παρ. 17 του άρθρου 19 του ν. 4692/2020, όπως διαμορφώθηκε σύμφωνα με την παρ. 4 του παρόντος, εφαρμόζεται και για τους εκπαιδευτικούς, οι οποίοι μετατέθηκαν κατά το σχολικό έτος 2020-2021. Για τους εκπαιδευτικούς του προηγούμενου εδαφίου, οι οποίοι επιθυμούν να παραμείνουν έως τις 31.8.2022 στο Π.Σ. ή ΠΕΙ.Σ. όπου υπηρετούν κατά το έτος 2020-2021, τυχόν αποφάσεις οριστικής τοποθέτησης στην περιοχή μετάθεσής τους ανακαλούνται αυτοδικαίως.
6. Η παρ. 2 του παρόντος ισχύει και για την εισαγωγή σε Πρότυπα Σχολεία για το σχολικό έτος 2021-2022.
Άρθρο ενενηκοστό πέμπτο
Mονάδα Στρατηγικού Σχεδιασμού A.E.I.
1. Κάθε A.E.I. καταρτίζει στρατηγικό σχέδιο ακαδημαϊκής ανάπτυξης, στο πλαίσιο της εθνικής στρατηγικής για την ανώτατη εκπαίδευση, την έρευνα και την καινοτομία, καθώς και της στρατηγικής ανάπτυξής του στον ευρωπαϊκό και διεθνή χώρο.
2. Για τον σκοπό αυτόν συνίσταται σε κάθε ίδρυμα Μονάδα Στρατηγικού Σχεδιασμού, η οποία συγκροτείται με απόφαση της Συγκλήτου, ύστερα από εισήγηση του πρύτανη και αποτελείται από τον πρύτανη ή έναν από τους αντιπρυτάνεις ως πρόεδρο και μέχρι έξι (6) καθηγητές του ιδρύματος, ως μέλη.
3. Η Μονάδα Στρατηγικού Σχεδιασμού:
α. διαμορφώνει και εισηγείται στα αρμόδια όργανα του ιδρύματος το στρατηγικό σχέδιο, τις συμφωνίες προγραμματικού σχεδιασμού του ιδρύματος και τα σχέδια δράσης για την υλοποίησή τους,
β. παρακολουθεί την πορεία υλοποίησής τους, ενημερώνει τακτικά τα αρμόδια όργανα του ιδρύματος, διατυπώνει συστάσεις και εισηγείται την αναθεώρησή τους,
γ. υποστηρίζει τον συντονισμό και την υλοποίηση των σχεδίων δράσης του ιδρύματος και των επιμέρους ακαδημαϊκών και υποστηρικτικών μονάδων και υπηρεσιών του,
δ. διαχειρίζεται πληροφοριακό σύστημα για την παρακολούθηση της υλοποίησης των συμφωνιών προγραμματικού σχεδιασμού του ιδρύματος και συνεργάζεται με την Εθνική Αρχή Ανώτατης Εκπαίδευσης,
ε. συνεργάζεται με τη Μονάδα Διασφάλισης της Ποιότητας του ιδρύματος, επεξεργάζεται και αναλύει στοιχεία για τη λειτουργία των ακαδημαϊκών και υποστηρικτικών μονάδων και υπηρεσιών του ιδρύματος και τα αποτελέσματα της λειτουργίας τους,
στ. εκπονεί μελέτες για την υποστήριξη της ακαδημαϊκής ανάπτυξης και την επίτευξη των στόχων του ιδρύματος ή εισηγείται την ανάθεσή τους σε τρίτους,
4. Πρόσθετες και ειδικότερες αρμοδιότητες, καθώς και θέματα οργάνωσης, στελέχωσης και λειτουργίας της Μονάδας Στρατηγικού Σχεδιασμού καθορίζονται με τον Οργανισμό και τον Εσωτερικό Κανονισμό λειτουργίας του Ιδρύματος. Μέχρι την έκδοσή τους, οι σχετικές αποφάσεις λαμβάνονται από την Σύγκλητο του Ιδρύματος, ύστερα από σχετική εισήγηση του Πρύτανη.
Άρθρο ενενηκοστό έκτο
Αποσπάσεις στελεχών εκπαίδευσης - Τροποποίηση του άρθρου 118 του ν. 4692/2020
Στο άρθρο 118 του ν. 4692/2020 (Α’ 111) προστίθεται τρίτο εδάφιο και το άρθρο 118 διαμορφώνεται ως εξής:
«Άρθρο 118
Αποσπάσεις στελεχών εκπαίδευσης
Κενές θέσεις προϊσταμένων στις οργανικές μονάδες του Υπουργείου Παιδείας και Θρησκευμάτων, επιπέδου Διεύθυνσης ή Τμήματος, στις οποίες μπορούν να προΐστανται και εκπαιδευτικοί πρωτοβάθμιας ή δευτεροβάθμιας εκπαίδευσης, σύμφωνα με τις διατάξεις του Οργανισμού του Υπουργείου (π.δ. 18/2018, Α’ 31), μπορούν να καλύπτονται από στελέχη εκπαίδευσης, τα οποία αποσπώνται για τον σκοπό αυτόν στο Υπουργείο Παιδείας και Θρησκευμάτων, κατ’ ανάλογη εφαρμογή των διατάξεων της περ. α’ της παρ. 6 του άρθρου 6 του ν. 2740/1999 (Α’ 186). Τα εν λόγω στελέχη αναπληρώνονται, σύμφωνα με τις κείμενες διατάξεις περί αναπλήρωσης των στελεχών εκπαίδευσης και επανέρχονται στις θέσεις τους, ως στελέχη εκπαίδευσης, αν για οποιονδήποτε λόγο παύσουν να ασκούν τα καθήκοντα της θέσης ευθύνης για την κάλυψη της οποίας έχουν αποσπασθεί. Διευθυντές και Υποδιευθυντές των Δημόσιων Ινστιτούτων Επαγγελματικής Κατάρτισης (Δ. Ι.Ε.Κ.) και των Επαγγελματικών Σχολών Κατάρτισης (Ε.Σ.Κ.) αρμοδιότητας του Υπουργείου Παιδείας και Θρησκευμάτων, οι οποίοι έχουν αποσπασθεί, από την έναρξη ισχύος του ν. 4763/2020 (Α’ 254), για την κάλυψη κενών θέσεων προϊσταμένων στις οργανικές μονάδες του Υπουργείου Παιδείας και Θρησκευμάτων, επανέρχονται στις θέσεις τους, ως Διευθυντές και Υποδιευθυντές των ανωτέρω φορέων κατάρτισης, αν για οποιονδήποτε λόγο παύσουν να ασκούν τα καθήκοντα της θέσης ευθύνης για την κάλυψη της οποίας έχουν αποσπασθεί.».
Άρθρο ενενηκοστό έβδομο
Θέματα Διοικητικού Συμβουλίου του νομικού προσώπου ιδιωτικού δικαίου «Διοικούσα Επιτροπή Ισλαμικού Τεμένους Αθηνών» - Τροποποίηση του άρθρου 5 του ν. 3512/2006
Οι περ. α’, β’, γ’ και δ’ της παρ. 1.α του άρθρου 5 του ν. 3512/2006 (Α’ 264) αντικαθίστανται και η παρ. 1.α διαμορφώνεται ως εξής:
«1.α. Το νομικό πρόσωπο διοικείται από εννεαμελές διοικητικό συμβούλιο, το οποίο διορίζεται με απόφαση του Υπουργού Παιδείας και Θρησκευμάτων, με τριετή θητεία, η οποία δύναται να ανανεώνεται.
Με την ίδια απόφαση ορίζεται, εκ των μελών των κατηγοριών α’ έως δ’, ο Πρόεδρος του Δ.Σ. και ο Αντιπρόεδρος. Στο Διοικητικό Συμβούλιο μετέχουν:
«α) ένας (1) εκπρόσωπος του Υπουργείου Παιδείας και Θρησκευμάτων, με τον αναπληρωτή του, οι οποίοι είναι μόνιμοι δημόσιοι υπάλληλοι, προϊστάμενοι γενικής διεύθυνσης ή πρόσωπα που ασκούν καθήκοντα προϊσταμένου γενικής διεύθυνσης του Υπουργείου Παιδείας και Θρησκευμάτων ή προϊστάμενοι διεύθυνσης ή πρόσωπα που ασκούν καθήκοντα προϊσταμένου διεύθυνσης της Γενικής Γραμματείας Θρησκευμάτων του Υπουργείου Παιδείας και Θρησκευμάτων,
β) ένας (1) εκπρόσωπος του Υπουργείου Οικονομικών, με τον αναπληρωτή του, οι οποίοι είναι μόνιμοι δημόσιοι υπάλληλοι, προϊστάμενοι γενικής διεύθυνσης ή πρόσωπα που ασκούν καθήκοντα προϊσταμένου γενικής διεύθυνσης ή προϊστάμενοι διεύθυνσης ή πρόσωπα που ασκούν καθήκοντα προϊσταμένου διεύθυνσης του Υπουργείου Οικονομικών, που προτείνονται από τον Υπουργό Οικονομικών,
γ) δύο (2) εκπρόσωποι του Δήμου Αθηναίων, με τους αναπληρωτές τους, που προτείνονται από τον Δήμαρχο Αθηναίων, εκ των οποίων ο ένας είναι μόνιμος υπάλληλος, προϊστάμενος γενικής διεύθυνσης ή πρόσωπο που ασκεί καθήκοντα προϊσταμένου γενικής διεύθυνσης ή προϊστάμενος διεύθυνσης ή πρόσωπο που ασκεί καθήκοντα προϊσταμένου διεύθυνσης του Δήμου Αθηναίων και ο έτερος αιρετό μέλος του δημοτικού συμβουλίου του Δήμου Αθηναίων,
δ) ένας (1) δικηγόρος παρ’ Αρείω Πάγω με ειδίκευση στο δημόσιο δίκαιο, επαγγελματική πείρα τουλάχιστον δεκαπέντε (15) ετών και εμπειρία στον δημόσιο τομέα και σε θέματα αρμοδιότητας της Γενικής Γραμματείας Θρησκευμάτων με τον αναπληρωτή του, με τα αυτά προσόντα, που ορίζει ο Υπουργός Παιδείας και Θρησκευμάτων και
ε) τέσσερις (4) εκπρόσωποι των μουσουλμάνων που νόμιμα διαβιούν στην Αττική, με τους αναπληρωτές τους, που ορίζονται από τον Υπουργό Παιδείας και Θρησκευμάτων, λαμβανομένων υπόψη του μεγέθους των μουσουλμανικών κοινοτήτων, της νομικής οργάνωσής τους, των αδειοδοτημένων λατρευτικών χώρων που λειτουργούν, της απήχησής τους μεταξύ των διαβιούντων στην Αττική μουσουλμάνων, καθώς και κάθε άλλου πρόσφορου σχετικού στοιχείου.
Ο διορισμός σε θέση μέλους του Δ.Σ. δεν συνιστά κώλυμα για κατάληψη δημόσιας θέσης ούτε θεωρείται κατοχή δεύτερης θέσης. Καθήκοντα γραμματέα του Διοικητικού Συμβουλίου ασκεί υπάλληλος της Γενικής Γραμματείας Θρησκευμάτων του Υπουργείου Παιδείας και Θρησκευμάτων.».
ΚΕΦΑΛΑΙΟ Γ’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΟΛΙΤΙΣΜΟΥ ΚΑΙ ΑΘΛΗΤΙΣΜΟΥ
Άρθρο ενενηκοστό όγδοο
Κύρωση Σύμβασης μεταξύ του Ελληνικού Δημοσίου και του σωματείου «Σύλλογος οι Φίλοι της Μουσικής» - Λύση του ΜΕΟΕ
Κυρώνεται και αποκτά ισχύ νόμου η από 15.6.2021 σύμβαση μεταξύ του Ελληνικού Δημοσίου και του σωματείου με την επωνυμία «Σύλλογος οι Φίλοι της Μουσικής», η οποία έχει ως ακολούθως:
Άρθρο ενενηκοστό ένατο
Μεταφορά εργαζομένων του Μουσικού και Εκπαιδευτικού Οργανισμού Ελλάδος (ΜΕΟΕ) σε εποπτευόμενους φορείς του Υπουργείου Πολιτισμού και Αθλητισμού
Μέσα σε προθεσμία εξήντα (60) ημερών από τη δημοσίευση της απόφασης του Υπουργού Πολιτισμού και Αθλητισμού, περί διορισμού εκκαθαριστή, η οποία προβλέπεται στο άρθρο 2 της υπ’ αρ. 46.033/15.6.2021 σύμβασης, όπως κυρώνεται με τον παρόντα νόμο, το προσωπικό του Μουσικού και Εκπαιδευτικού Οργανισμού Ελλάδος (ΜΕΟΕ) που συνδέεται με αυτό με συμβάσεις εργασίας Ιδιωτικού Δικαίου Αορίστου Χρόνου και το οποίο απασχολείτο στον ΜΕΟΕ κατά την 1η. Ιανουαρίου 2014 δύναται, με αίτησή του προς το Υπουργείο Πολιτισμού και Αθλητισμού, να ζητήσει τη μεταφορά του σε εποπτευόμενους φορείς ιδιωτικού δικαίου του Υπουργείου Πολιτισμού και Αθλητισμού. Με απόφαση του αρμοδίου οργάνου του Υπουργείου Πολιτισμού και Αθλητισμού, που δημοσιεύεται στην Εφημερίδα της Κυβερνήσεως, το προσωπικό του πρώτου εδαφίου είναι δυνατόν να μεταφέρεται σε θέσεις προσωπικού με σχέση εργασίας Ιδιωτικού Δικαίου Αορίστου Χρόνου, αντίστοιχου κλάδου, βαθμού και ειδικότητας, στο εποπτευόμενο από το Υπουργείο Πολιτισμού και Αθλητισμού νομικό πρόσωπο ιδιωτικού δικαίου, που ορίζεται στην απόφαση μεταφοράς, ανεξάρτητα από την προτίμηση που έχει δηλώσει ο αιτών. Στις περιπτώσεις που, στο νομικό πρόσωπο ιδιωτικού δικαίου στο οποίο γίνεται η μεταφορά, δεν υπάρχουν ο κλάδος και η ειδικότητα του μεταφερόμενου προσωπικού, τότε με τη μεταφορά εντάσσεται σε συγγενή κατά το δυνατόν κλάδο και ειδικότητα σε κενές θέσεις και αν δεν υπάρχουν, σε προσωποπαγείς θέσεις που συνιστώνται με την πράξη μεταφοράς και καταργούνται αυτοδίκαια με την με οιονδήποτε τρόπο αποχώρηση του μεταφερόμενου προσωπικού.
Άρθρο εκατοστό
Ευθύνη εκκαθαριστή και διοικούντων του Μουσικού και Εκπαιδευτικού Οργανισμού Ελλάδος (ΜΕΟΕ)
1. Ο εκκαθαριστής, που ορίζεται σύμφωνα με την περ. β) του άρθρου 12 της υπ’ αρ. 25736/29.07.1994 σύμβασης της συμβολαιογράφου Αθηνών Δ. Παπά, που κυρώθηκε με το άρθρο 8 του ν. 2273/1994 (Α’ 233) και τροποποιήθηκε με την ως άνω υπ’ αρ. 46.033/15.06.2021 σύμβαση, όπως κυρώνεται με τον παρόντα νόμο, και, αν πρόκειται για νομικό πρόσωπο, οι νόμιμοι εκπρόσωποί του, ευθύνονται μόνο για δόλο και βαρεία αμέλεια, δεν προσωποκρατούνται ούτε υπέχουν οποιαδήποτε ποινική, αστική ή άλλη ευθύνη για χρέη του Μουσικού και Εκπαιδευτικού Οργανισμού Ελλάδος (ΜΕΟΕ) που γεννήθηκαν πριν από τον διορισμό τους ως εκκαθαριστών, ανεξάρτητα από τον χρόνο βεβαίωσης αυτών.
2. Οι διατελέσαντες νόμιμοι εκπρόσωποι και μέλη του Διοικητικού Συμβουλίου (Δ.Σ.) του ΜΕΟΕ κατά τη χρονική περίοδο, πριν από την 30ή Απριλίου 2015, δεν ευθύνονται για οφειλές του ΜΕΟΕ προς το Δημόσιο και τα ασφαλιστικά ταμεία, ανεξαρτήτως του χρόνου γένεσης και βεβαίωσης των εν λόγω οφειλών. Τυχόν εις βάρος τους ληφθέντα μέτρα, περιλαμβανομένων των διασφαλιστικών μέτρων των παρ. 5 και 6 του άρθρου 46 του ν. 4174/2013 (Α’ 170), αίρονται αυτοδικαίως.
3. Ο νόμιμος εκπρόσωπος και τα μέλη του Δ.Σ. του ΜΕΟΕ δεν ευθύνονται για πράξεις που τιμωρούνται κατά τις διατάξεις του άρθρου μόνου του α.ν. 690/1945 (Α’ 292) και του άρθρου 28 του ν. 3996/2011 (Α’ 170) που σχετίζονται με την ιδιότητά τους αυτήν και έχουν τελεστεί πριν από την 30ή Απριλίου 2015. Το αξιόποινο των ως άνω πράξεων εξαλείφεται, τυχόν ασκηθείσα ποινική δίωξη παύει και εφαρμόζεται η παρ. 2 του άρθρου 25 του ν. 2721/1999 (Α’ 112).
Άρθρο εκατοστό πρώτο
Ρύθμιση θεμάτων Οργανισμού Μεγάρου Μουσικής Αθηνών
Στο τέλος του άρθρου τέταρτου του ν. 4366/2016 (Α’ 18) προστίθεται άρθρο 7 ως εξής:
«Άρθρο 7
Θέματα οργάνωσης, λειτουργίας και διοίκησης του ΟΜΜΑ
1. Η οργάνωση, λειτουργία και διοίκηση του Οργανισμού Μεγάρου Μουσικής Αθηνών (ΟΜΜΑ), καθώς και η σύνθεση και λειτουργία του Διοικητικού του Συμβουλίου (Δ.Σ.) διέπονται από τα οριζόμενα στις διατάξεις της υπ’ αρ. 7431/1981 «Συμβάσεως Ιδρύσεως Οργανισμού Μεγάρου Μουσικής Αθηνών και Προσυμφώνου Δωρεάς», η οποία κυρώθηκε με το άρθρο 10 του ν. 1198/1981 (Α’ 238). Κατά τα λοιπά εφαρμόζονται οι διατάξεις του ν. 3429/2005 (Α’ 314).
2. Οι Κανονισμοί, που εκδίδονται σύμφωνα με τις υποπερ. αα), γγ) και δδ) της περ. στ) του άρθρου 5 της υπ’ αρ. 7431/1981 «Συμβάσεως Ιδρύσεως Οργανισμού Μεγάρου Μουσικής Αθηνών και Προσυμφώνου Δωρεάς» περιλαμβάνουν ρυθμίσεις για την οργάνωση υπηρεσίας εσωτερικού ελέγχου και οργανώνουν την υποβολή στο Υπουργείο Πολιτισμού και Αθλητισμού τακτικών κατ’ έτος αναφορών για τα στοιχεία απασχόλησης και την εν γένει τήρηση του άρθρου 6.
3. Τα θέματα της υποπερ. ββ) της περ. στ) του άρθρου 5 της ιδρυτικής συμβάσεως της παρ. 1 καθορίζονται με αποφάσεις του Δ.Σ. του ΟΜΜΑ, κατά το άρθρο 1 της ως άνω συμβάσεως, καθώς και κατ’ εφαρμογή του ν. 4270/2014 (Α’ 143), εξαιρουμένων των παρ. 2 και 3 του άρθρου 65 και του άρθρου 66.».
Άρθρο εκατοστό δεύτερο
Ρυθμίσεις για το Εθνικό Μουσείο Σύγχρονης Τέχνης - Τροποποίηση της παρ. 1 του άρθρου 2 του ν. 2557/1997
Στην παρ. 1 του άρθρου 2 του ν. 2557/1997 (Α’ 271): α) τροποποιείται η περ. Α, προκειμένου να διευκρινισθεί ότι το «Εθνικό Μουσείο Σύγχρονης Τέχνης» (Ε.Μ.Σ.Τ.) συνιστά νομικό πρόσωπο μη κερδοσκοπικού χαρακτήρα, β) τροποποιείται η υποπερ. η) της περ. Δ, προκειμένου ο όρος «CD-ROM» να αντικατασταθεί από τις λέξεις «ψηφιακών μέσων», γ) στις περ. Ε και Η οι αναφορές στη θέση του «Διευθυντή» τρέπονται σε «Καλλιτεχνικό Διευθυντή», δ) τροποποιούνται το τελευταίο εδάφιο της υποπερ. α’ και οι υποπερ. γ’ και δ’ της περ. Ε’, ε) στην υποπερ. β’ της περ. Ε η θητεία του Καλλιτεχνικού Διευθυντή τρέπεται από τετραετή σε πενταετή, στ) η περ. Ι καταργείται, ζ) προστίθεται νέα περ. Κ, και η παρ. 1 διαμορφώνεται ως εξής:
«1.Α. Ιδρύεται Νομικό Πρόσωπο Ιδιωτικού Δικαίου μη κερδοσκοπικού χαρακτήρα με την επωνυμία «Εθνικό Μουσείο Σύγχρονης Τέχνης» (Ε.Μ.Σ.Τ.), με έδρα την Αθήνα, που εποπτεύεται από το Υπουργείο Πολιτισμού.
Β. Το Εθνικό Μουσείο Σύγχρονης Τέχνης («Μουσείο») λειτουργεί χάριν του δημόσιου συμφέροντος κατά τους κανόνες της ιδιωτικής οικονομίας και διέπεται από το ιδιωτικό δίκαιο, εφόσον δεν ορίζεται ειδικότερα στις διατάξεις του παρόντος. Η επωνυμία του Μουσείου μπορεί, όπου είναι αναγκαίο, να μεταφράζεται πιστά σε ξένη γλώσσα και να προστίθεται σε αυτήν ο προσδιορισμός «Αθηνών».
Γ. Στους σκοπούς του ιδρυόμενου Μουσείου περιλαμβάνονται: α) η διάσωση και ανάδειξη έργων Ελλήνων και ξένων καλλιτεχνών, τα οποία ανήκουν στην ιστορία της σύγχρονης τέχνης και έργων διαφόρων τάσεων της σύγχρονης καλλιτεχνικής παραγωγής, ελληνικής και ξένης με πρωτοποριακό και πειραματικό χαρακτήρα, β) η προαγωγή της αισθητικής καλλιέργειας και της καλλιτεχνικής παιδείας του κοινού, γ) η ανάπτυξη της επιστημονικής έρευνας σε θέματα ιστορίας και θεωρίας της σύγχρονης τέχνης και της σύγχρονης καλλιτεχνικής δημιουργίας, δ) η εξυπηρέτηση της εξειδίκευσης στη μουσειολογία ιστορικών και θεωρητικών της τέχνης.
Δ. Οι σκοποί του Μουσείου εκπληρώνονται ιδίως με:
α) Τη συγκρότηση συλλογών ζωγραφικής, γλυπτικής, κατασκευών και εγκαταστάσεων με πολυμέσα, σχεδίων και χαρακτικών, φωτογραφίας, βίντεο τέχνης και έργων τέχνης με σύγχρονα οπτικοακουστικά και άλλα τεχνολογικά μέσα σπανίων εκδόσεων τέχνης, αντικειμένων βιομηχανικού σχεδιασμού και άλλων συναφών αντικειμένων.
β) Τη φύλαξη και συντήρηση των συλλογών, σύμφωνα με τις πιο σύγχρονες και αποτελεσματικές μουσειολογικές προδιαγραφές.
γ) Την αρχειοθέτηση και τεκμηρίωση των συλλογών με τη βοήθεια ηλεκτρονικών μέσων.
δ) Την έκθεση σε μόνιμη βάση των συλλογών, σύμφωνα με επιστημονικές μεθοδολογίες.
ε) Την έρευνα και δημοσίευση μελετών, βιβλίων και καταλόγων σχετικών με τις συλλογές ή τις εκθέσεις.
στ) Τη διοργάνωση περιοδικών εκθέσεων, αυτοτελώς ή σε συνδιοργάνωση με έγκυρα μουσεία και κέντρα σύγχρονης τέχνης στην Ελλάδα και το εξωτερικό.
ζ) Τη δημιουργία νέων έργων μετά από παραγγελία.
η) Την εκπόνηση εκπαιδευτικών προγραμμάτων για σχολικές και άλλες ομάδες, όπως καλλιτεχνικά εργαστήρια για μαθητές, ξεναγήσεις, σεμινάρια εκπαιδευτικών, έκδοση εντύπων και ψηφιακών μέσων για το κοινό, για την υποστήριξη, την οργάνωση παράλληλων εκδηλώσεων, όπως διαλέξεων, συνεδρίων, κινηματογραφικών προβολών, θεατρικών παραστάσεων, συναυλιών και άλλων αφιερωμάτων διακαλλιτεχνικού και διεπιστημονικού χαρακτήρα, αυτοτελώς ή σε συνδιοργάνωση με έγκυρους πολιτιστικούς και εκπαιδευτικούς φορείς στην Ελλάδα και το εξωτερικό.
θ) Τη συγκέντρωση καλλιτεχνικών αρχείων και πάσης φύσεως τεκμηρίων, που αφορούν την ιστορία της μοντέρνας τέχνης του 20ού αιώνα και τη σύγχρονη καλλιτεχνική δημιουργία, στον ελληνικό και διεθνή χώρο.
ι) Την ίδρυση βιβλιοθήκης ιστορίας και θεωρίας της τέχνης και μουσειολογίας και τον συνεχή εμπλουτισμό της, καθώς και τη διασύνδεσή της με διεθνή ηλεκτρονικά δίκτυα.
ια) Την οργάνωση εργαστηρίου συντήρησης.
ιβ) Την οργάνωση εργαστηρίων παραγωγής οπτικοακουστικών έργων τέχνης (ιδίως βίντεο, ψηφιακές εικόνες) με εξοπλισμό υψηλής τεχνολογίας.
ιγ) Την οργάνωση ειδικού προγράμματος επαγγελματικής κατάρτισης και εξειδίκευσης των επιμελητών μουσείων σύγχρονης τέχνης.
ιδ) Κάθε άλλη συναφή δραστηριότητα.
ιε) Την υπεκμίσθωση χώρων του ακινήτου στο οποίο εδρεύει το Μουσείο. Η υπεκμίσθωση του προηγούμενου εδαφίου αφορά αποκλειστικά τους χώρους του υπογείου, του φουαγιέ (ισόγειο), του χώρου περιοδικών εκθέσεων (ισόγειο), του αμφιθεάτρου (ημιώροφος), της επισκέψιμης οροφής με σκοπό την πραγματοποίηση εκδηλώσεων, καθώς και τους χώρους του εστιατορίου (4ος όροφος) και του αναψυκτήριου (ισόγειο).
Με απόφαση του Υπουργού Πολιτισμού και Αθλητισμού μετά από πρόταση του Δ.Σ., καθορίζεται η ιδιαίτερη κατεύθυνση του Μουσείου σε σχέση με τις συλλογές του και το πρόγραμμα απόκτησης νέων έργων που καταρτίζει.
Ε. Όργανα Διοίκησης του Μουσείου είναι το Διοικητικό Συμβούλιο (Δ.Σ.), ο Καλλιτεχνικός Διευθυντής και ο Διοικητικός - Οικονομικός Διευθυντής.
α) Το Δ.Σ. του Μουσείου είναι εννεαμελές, διορίζεται με απόφαση του Υπουργού Πολιτισμού και Αθλητισμού, που δημοσιεύεται στην Εφημερίδα της Κυβερνήσεως και απαρτίζεται από προσωπικότητες των τεχνών, των γραμμάτων και των επιστημών, αναγνωρισμένου κύρους και από έναν εκπρόσωπο του Επιμελητηρίου Εικαστικών Τεχνών Ελλάδας. Με την ίδια απόφαση, ορίζονται ο Πρόεδρος και ο Αντιπρόεδρος του Δ.Σ. Χρέη Γραμματέα ασκεί ο Νομικός Σύμβουλος του Μουσείου και σε περίπτωση κωλύματος αυτού, υπάλληλος του Μουσείου, οριζόμενος με απόφαση του Προέδρου. Η θητεία των μελών του Δ.Σ. είναι τριετής και μπορεί να ανανεώνεται. Μέλος που διορίζεται σε αντικατάσταση άλλου, διανύει το υπόλοιπο της θητείας του προκατόχου του.
Ο Πρόεδρος του Δ.Σ. εκπροσωπεί το Μουσείο δικαστικά και εξώδικα, συγκαλεί το Δ.Σ., προεδρεύει στις συνεδριάσεις του και καταρτίζει την ημερήσια διάταξη.
Ο Πρόεδρος, με απόφασή του, μπορεί να αναθέτει την εκπροσώπηση του Μουσείου, κατά περίπτωση, στον Αντιπρόεδρο ή σε μέλος του Δ.Σ. Τον Πρόεδρο, όταν απουσιάζει ή κωλύεται, αναπληρώνει ο Αντιπρόεδρος και σε κάθε περίπτωση ένας σύμβουλος που ορίζεται με απόφαση του Δ.Σ.
Χρέη εισηγητή στο Δ.Σ. εκτελούν ο Καλλιτεχνικός Διευθυντής του Μουσείου και ο Διοικητικός - Οικονομικός Διευθυντής του Μουσείου, από κοινού ή έκαστος μεμονωμένα, που μετέχουν στις συνεδριάσεις του Δ.Σ. για να υποβάλλουν τις εισηγήσεις τους στα θέματα αρμοδιότητάς τους, χωρίς δικαίωμα ψήφου. Σε ειδικές περιπτώσεις εισηγείται ο Πρόεδρος, μόνος του ή με τη σύμπραξη μέλους ή μελών του Δ.Σ., ή ορίζει εισηγητή μέλος του Δ.Σ.
Το Δ.Σ. μπορεί να αναθέτει σε οποιοδήποτε από τα μέλη του ειδικά καθήκοντα, σχετικά με τις αρμοδιότητές του, καθώς και καθήκοντα Γραμματέα του Συμβουλίου.
Η αποζημίωση των μελών του Δ.Σ. για κάθε συνεδρίαση καθορίζεται με κοινή απόφαση των Υπουργών Οικονομικών και Πολιτισμού και Αθλητισμού.
Το Δ.Σ. είναι αρμόδιο για όλα γενικώς τα ζητήματα που αφορούν στη διοίκηση και διαχείριση του Μουσείου. Το Δ.Σ. του Μουσείου είναι ιδίως αρμόδιο για την έγκριση των εισηγήσεων του Καλλιτεχνικού Διευθυντή και του Διοικητικού - Οικονομικού Διευθυντή, τη συνομολόγηση, υπογραφή και εκτέλεση, με τις εξαιρέσεις που προβλέπονται στον παρόντα νόμο, κάθε σύμβασης απαραίτητης για σύσταση δικαιωμάτων ή υποχρεώσεων του Μουσείου, την αποδοχή δωρεών, εισφορών ή χορηγιών, τη σύναψη δανείων, την άσκηση πειθαρχικής εξουσίας δεύτερου βαθμού για το προσωπικό του Μουσείου, την κατάρτιση του ετήσιου προϋπολογισμού, τη σύνταξη της ετήσιας έκθεσης και του ισολογισμού και τη διενέργεια στο τέλος κάθε διαχειριστικής χρήσης ελέγχου νομιμότητας και απολογισμού του έργου του Καλλιτεχνικού Διευθυντή.
β) Ο Υπουργός Πολιτισμού και Αθλητισμού με απόφασή του, που δημοσιεύεται στην Εφημερίδα της Κυβερνήσεως, διορίζει τον Καλλιτεχνικό Διευθυντή του Μουσείου με πενταετή θητεία που μπορεί να ανανεώνεται. Ο Διευθυντής του Μουσείου πρέπει να διαθέτει πτυχίο Α.Ε.Ι., διδακτορικό ή μεταπτυχιακό τίτλο Α.Ε.Ι. στη Μουσειολογία ή Ιστορία ή Θεωρία της Τέχνης ή Αισθητική ή Πολιτιστική Διοίκηση και Διαχείριση της ημεδαπής ή ισότιμο τίτλο σχολών της αλλοδαπής, πενταετή τουλάχιστον επαγγελματική εμπειρία σε θέματα εικαστικής και μουσειακής πολιτικής, δημοσιεύσεις επιστημονικών εργασιών σε θέματα ιστορίας και θεωρίας της τέχνης και γνώση δύο (2) γλωσσών από τις ακόλουθες: αγγλική, γαλλική, γερμανική, ιταλική, ισπανική και ρωσική.
Οι αποδοχές του Καλλιτεχνικού Διευθυντή του Μουσείου καθορίζονται με κοινή απόφαση των Υπουργών Οικονομικών και Πολιτισμού και Αθλητισμού. Στη θέση του Καλλιτεχνικού Διευθυντή του Μουσείου μπορεί να διορίζεται και μόνιμος υπάλληλος του Δημοσίου, των Ν.Π.Δ.Δ. ή υπάλληλος του ευρύτερου δημόσιου τομέα, εφόσον έχει τα προβλεπόμενα από την παρούσα προσόντα. Ο χρόνος υπηρεσίας που διανύεται στη θέση αυτήν λογίζεται για όλες τις συνέπειες, ως πραγματική υπηρεσία στην οργανική του θέση. Ο διοριζόμενος, μετά τη λήξη της θητείας του, επανέρχεται αυτοδικαίως στην οργανική θέση που κατείχε πριν από τον διορισμό του, η οποία παραμένει κενή.
γ) Συστήνεται θέση Διοικητικού - Οικονομικού Διευθυντή. Ο Διοικητικός - Οικονομικός Διευθυντής επιλέγεται από το Δ.Σ. του Μουσείου, ύστερα από πρόσκληση εκδήλωσης ενδιαφέροντος μετά από γνώμη Επιτροπής Επιλογής, η οποία ορίζεται με απόφαση του Δ.Σ. Η θητεία του είναι τριετής και μπορεί να ανανεώνεται.
Ο Διοικητικός - Οικονομικός Διευθυντής πρέπει να διαθέτει κατ’ ελάχιστο:
Πτυχίο Α.Ε.Ι. της ημεδαπής ή ισότιμο τίτλο της αλλοδαπής, αναγνωρισμένο από τον Διεπιστημονικό Οργανισμό Αναγνώρισης Τίτλων Ακαδημαϊκών και Πληροφόρησης (ΔΟΑΤΑΠ) ή το Συμβούλιο Αναγνώρισης Επαγγελματικής Ισοτιμίας Τίτλων Τριτοβάθμιας Εκπαίδευσης (ΣΑΕΙΤΤΕ) ή το Συμβούλιο Αναγνώρισης Επαγγελματικών Προσόντων (ΣΑΕΠ) ή το Συμβούλιο Επαγγελματικής Αναγνώρισης Τίτλων Εκπαίδευσης και Κατάρτισης (ΣΕΑΤΕΚ), σύμφωνα με τα οριζόμενα στην παρ. 11 του άρθρου 26 του π.δ. 50/2001 (Α’ 39), μεταπτυχιακό ή διδακτορικό τίτλο Α.Ε.Ι., αναγνωρισμένο ομοίως κατά τα ως άνω, πενταετή, τουλάχιστον, επαγγελματική εμπειρία σε θέματα διοίκησης ή διεύθυνσης οργανισμών και γνώση δύο (2) ξένων γλωσσών, η μία από τις οποίες να είναι η αγγλική σε άριστο επίπεδο. Ένας από τους ανωτέρω τίτλους θα πρέπει να είναι σε γνωστικό αντικείμενο συναφές προς τις αρμοδιότητες της θέσης, όπως αυτές ορίζονται στον παρόντα νόμο.
Οι αποδοχές του Διοικητικού - Οικονομικού Διευθυντή του Μουσείου καθορίζονται με κοινή απόφαση των Υπουργών Οικονομικών και Πολιτισμού και Αθλητισμού. Τη θέση του Διοικητικού-Οικονομικού Διευθυντή μπορεί να αναλαμβάνει και μόνιμος υπάλληλος του Δημοσίου, των Ν.Π.Δ.Δ. ή υπάλληλος του ευρύτερου δημόσιου τομέα, εφόσον έχει τα προβλεπόμενα προσόντα. Στην περίπτωση αυτήν, ο χρόνος υπηρεσίας που διανύεται στη θέση αυτήν λογίζεται για όλες τις συνέπειες, ως πραγματική υπηρεσία στην οργανική του θέση. Ο διοριζόμενος, μετά από τη λήξη της θητείας του, επανέρχεται αυτοδικαίως στην οργανική θέση που κατείχε πριν από τον διορισμό του, η οποία παραμένει κενή.
δ) Ο Καλλιτεχνικός Διευθυντής του Μουσείου είναι αρμόδιος για τη χάραξη της πολιτιστικής πολιτικής και της αποστολής του Μουσείου στο πλαίσιο της κείμενης νομοθεσίας, του εσωτερικού κανονισμού και της εικαστικής πολιτικής του Υπουργείου Πολιτισμού και Αθλητισμού. Ο Καλλιτεχνικός Διευθυντής του Μουσείου προβαίνει ιδίως στα εξής:
δα) Σχεδιάζει το σύνολο του επιστημονικού και καλλιτεχνικού προγραμματισμού, σύμφωνα με τους σκοπούς και την πολιτιστική πολιτική του Μουσείου και, κατόπιν έγκρισης του Δ.Σ., μεριμνά για την υλοποίησή του.
δβ) Εισηγείται στο Δ.Σ. τον εμπλουτισμό των συλλογών του Μουσείου με αγορές, καθώς και την αποδοχή δωρεών, χορηγιών, κληρονομιών, κληροδοσιών, παραχωρήσεων και με άλλους νόμιμους τρόπους.
δγ) Εισηγείται στο Δ.Σ. είτε κατόπιν εισήγησης του Διοικητικού - Οικονομικού Διευθυντή είτε χωρίς, οποιοδήποτε θέμα έχει σχέση με το προσωπικό του Μουσείου.
δδ) Αξιολογεί το προσωπικό του Μουσείου και ασκεί πειθαρχική εξουσία σε πρώτο βαθμό.
δε) Εισηγείται στο Δ.Σ., κατόπιν εισήγησης του Διοικητικού-Οικονομικού Διευθυντή, τον ετήσιο προϋπολογισμό του Μουσείου.
δστ) Υποβάλλει προς έγκριση κάθε έτος απολογισμό του έργου του στο Δ.Σ. του Μουσείου.
δζ) Αποφασίζει για τη διάθεση και την παραχώρηση της χρήσης των χώρων του Μουσείου και υπογράφει κάθε σχετική σύμβαση.
δη) Ασκεί κάθε επιπλέον αρμοδιότητα που του εκχωρεί το Δ.Σ.
ε) Ο Διοικητικός - Οικονομικός Διευθυντής:
εα) Υποστηρίζει το έργο του Καλλιτεχνικού Διευθυντή του Μουσείου και υποβοηθά αυτόν στην υλοποίηση και τον συντονισμό του έργου του. Στο πλαίσιο αυτό:
i. Επιβλέπει την εκτέλεση των αποφάσεων του Δ.Σ., των νόμων και του εσωτερικού κανονισμού λειτουργίας, σύμφωνα και με τις οδηγίες του Καλλιτεχνικού Διευθυντή,
ii. εγκρίνει τις λειτουργικές δαπάνες στο πλαίσιο του εγκεκριμένου από το Δ.Σ. ετήσιου προϋπολογισμού και διασφαλίζει τη χρηστή δημοσιονομική διαχείριση,
iii. είναι υπεύθυνος για την εφαρμογή της εκάστοτε πολιτικής για τη διοίκηση του ανθρώπινου δυναμικού του Μουσείου και λαμβάνει όλα τα απαραίτητα μέτρα για την ανάπτυξη και αξιοποίηση των δεξιοτήτων του προσωπικού,
iv. εισηγείται στον Καλλιτεχνικό Διευθυντή θέματα αξιολόγησης και πειθαρχικού ελέγχου του προσωπικού του Μουσείου,
εβ) Εποπτεύει την αποδοτικότητα και αποτελεσματικότητα όλων των υπηρεσιών του Μουσείου και μεριμνά για τη συνεχή βελτίωση του τρόπου λειτουργίας των οργανικών μονάδων, με την υποβολή προτάσεων οργανωτικού και επιχειρησιακού ανασχεδιασμού προς τον Καλλιτεχνικό Διευθυντή και το Δ.Σ.
εγ) Είναι υπεύθυνος για την άρτια και αποτελεσματική οργάνωση, διεύθυνση και εποπτεία των διοικητικών και οικονομικών δραστηριοτήτων του Μουσείου και την εύρυθμη καθημερινή λειτουργία του Μουσείου.
εδ) Εισηγείται στον Καλλιτεχνικό Διευθυντή οποιοδήποτε θέμα έχει σχέση με το προσωπικό του Μουσείου.
εε) Εισηγείται στον Καλλιτεχνικό Διευθυντή τον ετήσιο προϋπολογισμό του Μουσείου.
εστ) Ασκεί κάθε επιπλέον αρμοδιότητα που του εκχωρεί το Δ.Σ. ή ο Καλλιτεχνικός Διευθυντής του Μουσείου.
ΣΤ. Οι πόροι του Μουσείου είναι:
α) Επιχορήγηση του Υπουργείου Πολιτισμού.
β) Ενισχύσεις από την Ευρωπαϊκή Ένωση ή άλλους διεθνείς οργανισμούς.
γ) Επιχορηγήσεις από δημόσιους ή μη φορείς και οργανισμούς.
δ) Έσοδα από δωρεές, κληρονομιές, κληροδοσίες, καταπιστεύματα.
ε) Έσοδα από χορηγίες πάσης φύσεως και κάθε είδους κοινωνικούς πόρους.
στ) Έσοδα από τα εισιτήρια και τις εκδόσεις του Μουσείου και λοιπών εκδοτικών οίκων, αφισών, αναμνηστικών αντικειμένων, πωλήσεων κυλικείου.
ζ) Έσοδα από εκμετάλλευση περιουσιακών στοιχείων κινητών και ακινήτων.
η) Έσοδα από διοργάνωση πολιτιστικών εκδηλώσεων.
θ) Έσοδα από την υπεκμίσθωση χώρων του ακινήτου στο οποίο εδρεύει το Ε.Μ.Σ.Τ.
ι) Έσοδα από οποιαδήποτε άλλη νόμιμη πηγή.
Με απόφαση του Υπουργού Πολιτισμού και Αθλητισμού, με την οποία γίνεται ο διορισμός των μελών του Δ.Σ. του Μουσείου, ορίζεται τριμελής εξελεγκτική Επιτροπή με ισάριθμα αναπληρωματικά μέλη. Ο Πρόεδρος της εξελεγκτικής επιτροπής είναι ορκωτός ελεγκτής. Ορκωτός ελεγκτής μπορεί να είναι και άλλο ή άλλα μέλη της εξελεγκτικής επιτροπής. Η εξελεγκτική επιτροπή ενεργεί τον έλεγχο της οικονομικής διαχείρισης του Μουσείου. Η θητεία των μελών της εξελεγκτικής επιτροπής είναι πενταετής και μπορεί να ανανεώνεται. Με κοινή απόφαση των Υπουργών Οικονομικών και Πολιτισμού και Αθλητισμού, ορίζεται η αμοιβή των μελών της εξελεγκτικής επιτροπής. Ο Υπουργός Πολιτισμού και Αθλητισμού, παραγγέλλει οποτεδήποτε έκτακτο έλεγχο που διενεργεί το Ελεγκτικό Συνέδριο ή το αρμόδιο όργανο του Υπουργείου Οικονομικών.
Η διαχειριστική χρήση των Μουσείων αρχίζει την 1η Ιανουαρίου κάθε έτους και τελειώνει την 31η Δεκεμβρίου του ίδιου έτους.
Στο τέλος κάθε χρήσης το Δ.Σ. κλείνει τους λογαριασμούς και κάνει απογραφή της περιουσίας.
Ζ. Το Μουσείο απολαμβάνει όλων των διοικητικών και δικαστικών ατελειών, καθώς και όλων των δικονομικών και ουσιαστικών προνομίων του Δημοσίου.
Η. Επιτρέπεται η αγορά έργων τέχνης, από το εσωτερικό ή το εξωτερικό, χωρίς περιορισμούς ως προς το ύψος της δαπάνης ή τήρηση άλλων διατυπώσεων. Η αγορά έργων τέχνης γίνεται με απόφαση του Δ.Σ. μετά από εισήγηση του Καλλιτεχνικού Διευθυντή.
Το Δ.Σ. μετά από εισήγηση του Καλλιτεχνικού Διευθυντή μπορεί να ορίζει ειδικούς Έλληνες ή ξένους επιστήμονες πραγματογνώμονες για την εξέταση της γνησιότητας ή την αποτίμηση προσφερόμενων ή αγοραζόμενων έργων. Η αμοιβή των πραγματογνωμόνων καθορίζεται με απόφαση του Δ.Σ.
Θ. Με προεδρικό διάταγμα, που εκδίδεται με πρόταση των Υπουργών Οικονομικών και Πολιτισμού και Αθλητισμού, καταρτίζεται ο εσωτερικός κανονισμός λειτουργίας του Μουσείου. Με τον εσωτερικό κανονισμό καθορίζονται κατά ειδικότητα οι θέσεις του αναγκαίου για το Μουσείο προσωπικού, η διαδικασία πρόσληψης και τα προσόντα κατά ειδικότητα και ρυθμίζεται κάθε θέμα που αφορά στην εσωτερική οργάνωση και λειτουργία του Μουσείου, όπως η διάρθρωση των Υπηρεσιών, η κατανομή των αρμοδιοτήτων του προσωπικού και η υπηρεσιακή του κατάσταση, οι αποσπάσεις υπαλλήλων, οι πειθαρχικές εξουσίες, τα πειθαρχικά παραπτώματα και οι ποινές, η διαδικασία πραγματοποίησης των εσόδων και οι τρόποι διαχείρισής τους. Επιτρέπεται η απόσπαση προσωπικού από το Υπουργείο Πολιτισμού και Αθλητισμού ή εποπτευόμενους από αυτό οργανισμούς δημόσιου ή ιδιωτικού δικαίου ή από άλλους φορείς του ευρύτερου δημόσιου τομέα, με κοινές αποφάσεις του αρμοδίου οργάνου του Υπουργείου Πολιτισμού και Αθλητισμού και του οικείου Υπουργείου.
Επιτρέπεται επίσης η πρόσληψη από το Δ.Σ. προσωπικού με σύμβαση εργασίας Ιδιωτικού Δικαίου Ορισμένου Χρόνου ή ωρομισθίων κατά τον ν. 2190/1994 (Α’ 28), για τις ανάγκες λειτουργίας του Μουσείου.
Ι. (Καταργείται)
Κ. Κατόπιν γνώμης του Δ.Σ. του Εθνικού Μουσείου Σύγχρονης Τέχνης, που εκδίδεται μετά από εισήγηση του Καλλιτεχνικού Διευθυντή είναι δυνατός ο διορισμός έως και τεσσάρων (4) Συμβούλων Καλλιτεχνικής Διεύθυνσης, με κοινή απόφαση των Υπουργών Οικονομικών και Πολιτισμού και Αθλητισμού, η οποία δημοσιεύεται στην Εφημερίδα της Κυβερνήσεως. Η θητεία των Συμβούλων Καλλιτεχνικής Διεύθυνσης του πρώτου εδαφίου διαρκεί όσο η θητεία του Καλλιτεχνικού Διευθυντή, τον οποίο επικουρούν και αναπληρώνουν στα καθήκοντά του. Με την καθ’ οιονδήποτε τρόπο λήξη της θητείας του Καλλιτεχνικού Διευθυντή λήγει αυτοδικαίως και η θητεία των Συμβούλων Καλλιτεχνικής Διεύθυνσης χωρίς να θεμελιώνεται δικαίωμα αποζημίωσης ή άλλης απαίτησης από οποιαδήποτε αιτία. Οι αποδοχές εκάστου των Συμβούλων Καλλιτεχνικής Διεύθυνσης καθορίζονται με κοινή απόφαση των Υπουργών Πολιτισμού και Αθλητισμού και Οικονομικών, η οποία δημοσιεύεται στην Εφημερίδα της Κυβερνήσεως και οι αρμοδιότητες αυτών καθορίζονται με απόφαση του Δ.Σ., κατόπιν εισήγησης του Καλλιτεχνικού Διευθυντή.
ΚΕΦΑΛΑΙΟ Δ’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΔΙΚΑΙΟΣΥΝΗΣ
Άρθρο εκατοστό τρίτο
Υποβολή αίτησης επαναπροσδιορισμού υποθέσεων του άρθρου 1 του ν. 4745/2020 - Μη υπολογισμός προθεσμιών των άρθρων 4Η, 4ΙΑ, 4ΙΣΤ και 4ΙΖ του ν. 3869/2010 κατά το χρονικό διάστημα από 1η έως 31η Αυγούστου
1. Όσες αιτήσεις επαναπροσδιορισμού του άρθρου 4Β του ν. 3869/2010 (Α’ 130) δεν υποβλήθηκαν εντός των προθεσμιών του άρθρου 4Δ αυτού, δύνανται κατ’ εξαίρεση να υποβληθούν από την 1η.7.2021 έως και τις 15.7.2021.
2. To χρονικό διάστημα από 1 έως 31 Αυγούστου δεν υπολογίζεται για τις προθεσμίες των άρθρων 4Η, 4ΙΑ, 4ΙΣΤ και 4ΙΖ του ν. 3869/2010.
Άρθρο εκατοστό τέταρτο
Συναινετική εγγραφή, ανάκληση, εξάλειψη και μεταρρύθμιση προσημείωσης υποθήκης
1. Για το χρονικό διάστημα από την 1η.7.2021 έως και την 30ή.9.2021 η εκδίκαση υποθέσεων χορήγησης άδειας συναινετικής εγγραφής προσημείωσης υποθήκης διεξάγεται ως εξής:
α) Η συζήτηση διεξάγεται εγγράφως, κατά παρέκκλιση της παρ. 2 του άρθρου 115 ΚΠολΔ και οι διάδικοι παρίστανται στο ακροατήριο του δικαστηρίου με δήλωση, σύμφωνα με την παρ. 2 του άρθρου 242 ΚΠολΔ.
β) Στη δήλωση της περ. α’, που υπογράφεται από τον πληρεξούσιο δικηγόρο του καθ’ ου η αίτηση, επισυνάπτεται η έγγραφη συναίνεση του καθ’ ου στην αιτούμενη προσημείωση ή του τρίτου κυρίου του ακινήτου, με βεβαίωση του γνησίου της υπογραφής τους από τον πληρεξούσιο δικηγόρο του καθ’ ου.
γ) Στην έγγραφη συναίνεση προσδιορίζονται σαφώς η ασφαλιζόμενη με την προσημείωση απαίτηση και το ποσό της απαίτησης για το οποίο χορηγείται η συναινετική εγγραφή προσημείωσης και περιγράφεται λεπτομερώς το προσημειούμενο ακίνητο.
2. Κατά το χρονικό διάστημα της παρ. 1, η ανάκληση, η εξάλειψη και η μεταρρύθμιση συναινετικής προσημείωσης υποθήκης γίνονται σύμφωνα με τη διαδικασία της παρ. 1. Η συναίνεση του προσημειούχου δανειστή δίνεται εγγράφως με βεβαίωση του γνησίου της υπογραφής του από τον πληρεξούσιο δικηγόρο του.
3. Με απόφαση του Υπουργού Δικαιοσύνης δύναται να παρατείνεται η ισχύς του παρόντος, πάντως όχι πέραν της 31ης Δεκεμβρίου 2021.
Άρθρο εκατοστό πέμπτο
Διατάξεις για την επαναλειτουργία των πολιτικών δικαστηρίων
1. Σε περίπτωση, που η υπόθεση οποιουδήποτε βαθμού δικαιοδοσίας και οποιασδήποτε διαδικασίας αποσύρθηκε διαρκούσης της αναστολής λειτουργίας των δικαστηρίων, λόγω των έκτακτων μέτρων προστασίας της δημόσιας υγείας από την πανδημία του κορωνοϊού COVID-19 και εξαιτίας αυτής ορίζεται αυτεπαγγέλτως, με πράξη του προέδρου του τμήματος ή του προϊσταμένου του δικαστηρίου, νέα ημέρα και ώρα συζήτησης στο ακροατήριο στη συντομότερη διαθέσιμη δικάσιμο. Η εγγραφή της υπόθεσης στο οικείο πινάκιο ή έκθεμα, το οποίο μπορεί να τηρείται και ηλεκτρονικά, γίνεται με πρωτοβουλία του γραμματέα και ισχύει ως κλήτευση όλων των διαδίκων. Προς ενημέρωση των διαδίκων, και πάντως όχι επί ποινή ακυρότητας, η νέα δικάσιμος γνωστοποιείται από τον γραμματέα στον δικηγορικό σύλλογο της έδρας του δικαστηρίου. Στις υποθέσεις με διάδικο το Ελληνικό Δημόσιο, ο γραμματέας του δικαστηρίου γνωστοποιεί στην Κεντρική Υπηρεσία του Νομικού Συμβουλίου του Κράτους τη νέα δικάσιμο με το οικείο πινάκιο ή έκθεμα. Με πρωτοβουλία επίσης του γραμματέα μπορεί να γνωστοποιείται η νέα δικάσιμος με αποστολή ηλεκτρονικού μηνύματος στη διεύθυνση ηλεκτρονικού ταχυδρομείου των διαδίκων ή με ανάρτηση στην πύλη ψηφιακών υπηρεσιών δικαστηρίων solon.gov.gr για όσα δικαστήρια και διαδικασίες έχουν ενταχθεί στο εν λόγω σύστημα.
2. Με την επιφύλαξη των άρθρων 237 και 238 ΚΠολΔ στον πρώτο και δεύτερο βαθμό, όπως και στον Άρειο Πάγο, στη συντομότερη διαθέσιμη δικάσιμο, ο Πρόεδρος του τμήματος ή ο Πρόεδρος του δικαστηρίου κατανέμει χρονικά, εντός της αυτής ημέρας, τις εγγεγραμμένες στο πινάκιο ή έκθεμα υποθέσεις και ο καταμερισμός αυτός με πρωτοβουλία του γραμματέα γνωστοποιείται ακολούθως, και πάντως το αργότερο την προηγούμενη της δικασίμου εργάσιμη ημέρα, στους διαδίκους ή στους πληρεξούσιους δικηγόρους τους, με αποστολή ηλεκτρονικού μηνύματος στον οικείο δικηγορικό σύλλογο, στην Κεντρική Υπηρεσία του Νομικού Συμβουλίου του Κράτους, εφόσον συμπεριλαμβάνονται υποθέσεις με διάδικο το Ελληνικό Δημόσιο και προσθέτως στη διεύθυνση ηλεκτρονικού ταχυδρομείου τους, εφόσον είναι γνωστή, ή με ανάρτηση στην πύλη ψηφιακών υπηρεσιών δικαστηρίων solon.gov.gr για όσα δικαστήρια και διαδικασίες έχουν ενταχθεί στο εν λόγω σύστημα. Στις υποθέσεις αυτές έως την 31η.7.2021 παρέχεται η δυνατότητα αναβολής ατελώς, ήτοι χωρίς καταβολή μεγαροσήμου και τέλους αναβολής και χωρίς τις δεσμεύσεις του άρθρου 241 ΚΠολΔ. Η αναβολή μπορεί να δοθεί και χωρίς παράσταση των πληρεξούσιων δικηγόρων στο ακροατήριο κατά την εκφώνηση της υπόθεσης από το οικείο πινάκιο ή έκθεμα κατά την ημέρα της δικασίμου, εφόσον οι δικηγόροι αυτοί διατυπώσουν σχετικό αίτημα σε κοινή ανέκκλητη δήλωσή τους, κατά την παρ. 2 του άρθρου 242 ΚΠολΔ και κατ’ απόκλιση της παρ. 2 του άρθρου 115 ΚΠολΔ, η οποία υποβάλλεται στην οικεία γραμματεία του δικαστηρίου μέσω μηνύματος ηλεκτρονικού ταχυδρομείου το αργότερο μέχρι τη δωδεκάτη ώρα της προηγούμενης της δικασίμου εργάσιμης ημέρας.
3. Στις ίδιες υποθέσεις, εφόσον όλοι οι διάδικοι δεν επιθυμούν να εξετάσουν κατά τη συζήτηση των υποθέσεων μάρτυρα, μπορούν να το δηλώσουν στη γραμματεία του δικαστηρίου μέσω μηνύματος ηλεκτρονικού ταχυδρομείου, το αργότερο μέχρι τη δωδεκάτη ώρα της προηγούμενης της δικασίμου εργάσιμης ημέρας, προκειμένου η συζήτηση της υπόθεσής τους να τεθεί στην αρχή του πινακίου ή εκθέματος.
4. Οι διάδικοι μπορούν να προσκομίσουν ένορκες βεβαιώσεις που λαμβάνονται ενώπιον δικηγόρου της έδρας του δικαστηρίου ή της κατοικίας ή της διαμονής του μάρτυρα κατά τη διαδικασία των άρθρων 422 έως 424 ΚΠολΔ, όπως αυτή συμπληρώνεται με τα επόμενα εδάφια. Η ένορκη βεβαίωση δεν μπορεί να ληφθεί ενώπιον των πληρεξουσίων δικηγόρων των διαδίκων. Αμέσως μετά τη λήψη της ένορκης βεβαίωσης, ο δικηγόρος ενώπιον του οποίου αυτή δόθηκε, την αποστέλλει ηλεκτρονικά στον δικηγορικό σύλλογο στον οποίο ανήκει και λαμβάνει ηλεκτρονική απόδειξη λήψης. Με την ηλεκτρονική απόδειξη η ένορκη βεβαίωση αποκτά βέβαιη χρονολογία και μοναδικό αριθμό. Ο δικηγόρος χορηγεί αντίγραφα της ένορκης βεβαίωσης μαζί με την ως άνω ηλεκτρονική απόδειξη λήψης. Όμοια αντίγραφα χορηγεί και ο οικείος δικηγορικός σύλλογος μέσω της διαδικτυακής πύλης portal.olomeleia.gr. Τα αρχεία των ένορκων βεβαιώσεων που λαμβάνονται ενώπιον δικηγόρου κατά την παρούσα, τηρούνται στους οικείους δικηγορικούς συλλόγους, σύμφωνα με αποφάσεις των διοικητικών τους συμβουλίων. Ένορκες βεβαιώσεις ενώπιον δικηγόρου μπορούν να ληφθούν και για διαφορές ή υποθέσεις των ειδικών διαδικασιών, της εκούσιας δικαιοδοσίας, κτηματολογίου και ασφαλιστικών μέτρων, εφαρμοζομένων κατά τα λοιπά των εκάστοτε ειδικότερων διατάξεων.
5. Στις εκκρεμείς υποθέσεις της παλαιάς τακτικής διαδικασίας του Πολυμελούς Πρωτοδικείου, καθώς και στις εκκρεμείς δίκες ενώπιον του Εφετείου, που αφορούν εφέσεις κατά ερήμην αποφάσεων, που είχαν εκδοθεί κατά την ίδια διαδικασία, αν ο χρόνος πριν από τη δικάσιμο, που πρέπει το αργότερο να κατατεθούν οι προτάσεις και οι αντικρούσεις των διαδίκων, εμπίπτει στο χρονικό διάστημα της αναστολής της λειτουργίας των πολιτικών δικαστηρίων της χώρας, οι δε διάδικοι δεν έχουν καταθέσει ήδη προτάσεις και αντικρούσεις με τα σχετικά αποδεικτικά τους μέσα και διαδικαστικά έγγραφα, οι σχετικές δίκες, που έχουν προσδιορισθεί σε δικάσιμο μετά την ημερομηνία λήξης της επιβολής του μέτρου της προσωρινής αναστολής της λειτουργίας των δικαστηρίων και των εισαγγελιών της χώρας, αναβάλλονται αυτεπαγγέλτως και με πράξη του προέδρου του τριμελούς συμβουλίου ή του προέδρου τμήματος ορίζεται οίκοθεν ημέρα και ώρα συζήτησης στο ακροατήριο στην πλέον σύντομη διαθέσιμη δικάσιμο. Η εγγραφή της υπόθεσης στο οικείο πινάκιο, το οποίο μπορεί να τηρείται και ηλεκτρονικά, γίνεται με πρωτοβουλία του γραμματέα και ισχύει ως κλήτευση όλων των διαδίκων. Προς ενημέρωση των διαδίκων, και πάντως όχι επί ποινή ακυρότητας, η νέα δικάσιμος γνωστοποιείται από τον γραμματέα στον δικηγορικό σύλλογο της έδρας του δικαστηρίου. Στις υποθέσεις με διάδικο το Ελληνικό Δημόσιο, ο γραμματέας του δικαστηρίου γνωστοποιεί στην Κεντρική Υπηρεσία του Νομικού Συμβουλίου του Κράτους τη νέα δικάσιμο με το οικείο πινάκιο ή έκθεμα, εφόσον συμπεριλαμβάνει τέτοιες υποθέσεις. Με πρωτοβουλία επίσης του γραμματέα μπορεί να γνωστοποιείται η δικάσιμος που ορίστηκε με αποστολή ηλεκτρονικού μηνύματος στη διεύθυνση ηλεκτρονικού ταχυδρομείου των διαδίκων ή με ανάρτηση στην πύλη ψηφιακών υπηρεσιών δικαστηρίων solon.gov.gr για όσα δικαστήρια και διαδικασίες έχουν ενταχθεί στο εν λόγω σύστημα.
6. Αν οι προθεσμίες του άρθρου 228, της περ. β’ της παρ. 1 του άρθρου 591, της παρ. 2 του άρθρου 686 και της παρ. 3 του άρθρου 748 ΚΠολΔ, καθώς και οποιεσδήποτε άλλες προθεσμίες κλήτευσης των διαδίκων έληγαν ή λήγουν εντός του χρονικού διαστήματος της αναστολής και ο υπολειπόμενος χρόνος συμπλήρωσής τους, όπως οριοθετείται στην παρ. 1, δεν επαρκεί για την τήρηση των προθεσμιών αυτών, οι υποθέσεις αναβάλλονται υποχρεωτικά μετά από αίτημα οποιουδήποτε των διαδίκων, ατελώς και χωρίς τις δεσμεύσεις του άρθρου 241 ΚΠολΔ.
7. Προσωρινές διαταγές των άρθρων 691Α και 781 ΚΠολΔ, καθώς και προσωρινές διαταγές ή διατάξεις αποφάσεων επί αιτήσεων αναστολής της εκτέλεσης ή της εκτελεστότητας σε υποθέσεις κάθε φύσης και διαδικασίας, οι οποίες χορηγήθηκαν μέχρι τη ματαιωθείσα λόγω της αναστολής των δικών συζήτηση της σχετικής αίτησης ή ορίστηκε ότι ισχύουν υπό τον όρο διεξαγωγής της συζήτησης αυτής, λογίζονται αυτοδικαίως παραταθείσες μέχρι τη νέα δικάσιμο, που θα ορισθεί.
8. Όταν το χρονικό διάστημα, μετά τη λήξη της αναστολής της λειτουργίας των πολιτικών δικαστηρίων της χώρας, δεν επαρκεί για να τηρηθούν, σε σχέση με την ορισθείσα δικάσιμο, οι προθεσμίες άσκησης των πρόσθετων λόγων ή της αντέφεσης, η συζήτηση αναβάλλεται υποχρεωτικώς με αίτημα των διαδίκων, ατελώς και χωρίς τις δεσμεύσεις του άρθρου 241 ΚΠολΔ. Στις εκκρεμείς υποθέσεις ενώπιον του Αρείου Πάγου η κατά τα ως άνω άσκηση των προσθέτων λόγων αναίρεσης στη νέα δικάσιμο είναι παραδεκτή. Στις ως άνω περιπτώσεις η μη άσκηση των πρόσθετων λόγων ή της αντέφεσης από τον διάδικο που ζήτησε την αναβολή, έχει ως συνέπεια την επιβολή ποινής τάξεως κατά το άρθρο 205 ΚΠολΔ.
9. Στις εκκρεμείς υποθέσεις ενώπιον του Αρείου Πάγου, όταν η κατά την παρ. 1 του άρθρου 570 ΚΠολΔ προθεσμία κατάθεσης των προτάσεων ή η κατά την παρ. 3 του άρθρου 570 ΚΠολΔ προθεσμία κατάθεσης των εγγράφων έληξε ή λήγει εντός του χρονικού διαστήματος της αναστολής της λειτουργίας των πολιτικών δικαστηρίων της χώρας, όμως η συζήτηση της αναίρεσης έχει προσδιορισθεί σε χρόνο βραχύτερο της συμπλήρωσης των ως άνω προθεσμιών, δικαιούται ο έχων το αντίστοιχο βάρος διάδικος να υποβάλει αίτημα αναβολής της συζήτησης της αναίρεσης. Στις περιπτώσεις αυτές το δικαστήριο υποχρεούται να χορηγήσει αναβολή, ατελώς και χωρίς τις δεσμεύσεις του άρθρου 241 ΚΠολΔ. Αν ο διάδικος δεν προβεί στις ενέργειες για τις οποίες του χορηγήθηκε η αναβολή, του επιβάλλεται ποινή τάξης κατά το άρθρο 205 ΚΠολΔ.
10. Από την ημερομηνία επαναλειτουργίας των δικαστηρίων και εισαγγελιών της Χώρας επιτρέπονται όλες ανεξαιρέτως οι διαδικαστικές πράξεις και ενέργειες που ορίζονται στα άρθρα 68 επ. του ν. 4307/2014 και στο άρθρο 14α του ν. 3429/2005 και υπολογίζονται οι νόμιμες και δικαστικές προθεσμίες για τη διενέργεια αυτών.
11. Οι παρ. 1 έως 10 ισχύουν από την 1η.7.2021 έως τις 30.9.2021. Κατ’ εξαίρεση το δεύτερο εδάφιο της παρ. 2 ισχύει από την 1η.7.2021 έως την 31η.7.2021.
Άρθρο εκατοστό έκτο
Διατάξεις για την επαναλειτουργία των ποινικών δικαστηρίων
1. Οι αιτήσεις αναστολής εκτέλεσης κατά τα άρθρα 471 και 497 ΚΠΔ, ακύρωσης της διαδικασίας κατά τα άρθρα 341 και 435 ΚΠΔ, ακύρωσης της απόφασης κατά τα άρθρα 430 και 431 ΚΠΔ, αναβολής ή διακοπής εκτέλεσης της ποινής κατά τα άρθρα 555 και 557 ΚΠΔ, καθώς και οι αιτήσεις που αφορούν στον καθορισμό συνολικής ποινής κατά το άρθρο 551 ΚΠΔ, στην απότιση της χρηματικής ποινής σε δόσεις εντός προθεσμίας κατά τα άρθρα 80 του Ποινικού Κώδικα (ν. 4619/2019, Α’ 95) και 82 του προϊσχύσαντος ΠΚ (π.δ. 283/1985, Α’ 106) και στη μετατροπή της χρηματικής ποινής ή του προστίμου σε παροχή κοινωφελούς εργασίας κατά την παρ. 5 του άρθρου 82 του προϊσχύσαντος ΠΚ, δύνανται, μαζί με τα συνοδευτικά αυτών αποδεικτικά έγγραφα, να υποβάλονται και μέσω ηλεκτρονικού ταχυδρομείου. Για την ορισθείσα δικάσιμο ειδοποιείται ο αιτών ή ο πληρεξούσιος δικηγόρος του, με κάθε πρόσφορο μέσο και επισυνάπτεται στη δικογραφία σχετική βεβαίωση ειδοποίησης του αρμόδιου γραμματέα. Κατά την εκδίκαση των αιτήσεων αυτών το δικαστήριο συνεδριάζει με μόνη την παρουσία του πληρεξούσιου δικηγόρου του αιτούντος, ο οποίος, στην περίπτωση που κρατείται, δεν μετάγεται. Στις περιπτώσεις κατά τις οποίες ο αιτών δεν έχει διορίσει πληρεξούσιο δικηγόρο, δύναται να υποβάλει με κάθε πρόσφορο μέσο υπόμνημα ενώπιον του δικαστηρίου.
2. Αν κατά την ενημέρωση των διαδίκων ή των πληρεξούσιων δικηγόρων τους για τη λήψη αντιγράφου εισαγγελικής πρότασης κατά την παρ. 3 του άρθρου 138, την παρ. 2 του άρθρου 308 και την παρ. 2 του άρθρου 309 του ΚΠΔ, ο ενδιαφερόμενος διάδικος ή πληρεξούσιος δικηγόρος γνωστοποιήσει διεύθυνση ηλεκτρονικού ταχυδρομείου, στην οποία κατά δήλωσή του επιθυμεί να λάβει αντίγραφο της εισαγγελικής πρότασης, ο αρμόδιος γραμματέας υποχρεούται να αποστείλει την εισαγγελική πρόταση με τον τρόπο αυτόν. Στην περίπτωση αυτήν, η ειδοποίηση αποδεικνύεται από το μήνυμα ηλεκτρονικού ταχυδρομείου, εκτύπωση του οποίου επισυνάπτεται στη δικογραφία. Η υποβολή υπομνημάτων κατά τα άρθρα 308 και 309 ΚΠΔ διενεργείται και μέσω ηλεκτρονικού ταχυδρομείου.
3. Οι παρ. 1 και 2 ισχύουν από 1.7.2021 έως 30.9.2021.
Άρθρο εκατοστό έβδομο
Ειδική δικονομική ρύθμιση για το Συμβούλιο της Επικρατείας, το Ελεγκτικό Συνέδριο και τα τακτικά διοικητικά δικαστήρια
Οι δηλώσεις της παρ. 6 του άρθρου 33 του π.δ. 18/1989 (Α’ 8), της παρ. 2 του άρθρου 133 του ν. 2717/1999 και του άρθρου 231 του ν. 4700/2020 (Α’ 127) μπορούν να συντάσσονται και ηλεκτρονικά, μέσω της Ενιαίας Ψηφιακής Πύλης της Δημόσιας Διοίκησης, σύμφωνα με τα οριζόμενα στο εικοστό έβδομο άρθρο της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83). Οι ως άνω υπεύθυνες δηλώσεις υποβάλλονται ηλεκτρονικά στη διεύθυνση ηλεκτρονικού ταχυδρομείου της Γραμματείας του αρμόδιου δικαστικού σχηματισμού το αργότερο έως τις 14:00 της παραμονής της δικασίμου, αντικαθιστούν την κατάθεση έντυπης δήλωσης στη γραμματεία και έχουν την ίδια νομική ισχύ με αυτήν. Στις εν λόγω δηλώσεις περιλαμβάνεται και η διεύθυνση ηλεκτρονικού ταχυδρομείου των πληρεξούσιων ή των ίδιων των διαδίκων, στην οποία αποστέλλεται από τη Γραμματεία η έκθεση του άρθρου 22 του π.δ. 18/1989 ή του άρθρου 128Α του ν. 2717/1999, κατά περίπτωση. Η αποστολή της έκθεσης κατά τον ανωτέρω τρόπο επέχει θέση έγκαιρης γνωστοποίησης. Πριν από τη συζήτηση της υπόθεσης, η οικεία Γραμματεία εκτυπώνει, πρωτοκολλεί και θέτει στη δικογραφία τις δηλώσεις αυτές.
ΚΕΦΑΛΑΙΟ Ε’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΠΕΡΙΒΑΛΛΟΝΤΟΣ ΚΑΙ ΕΝΕΡΓΕΙΑΣ
Άρθρο εκατοστό όγδοο
Ρυθμίσεις για την εταιρεία ΔΕΠΑ Υποδομών - Τροποποίηση των άρθρων 2, 80Γ, 88 του ν. 4001/2011
1. Η περ. (θ) της παρ. 2 του άρθρου 2 του ν. 4001/2011 (Α’ 179), αντικαθίσταται ως εξής:
«(θ) Δίκτυο Διανομής Φυσικού Αερίου: οι αγωγοί συμπεριλαμβανομένων των παροχετευτικών αγωγών και των αγωγών σύνδεσης με το Σύστημα Μεταφοράς, οι εγκαταστάσεις αποθήκευσης, οι εγκαταστάσεις αποσυμπίεσης ή αεριοποίησης και μετρήσεων, ο εξοπλισμός και οι εγκαταστάσεις ελέγχου και συντήρησης και γενικά όλες οι υποδομές που προορίζονται για Διανομή Φυσικού Αερίου σε επίπεδο περιφέρειας, οι οποίες έχουν αναπτυχθεί και τη διαχείρισή τους έχει αναλάβει Διαχειριστής Διανομής Φυσικού Αερίου ή πρόκειται να αναπτυχθούν από τον ίδιο στο πλαίσιο εγκεκριμένου Προγράμματος Ανάπτυξης, σύμφωνα με την οικεία Άδεια Διαχείρισης.».
2. Μετά την περ. (θ4) της παρ. 2 του άρθρου 2 του ν. 4001/2011 προστίθεται νέα περ. (θ5) ως εξής:
«(θ5) Αναδυόμενη Περιοχή Διανομής Φυσικού Αερίου: η περιοχή σε επίπεδο Δήμου, στην οποία δεν έχει συμπληρωθεί εικοσαετία από την έναρξη τροφοδότησης με φυσικό αέριο.».
3. Οι παρ. 2 και 3 του άρθρου 80Γ του ν. 4001/2011 αντικαθίστανται και προστίθεται παρ. 4 ως εξής:
«2. Η διάρκεια των Αδειών που χορηγούνται στις Εταιρείες Διανομής Αερίου (ΕΔΑ) καθορίζεται με απόφαση της Ρυθμιστικής Αρχής Ενέργειας (Ρ.Α.Ε) και ορίζεται τουλάχιστον εικοσαετής. Η ισχύς τους παρατείνεται για τριάντα (30) επιπλέον έτη με τη λήξη της διάρκειας της αρχικής Αδείας, κατόπιν αίτησης του κατόχου της Άδειας, που υποβάλλεται ένα (1) έτος πριν τη λήξη της και σχετικής διαπιστωτικής πράξης της Ρ.Α.Ε. Η εν λόγω διαπιστωτική πράξη εκδίδεται μέσα σε αποκλειστική προθεσμία τριάντα (30) ημερών από την υποβολή της αίτησης. Αν παρέλθει άπρακτη η προθεσμία του προηγούμενου εδαφίου, η σχετική διαπιστωτική πράξη της Ρ.Α.Ε. λογίζεται ως εκδοθείσα.
3. Οι Ε.Δ.Α., που προκύπτουν σύμφωνα με το άρθρο 80Α αποτελούν Διαχειριστές των αντίστοιχων Δικτύων Διανομής μέσα στα γεωγραφικά όρια που προβλέπουν οι Άδειες Διαχείρισης Δικτύου Διανομής που τους χορηγούνται.
Τρίτος ενδιαφερόμενος, δύναται να υποβάλει αίτηση στη Ρ.Α.Ε. για τη χορήγηση Άδειας Διανομής και Άδειας Διαχείρισης Δικτύου Διανομής, σύμφωνα με όσα προβλέπονται στον Κανονισμό Αδειών, για την ανάπτυξη Δικτύου σε γεωγραφική περιοχή εντός των γεωγραφικών ορίων που προβλέπουν οι Άδειες Διαχείρισης Δικτύου Διανομής που έχουν χορηγηθεί στις Ε.Δ.Α. της παρ. 1, μόνον εφόσον συντρέχει μία εκ των εξής προϋποθέσεων:
(α) στην εν λόγω γεωγραφική περιοχή, που ορίζεται σε επίπεδο Δήμου, δεν υφίσταται Δίκτυο Διανομής της Ε.Δ.Α.,
(β) η εν λόγω γεωγραφική περιοχή, που ορίζεται σε επίπεδο Δήμου, δεν εντάσσεται στο ισχύον εγκεκριμένο Πρόγραμμα Ανάπτυξής της,
(γ) η εν λόγω γεωγραφική περιοχή, που ορίζεται σε επίπεδο Δήμου, έχει απενταχθεί από το Πρόγραμμα Ανάπτυξης αυτών με απόφαση της Ρ.Α.Ε., σύμφωνα με την παρ. 4.
4. Με απόφασή της, που δημοσιεύεται στην Εφημερίδα της Κυβερνήσεως, η Ρ.Α.Ε. δύναται να απεντάξει γεωγραφική περιοχή, που ορίζεται σε επίπεδο Δήμου, εντός των γεωγραφικών ορίων των προβλέπουν οι Άδειες Διαχείρισης Δικτύου Διανομής που έχουν χορηγηθεί στις Ε.Δ.Α. της παρ. 1, σε περίπτωση που διαπιστώσει ότι, σημειώθηκε καθυστέρηση άνω των δεκαοχτώ (18) μηνών στην ολοκλήρωση κατασκευής του Δικτύου στην περιοχή αυτήν, σύμφωνα με το καθοριζόμενο στο εγκεκριμένο από τη Ρ.Α.Ε. Πρόγραμμα Ανάπτυξης χρονοδιάγραμμα, για λόγους που εμπίπτουν στη σφαίρα επιρροής και ελέγχου του Διαχειριστή και δεν αιτιολογούνται τεκμηριωμένα. Με τον Κανονισμό Αδειών Φυσικού Αερίου είναι δυνατόν να ορίζονται ενδεικτικές περιπτώσεις, που αιτιολογούν την καθυστέρηση από μέρους του Διαχειριστή και οι οποίες δεν προσμετρώνται χρονικά στο διάστημα στο δεκαοχτώ (18) μηνών.».
4. Στο τέλος του άρθρου 88 του ν. 4001/2011 προστίθενται νέες παρ. 8 και 9 ως εξής:
«8. Στην περίπτωση, που Δίκτυο Διανομής Φυσικού Αερίου περιλαμβάνει Αναδυόμενες Περιοχές Διανομής Φυσικού Αερίου και συγχρόνως από την Ανακτήσιμη Διαφορά αυτού στο τέλος κάθε Περιόδου Εκκαθάρισης Τιμολογίων, όπως αυτή υπολογίζεται σύμφωνα με το άρθρο 20 του Κανονισμού Τιμολόγησης Βασικής Δραστηριότητας Διανομής Φυσικού Αερίου των Δικτύων Διανομής Αττικής, Θεσσαλονίκης, Θεσσαλίας και Λοιπής Ελλάδας, προκύπτει υποανάκτηση του Απαιτούμενου Εσόδου, η εν λόγω Ανακτήσιμη Διαφορά δύναται να ανακτάται, εν μέρει ή εν όλω, από τα τιμολόγια της επόμενης ρυθμιστικής περιόδου άλλων Δικτύων Διανομής Φυσικού Αερίου, των οποίων οι Άδειες Διαχείρισης ανήκουν, είτε στο ίδιο νομικό πρόσωπο με είτε σε νομικά πρόσωπα που ελέγχονται από, ή ευρίσκονται σε κοινό έλεγχο με, το νομικό πρόσωπο που κατέχει την Άδεια Διαχείρισης του εν λόγω Δικτύου Διανομής Φυσικού Αερίου που παράγει την υποανάκτηση. Η διαδικασία αυτή περιλαμβάνει καταρχήν και κατά προτεραιότητα τον συμψηφισμό, εν όλω ή εν μέρει, της Ανακτήσιμης Διαφοράς με υπερανακτήσεις άλλων Δικτύων Διανομής Φυσικού Αερίου των οποίων οι Άδειες Διαχείρισης ανήκουν στο ίδιο νομικό πρόσωπο που διαχειρίζεται το Δίκτυο που παράγει την υποανάκτηση και στη συνέχεια αυτών που ανήκουν σε νομικά πρόσωπα που ελέγχουν, ή ελέγχονται από, ή ευρίσκονται σε κοινό έλεγχο με, το δίκτυο που παράγει την υποανάκτηση. Επιβαρύνσεις των τιμολογίων υπολογίζονται ανά κατηγορία καταναλωτών, ώστε να είναι ίδιες ανά μονάδα ενέργειας και ανά μονάδα δυναμικότητας για όλα τα ανωτέρω Δίκτυα Διανομής Φυσικού Αερίου. Για τον σκοπό αυτόν, κατά τη διαδικασία αναθεώρησης των τιμολογίων, το νομικό πρόσωπο που κατέχει τις Άδειες Διαχείρισης ή ελέγχει τους Διαχειριστές των ανωτέρω εμπλεκομένων Δικτύων Διανομής Φυσικού Αερίου, υποβάλλει σχετικό αίτημα προς τη Ρ.Α.Ε. το οποίο περιλαμβάνεται στην πρόταση αναθεώρησης των τιμολογίων των Δικτύων Διανομής, την οποία εγκρίνει η Ρ.Α.Ε.
9. Εντός έξι (6) μηνών από την έναρξη ισχύος του παρόντος, αναθεωρείται ο Κανονισμός Τιμολόγησης Βασικής Δραστηριότητας Διανομής Φυσικού Αερίου των Δικτύων Διανομής Αττικής, Θεσσαλονίκης, Θεσσαλίας και Λοιπής Ελλάδας (Β’ 3067/26.09.2016) λαμβάνοντας υπόψη την παρ. 8. Στον Κανονισμό αυτόν ορίζονται η διακριτή παρακολούθηση του εσόδου ενός Δικτύου Διανομής Φυσικού Αερίου, που αφορά σε Δίκτυο Διανομής, που ανήκει σε άλλο νομικό πρόσωπο και οι σχετικές λογιστικές εγγραφές και μεταφορές εσόδων.».
ΚΕΦΑΛΑΙΟ ΣΤ’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΥΠΟΔΟΜΩΝ ΚΑΙ ΜΕΤΑΦΟΡΩΝ
Άρθρο εκατοστό ένατο
Ρύθμιση καταβολής δαπανών της εταιρείας «ΑΤΤΙΚΟ ΜΕΤΡΟ Α.Ε.» για τόκους δανείων και προμήθειες εγγύησης για δάνεια από την Ευρωπαϊκή Τράπεζα Επενδύσεων
Δαπάνες της εταιρείας «ΑΤΤΙΚΟ ΜΕΤΡΟ Α.Ε.», που καταβλήθηκαν ή θα καταβληθούν από το έτος 1992 μέχρι και τις 31.12.2049 και αφορούν σε: α) τόκους δανείων της Ευρωπαϊκής Τράπεζας Επενδύσεων, τα οποία έχουν χορηγηθεί από το 1992 μέχρι σήμερα ή θα χορηγηθούν μέχρι την παραπάνω ημερομηνία και β) προμήθειες εγγύησης του Ελληνικού Δημοσίου για δάνεια από την Ευρωπαϊκή Τράπεζα Επενδύσεων που έχουν καταβληθεί ή θα καταβληθούν κατά τα ανωτέρω στο Ελληνικό Δημόσιο, αφορούν σε έργα που εμπίπτουν στους καταστατικούς σκοπούς της «ΑΤΤΙΚΟ ΜΕΤΡΟ Α.Ε.» και ήταν ή είναι συγχρηματοδοτούμενα από την Ευρωπαϊκή Ένωση και ενταγμένα στο Πρόγραμμα Δημοσίων Επενδύσεων (Π.Δ.Ε.), θεωρούνται νόμιμες δεδομένου ότι, εμπίπτουν στην εξυπηρέτηση του δημοσίου σκοπού του φορέα και βαρύνουν το εθνικό ή το συγχρηματοδοτούμενο σκέλος του Π.Δ.Ε. του Υπουργείου Υποδομών και Μεταφορών. Τα ανωτέρω ποσά απαλλάσσονται από οποιαδήποτε φορολογική επιβάρυνση. Η παρούσα ρύθμιση καταλαμβάνει τις αντίστοιχες δαπάνες από το έτος 1992 μέχρι σήμερα, που αφορούν σε έργα προηγούμενων προγραμματικών περιόδων (Α’ Κοινοτικό Πλαίσιο Στήριξης, Β’ Κοινοτικό Πλαίσιο Στήριξης, Γ’ Κοινοτικό Πλαίσιο Στήριξης, ΕΣΠΑ). Το συνολικό ποσό της κρατικής επιβάρυνσης κατανέμεται στα επόμενα έτη σε συνάρτηση με τις δημοσιονομικές δυνατότητες των ετών αυτών. Οι ειδικότεροι όροι και κάθε αναγκαία λεπτομέρεια, σχετικά με την υλοποίηση των ανωτέρω προβλέψεων, ρυθμίζονται με κοινή απόφαση των Υπουργών Οικονομικών, Ανάπτυξης και Επενδύσεων και Υποδομών και Μεταφορών.
Άρθρο εκατοστό δέκατο
Έκδοση οικοδομικών αδειών για την κατασκευή κτιριακών έργων και εγκαταστάσεων σιδηροδρομικού ενδιαφέροντος (ΕΡΓΑ ΟΣΕ Α.Ε.)
Η παρ. 8 του άρθρου 4 του ν. 3891/2010 (Α’ 188) αντικαθίσταται, προστίθεται παρ. 9 και το άρθρο 4 διαμορφώνεται ως εξής:
«Άρθρο 4
Αρμοδιότητες ΕΡΓΟΣΕ
1. Στις αρμοδιότητες της ΕΡΓΟΣΕ περιλαμβάνονται:
α) η μελέτη, δημοπράτηση, προμήθεια, κατασκευή, διοίκηση έργων σιδηροδρομικής υποδομής με των επ’ αυτής σιδηροδρομικών συστημάτων,
β) η παροχή υπηρεσιών προς τον ΟΣΕ σχετιζόμενων με το σχεδιασμό, ανάπτυξη και εφαρμογή των προγραμμάτων του,
γ) η διενέργεια με μέριμνά της και δαπάνες του Δημοσίου ή τυχόν άλλων φορέων του δημόσιου τομέα, όπως αυτός ορίζεται στο άρθρο 1 του ν. 2190/1994 (Α’ 28), κατά περίπτωση, απαλλοτριώσεων και επιτάξεων ιδιοκτησιών υπέρ του Δημοσίου ή τυχόν άλλων φορέων του δημόσιου τομέα για την κατασκευή έργων σιδηροδρομικής υποδομής, καθώς και πάσης φύσεως έργων που της ανατίθενται,
δ) η παροχή υπηρεσιών σχεδιασμού, ανάπτυξης, υποστήριξης, διαχείρισης, μελέτης, επίβλεψης και κατασκευής πάσης φύσεως έργων σε τρίτους στην Ελλάδα και το εξωτερικό και
ε) κάθε άλλη δραστηριότητα που προβλέπεται από το καταστατικό της.
2. Για την εκπλήρωση του σκοπού της, η ΕΡΓΟΣΕ μπορεί να ιδρύει θυγατρικές εταιρίες οποιασδήποτε μορφής ή να συμμετέχει σε εταιρίες ή σε κοινοπραξίες με αντικείμενο τις δραστηριότητές της.
3. Στο πλαίσιο της παροχής των υπηρεσιών της η ΕΡΓΟΣΕ εκτελεί τις εργασίες της με όρους αγοράς.
4. Εντός προθεσμίας ενός (1) μηνός από τη δημοσίευση του παρόντος στην Εφημερίδα της Κυβερνήσεως, ολοκληρώνονται οι απαραίτητες ενέργειες για την τροποποίηση του καταστατικού της ΕΡΓΟΣΕ προς τον σκοπό της προσαρμογής του στις διατάξεις του παρόντος νόμου.
5. Ο ΟΣΕ, δύναται με απόφαση του διοικητικού συμβουλίου του να αναθέτει στην ΕΡΓΟΣΕ, εφόσον είναι συνδεδεμένη επιχείρηση κατά την έννοια του άρθρου 42ε παρ. 5 του κ.ν. 2190/1920, την παροχή προς αυτόν υπηρεσιών, πάσης φύσεως, που σχετίζονται με το σχεδιασμό, την ανάπτυξη, την εφαρμογή των προγραμμάτων του, καθώς και να παραχωρεί και να μεταβιβάζει, χωρίς αντάλλαγμα, στην ΕΡΓΟΣΕ όλα τα κύρια και παρεπόμενα δικαιώματα και υποχρεώσεις που απορρέουν από συμβάσεις έργων. Ως «έργο» για τους σκοπούς της παρούσας παραγράφου νοείται κάθε δραστηριότητα που εμπίπτει στο αντικείμενο της ΕΡΓΟΣΕ, όπως περιγράφεται στην παρ. 1 του παρόντος άρθρου. Η ΕΡΓΟΣΕ, μετά τη μεταβίβαση, υποκαθιστά τον ΟΣΕ σε όλες ανεξαιρέτως τις διατάξεις των συμβάσεων ή των διακηρύξεων δημοπράτησης των έργων και των εγγυητικών επιστολών. Δεν μεταβιβάζονται στην ΕΡΓΟΣΕ υποχρεώσεις του ΟΣΕ από συμβάσεις εκτελούμενων έργων, που τυχόν θα δημιουργηθούν μέχρι την ημερομηνία ανάληψης των έργων από την ΕΡΓΟΣΕ. Ο τρόπος και οι όροι ανάθεσης παροχής υπηρεσιών προς τον ΟΣΕ, καθώς και μεταβίβασης έργων καθορίζονται με σύμβαση μεταξύ του ΟΣΕ και της ΕΡΓΟΣΕ, η οποία εγκρίνεται με απόφαση του Υπουργού Υποδομών, Μεταφορών και Δικτύων και δημοσιεύεται στην Εφημερίδα της Κυβερνήσεως.
6. Οι αναγκαίες διαδικασίες για τη διενέργεια των υπέρ του Δημοσίου ή τυχόν άλλων φορέων του ευρύτερου δημόσιου τομέα, όπως αυτός ορίζεται στο άρθρο 1 του ν. 2190/1994, απαλλοτριώσεων και επιτάξεων ιδιοκτησιών, προκειμένου να εκτελεσθούν έργα που σχετίζονται με τη σιδηροδρομική υποδομή, καθώς και πάσης φύσεως έργων που ανατίθενται στην ΕΡΓΟΣΕ πραγματοποιούνται με μέριμνα της ΕΡΓΟΣΕ, η οποία έχει την ευθύνη σύνταξης των σχετικών κτηματολογικών διαγραμμάτων και κτηματολογικών πινάκων, εισηγείται αρμοδίως για την κήρυξη των σχετικών αναγκαστικών απαλλοτριώσεων, επιμελείται για την έγκαιρη έγκρισή τους από τις αρμόδιες υπηρεσίες και νομιμοποιείται στις σχετικές δίκες στο όνομα και για λογαριασμό του Δημοσίου ή του φορέα υπέρ του οποίου έχει κηρυχθεί η απαλλοτρίωση. Υπόχρεος προς καταβολή αποζημίωσης στους δικαιούχους, σύμφωνα με τα προβλεπόμενα στη νομοθεσία περί αναγκαστικών απαλλοτριώσεων, είναι το Δημόσιο ή ο φορέας υπέρ του οποίου κηρύχθηκε η αναγκαστική απαλλοτρίωση, κατά περίπτωση.
7. Οι εταιρίες που έχουν συμβληθεί στην από 20.5.2009 σύμβαση ρύθμισης σχέσεων η οποία κυρώθηκε με την απόφαση του Υπουργού Μεταφορών και Επικοινωνιών υπ’ αρ. Φ8/οικ. 33372/3011/16.6.2009 (Β’ 1213) προβαίνουν αμελλητί στην κατάργηση ή τροποποίηση των όρων της που αντιβαίνουν στις διατάξεις του παρόντος νόμου.
8. Για την κατασκευή οποιωνδήποτε κτιριακών έργων και εγκαταστάσεων σιδηροδρομικού ενδιαφέροντος εντός της ζώνης απαλλοτρίωσης, η οποία έχει κηρυχθεί στο πλαίσιο του σκοπού και των αρμοδιοτήτων της «ΕΡΓΟΣΕ Α.Ε.», ανεξαρτήτως προϋπολογισμού του έργου, εκδίδεται άδεια μικρής κλίμακος από την αρμόδια Υπηρεσία Δόμησης (Υ.ΔΟΜ.), κατά παρέκκλιση των όρων δόμησης, των χρήσεων γης και των λοιπών περιορισμών για την περιοχή, κατόπιν υποβολής των κάτωθι δικαιολογητικών:
α. Αίτησης της ΕΡΓΟΣΕ, στην οποία αναγράφονται τα πλήρη στοιχεία του τμήματος της ζώνης απαλλοτρίωσης.
β. Εγκρίσεων των αρμόδιων υπηρεσιών και συλλογικών οργάνων, όπως του Υπουργείου Πολιτισμού και Αθλητισμού και του οικείου Συμβουλίου Αρχιτεκτονικής, όπου αυτές απαιτούνται από τη νομοθεσία.
γ. Βεβαίωσης - τεχνικής έκθεσης μηχανικού, όπου περιγράφονται το τμήμα της ζώνης απαλλοτρίωσης, τα κτίσματα, καθώς και αναλυτικά οι εργασίες που θα εκτελεστούν σε αυτά. Την τεχνική έκθεση συνοδεύουν σχέδια, τα οποία τεκμηριώνουν τις ανωτέρω εργασίες επαρκώς.
δ. Του Φύλλου Εφημερίδας της Κυβερνήσεως στο οποίο έχει δημοσιευθεί η κήρυξη ή συντέλεση της απαλλοτρίωσης και της πράξης μεταγραφής.
ε. Εγκεκριμένου κτηματολογικού διαγράμματος της ΕΡΓΟΣΕ για την προώθηση της διαδικασίας απαλλοτρίωσης.
στ. Φωτογραφιών του ακινήτου και του περιβάλλοντος χώρου αυτού.
ζ. Τοπογραφικού διαγράμματος του τμήματος της ζώνης απαλλοτρίωσης, εξαρτημένου από το κρατικό σύστημα συντεταγμένων, όπου αποτυπώνεται το περίγραμμα των υφιστάμενων και προτεινόμενων κτιρίων ή και κατασκευών, σε κατάλληλη κλίμακα, όπου απαιτείται.
η. Αρχιτεκτονικής μελέτης, στην οποία εμπεριέχονται η μελέτη παθητικής πυροπροστασίας και η μελέτη προσβασιμότητας για άτομα με αναπηρία, όπου απαιτείται.
θ. Στατικής μελέτης, όπου απαιτείται.
ι. Μελετών ηλεκτρομηχανολογικών εγκαταστάσεων, όπου απαιτείται.
ια. Μελέτης ενεργειακής απόδοσης κτιρίου, όπου απαιτείται.
ιβ. Μελέτης χρονικού προγραμματισμού εκτέλεσης έργου.
ιγ. Μελέτης υδραυλικών εγκαταστάσεων και αποχετεύσεων, όπου απαιτείται.
ιδ. Μελέτης ενεργητικής πυροπροστασίας, σύμφωνα με τη νομοθεσία για την πυροπροστασία, η οποία συντάσσεται με βάση τη μελέτη παθητικής πυροπροστασίας, όπου απαιτείται.
ιε. Μελέτης καύσιμου αερίου εγκεκριμένης από την αρμόδια εταιρεία παροχής αερίου, όπου απαιτείται.
ιστ. Σχεδίου και φακέλου ασφάλειας και υγείας του έργου, όπου απαιτείται, σύμφωνα με το π.δ. 305/1996 (Α’ 212).
ιζ. Στοιχείων για τη διαχείριση των αποβλήτων (ΣΔΑ), τα οποία παρέχουν τουλάχιστον τις πληροφορίες της παρ. 2 του άρθρου 7 της υπό στοιχεία κοινής υπουργικής απόφασης 36259/1757/Ε103/2010 (Β’ 1312) των Υπουργών Οικονομίας, Ανάπτυξης και Επενδύσεων, Περιβάλλοντος και Ενέργειας και τα οποία συνοδεύονται από αντίγραφο της υπογεγραμμένης σύμβασης του διαχειριστή των Αποβλήτων Εκσκαφών, Κατασκευών και Κατεδαφίσεων (ΑΕΚΚ) με εγκεκριμένο σύστημα εναλλακτικής διαχείρισης (ΣΕΔ) ΑΕΚΚ ή απόφαση έγκρισης Ατομικού Συστήματος Εναλλακτικής Διαχείρισης (ΑΣΕΔ) από το διοικητικό συμβούλιο του Ελληνικού Οργανισμού Ανακύκλωσης (Ε.Ο.ΑΝ.). Για τις περιφερειακές ενότητες στις οποίες δεν υπάρχει εγκεκριμένο Συλλογικό Σύστημα Εναλλακτικής Διαχείρισης (ΣΣΕΔ) ΑΕΚΚ, αντί του αντιγράφου της υπογεγραμμένης σύμβασης, απαιτείται υπεύθυνη δήλωση του διαχειριστή των ΑΕΚΚ για τη διασφάλιση της διαχείρισης των παραγόμενων ΑΕΚΚ, αλλά και για τη συνεργασία του με ΣΕΔ ΑΕΚΚ σε οποιαδήποτε φάση εκτέλεσης των οικοδομικών εργασιών εγκριθεί η λειτουργία του στην αντίστοιχη περιφερειακή ενότητα.
Σε περίπτωση εκτάσεων δασικού χαρακτήρα, ακολουθείται προσθέτως η διαδικασία του επιτρεπτού της παρέμβασης, σύμφωνα με την παρ. 2 του άρθρου 45 του ν. 998/1979 (Α’ 289).
9. Με απόφαση του αρμοδίου οργάνου του Υπουργείου Περιβάλλοντος και Ενέργειας, δύναται να εγκρίνονται παρεκκλίσεις από τα οριζόμενα στον Νέο Οικοδομικό Κανονισμό (ν. 4067/2012, Α’ 79), κατόπιν γνωμοδότησης του Κεντρικού Συμβουλίου Πολεοδομικών Θεμάτων και Αμφισβητήσεων (ΚΕ.ΣΥ.ΠΟ.Θ.Α.) μετά από αίτημα της «ΕΡΓΟΣΕ Α.Ε.», το οποίο συνοδεύεται από τα σχετικά στοιχεία και δικαιολογητικά.
Άρθρο εκατοστό ενδέκατο
Ρυθμίσεις θεμάτων αναγκαστικών απαλλοτριώσεων για τις ανάγκες κατασκευής δημοσίων έργων εθνικής σημασίας που εκτελούνται από την «ΕΡΓΟΣΕ Α.Ε.» - Τροποποίηση του άρθρου 3 του ν. 2882/2001
Στο άρθρο 3 του Κώδικα Αναγκαστικών Απαλλοτριώσεων (ν. 2882/2001, Α’ 17): α) το τρίτο εδάφιο της περ. γ’ της παρ. 1 τροποποιείται ως προς τον προσδιορισμό του διαγράμματος οριζοντιογραφίας, β) το τέταρτο εδάφιο της ιδίας περίπτωσης τροποποιείται ως προς το χρονικό διάστημα έγκρισης του κτηματολογικού διαγράμματος και του πίνακα ιδιοκτησιών, γ) στην παρ. 2 το δεύτερο εδάφιο αντικαθίσταται με τέσσερα νέα εδάφια, δ) η παρ. 3 τροποποιείται ως προς την αρμόδια υπηρεσία παροχής της γνώμης, ε) στην παρ. 5 προστίθεται νέο τρίτο εδάφιο και το άρθρο 3 διαμορφώνεται ως εξής:
«Άρθρο 3
Προϋποθέσεις κήρυξης αναγκαστικής απαλλοτρίωσης
1. Για την έκδοση απόφασης κήρυξης αναγκαστικής απαλλοτρίωσης απαιτούνται:
α) κτηματολογικό διάγραμμα, στο οποίο απεικονίζονται η απαλλοτριούμενη έκταση και οι ιδιοκτησίες που περιλαμβάνονται σε αυτήν,
β) κτηματολογικός πίνακας, ο οποίος να εμφανίζει τους εικαζόμενους ιδιοκτήτες των απαλλοτριούμενων ακινήτων, το εμβαδόν κάθε ιδιοκτησίας, καθώς και όλα τα κύρια προσδιοριστικά στοιχεία των κατασκευών και λοιπών συστατικών, που τυχόν υπάρχουν σε κάθε ιδιοκτησία και
γ) τήρηση των διαδικασιών για την περιβαλλοντική αδειοδότηση του έργου ή της δραστηριότητας σύμφωνα με τις διατάξεις του ν. 4014/2011 (Α’ 209) και των κατ’ εξουσιοδότηση αυτού εκδιδόμενων κανονιστικών πράξεων, όπως ισχύουν κάθε φορά, εφόσον το έργο για το οποίο θα κηρυχθεί απαλλοτρίωση περιλαμβάνεται μεταξύ των αναφερομένων στις διατάξεις αυτές. Η τήρηση των διαδικασιών αυτών μπορεί να παραλείπεται όταν η συγκεκριμένη θέση του έργου έχει ήδη ειδικά προβλεφθεί σε κείμενο ευρύτερου χωροταξικού ή πολεοδομικού σχεδιασμού.
Σε επείγουσες περιπτώσεις, οι οποίες αιτιολογούνται επαρκώς από τον φορέα εκτέλεσης του έργου, η απαλλοτρίωση μπορεί να κηρύσσεται με απλό διάγραμμα οριζοντιογραφίας οριοθέτησης της ζώνης απαλλοτρίωσης, κλίμακας ανάλογης προς την πυκνότητα των ακινήτων επί του οποίου εμφαίνεται, ευκρινώς και με σχετική ακρίβεια, το όριο της απαλλοτρίωσης και έχει υπολογισθεί το συνολικό εμβαδό της απαλλοτριούμενης έκτασης. Στην περίπτωση αυτήν, το κτηματολογικό διάγραμμα και ο πίνακας ιδιοκτησιών συντάσσονται και εγκρίνονται από την αρμόδια Υπηρεσία που πρότεινε την κήρυξη της απαλλοτρίωσης εντός έξι (6) μηνών από την κήρυξη της απαλλοτρίωσης, άλλως η απαλλοτρίωση αίρεται αυτοδίκαια.
2. Το κτηματολογικό διάγραμμα και ο πίνακας συντάσσονται υποχρεωτικά με βάση τις τελευταίες τοπογραφικές αποτυπώσεις των ιδιοκτησιών από δημόσια αρχή, εφόσον υφίστανται, και αποτυπώνουν, εκτός των άλλων, τα τμήματα των ιδιοκτησιών που μένουν εκτός απαλλοτρίωσης, σε ικανή επιφάνεια, ώστε να διευκολύνεται ο καθορισμός της μείωσης της αξίας ή η ωφέλεια αυτών από την απαλλοτρίωση και τις επιπτώσεις του έργου. Σε περιοχές που λειτουργεί Κτηματολογικό Γραφείο, για τη σύνταξη του κτηματολογικού διαγράμματος και του πίνακα λαμβάνονται υποχρεωτικά υπόψιν τα στοιχεία που τηρεί το Ν.Π.Δ.Δ. «Ελληνικό Κτηματολόγιο». Σε περιοχές που εκτελούνται εργασίες κτηματογράφησης και έχει πραγματοποιηθεί ανάρτηση κτηματολογικών στοιχείων, για τη σύνταξη του κτηματολογικού διαγράμματος και του πίνακα λαμβάνονται υπόψιν τα κτηματογραφικά στοιχεία της ανάρτησης. Προς τον σκοπό της ορθής σύνταξης του κτηματολογικού διαγράμματος και του πίνακα, το Ν.Π.Δ.Δ. «Ελληνικό Κτηματολόγιο» διαθέτει, ψηφιακά, στις υπηρεσίες και τους φορείς που διενεργούν την απαλλοτρίωση, δεδομένα της κτηματογράφησης και του κτηματολογίου. Σε κάθε περίπτωση, οι τεχνικές προδιαγραφές σύνταξης του κτηματολογικού διαγράμματος και του πίνακα καταρτίζονται λαμβάνοντας υπόψιν τις οδηγίες καταχώρισης των διοικητικών πράξεων κήρυξης και συντέλεσης απαλλοτριώσεων, όπως αυτές ορίζονται με απόφαση του Δ.Σ. του Ν.Π.Δ.Δ. «Ελληνικό Κτηματολόγιο».
Τα στοιχεία αυτά μπορεί να συνταχθούν και μετά προηγούμενη έγκαιρη πρόσκληση των ιδιοκτητών να παραδώσουν τους τίτλους ιδιοκτησίας τους, οπότε εφαρμόζεται το τελευταίο εδάφιο της παρ. 5 του άρθρου 16 του παρόντος.
Αν η αρχή που είναι αρμόδια για την κήρυξη της απαλλοτρίωσης κρίνει ότι τα στοιχεία των περ. α’ και β’ της προηγούμενης παραγράφου είναι ατελή ή έχουν ανάγκη διόρθωσης, τα αναπέμπει στην υπηρεσία που τα συνέταξε ή ενέκρινε προς συμπλήρωση ή διόρθωση.
3. Για την κήρυξη αναγκαστικής απαλλοτρίωσης αγροτικής έκτασης απαιτείται επιπλέον και γνώμη της αρμόδιας Υπηρεσίας της οικείας Περιφερειακής Ενότητας στην περιοχή της οποίας βρίσκεται η έκταση ή το μεγαλύτερο τμήμα αυτής. Η αρνητική γνώμη δεν παρακωλύει την κήρυξη της απαλλοτρίωσης.
4. Για την κήρυξη αναγκαστικής απαλλοτρίωσης δασικής έκτασης απαιτείται επιπλέον και γνώμη της αρμόδιας δασικής υπηρεσίας. Σε περίπτωση αρνητικής γνώμης η κήρυξη της απαλλοτρίωσης γίνεται κατά τα οριζόμενα στο τρίτο εδάφιο της παρ. 1 του άρθρου 1 του παρόντος.
5. Για την κήρυξη της απαλλοτρίωσης απαιτείται επίσης, σε κάθε περίπτωση, ανακοίνωση της υπηρεσίας ή του φορέα που ζητεί την απαλλοτρίωση, στην οποία αναφέρεται ο σκοπός αυτής και προσδιορίζεται η απαλλοτριωτέα έκταση ως προς τα όρια της επί οριζοντιογραφικού διαγράμματος σε ανάλογη κλίμακα με την πυκνότητα των ιδιοκτησιών, ευθύς ως οριστικοποιηθεί το εύρος της ζώνης κατάληψης του έργου. Με την ανακοίνωση, καλούνται οι ενδιαφερόμενοι να προβούν σε προσφορά ή υπόδειξη καταλλήλων για τον σκοπό της απαλλοτρίωσης ακινήτων. Σε περιπτώσεις, όπου η κήρυξη της απαλλοτρίωσης γίνεται σύμφωνα με την περ. γ’ της παρ. 1, η υπηρεσία ή ο φορέας που αιτείται την απαλλοτρίωση, προβαίνει στην ανωτέρω ανακοίνωση αμελλητί μετά την έγκριση του κτηματολογικού διαγράμματος και του πίνακα ιδιοκτησιών.
Η ανακοίνωση δημοσιεύεται σε μια ημερήσια εφημερίδα που εκδίδεται στην Αθήνα ή στη Θεσσαλονίκη, εάν η απαλλοτριωτέα έκταση ή το μεγαλύτερο τμήμα αυτής βρίσκεται στα όρια αρμοδιότητας του τομέα Μακεδονίας - Θράκης του Υπουργείου Εσωτερικών, ή σε μια εφημερίδα που εκδίδεται στην πρωτεύουσα του νομού στην περιφέρεια του οποίου βρίσκεται η απαλλοτριωτέα έκταση ή το μεγαλύτερο τμήμα αυτής. Παραλλήλως, γίνεται τοιχοκόλληση της ανακοίνωσης στο κατάστημα του δήμου ή της κοινότητας στην περιφέρεια των οποίων βρίσκονται τα απαλλοτριωτέα ακίνητα. Για την τοιχοκόλληση συντάσσεται πρακτικό από όργανο του δήμου ή της κοινότητας, το οποίο υποβάλλεται στην υπηρεσία που εξέδωσε την ανακοίνωση. Η δημοσίευση της ανακοίνωσης και η τοιχοκόλληση γίνονται έναν (1) τουλάχιστον μήνα πριν τη δημοσίευση της απόφασης κήρυξης της απαλλοτρίωσης στην Εφημερίδα της Κυβερνήσεως και η σχετική δαπάνη βαρύνει τον υπόχρεο για την καταβολή της αποζημίωσης. Ανακοίνωση δεν απαιτείται, προκειμένου περί απαλλοτριώσεων που κηρύσσονται για την κάλυψη στρατιωτικών και έκτακτων κοινωνικών αναγκών.
6. Σε όσες περιπτώσεις προβλέπεται από τον παρόντα Κώδικα ή την κείμενη νομοθεσία ως προϋπόθεση κήρυξης της απαλλοτρίωσης η ενέργεια ή η διατύπωση γνώμης από οποιαδήποτε αρχή ή υπηρεσία και δεν τάσσεται προθεσμία για τη διατύπωση αυτής, η προθεσμία αυτή είναι δύο (2) μήνες από την περιέλευση σε αυτήν της σχετικής πρόσκλησης. Εάν εκπνεύσει άπρακτη η προθεσμία αυτή, η κήρυξη της απαλλοτρίωσης χωρεί νομίμως.
Η τήρηση των διατυπώσεων των παρ. 3 και 4 του παρόντος άρθρου παραλείπεται, αν τα σχετικά ζητήματα έχουν ήδη αρμοδίως εξετασθεί στο πλαίσιο τήρησης των διαδικασιών της περ. γ’ της παρ. 1 του παρόντος άρθρου.
7. Εφόσον υπόχρεος για την καταβολή της αποζημίωσης είναι το Δημόσιο ή Ν.Π.Δ.Δ., απαιτείται βεβαίωση του αρμόδιου για την έκδοση της πράξης οργάνου για το μέγεθος της δαπάνης και τον τρόπο καλύψεώς της, με μνεία του αντίστοιχου φορέα και Κωδικού αριθμού εξόδου του οικείου προϋπολογισμού από την εγγεγραμμένη πίστωση των οποίων πρόκειται να καλυφθεί η εν λόγω δαπάνη. Σε περίπτωση, που δεν έχει εγγραφεί σχετική πίστωση στον προϋπολογισμό ή η εγγεγραμμένη έχει εξαντληθεί ή είναι ανεπαρκής, αναγράφεται η κατά τα άρθρα 15-18 του Κώδικα Δημοσίου Λογιστικού [ν. 2362/1995 (Α’ 247)] απόφαση του Υπουργού Οικονομικών για εγγραφή ή μεταφορά πιστώσεως ή, εν πάση περιπτώσει, η πηγή από την οποία θα καλυφθεί η σχετική δαπάνη. Η βεβαίωση αυτή μνημονεύεται υποχρεωτικά στο προοίμιο της πράξης κήρυξης της απαλλοτρίωσης.
Εφόσον υπόχρεος για την καταβολή της αποζημίωσης είναι ν.π.ι.δ. ή φυσικό πρόσωπο, με το έγγραφο που απευθύνει στην αρμόδια για την κήρυξη της αναγκαστικής απαλλοτρίωσης αρχή και με το οποίο ζητεί την κήρυξη, πρέπει να προσδιορίζει κατά προσέγγιση την απαιτούμενη για τη συντέλεση της απαλλοτρίωσης δαπάνη και να δηλώνει ρητά την πρόθεση και δυνατότητά του να προβεί στη συντέλεση μέσα στις νόμιμες προθεσμίες. Η διάταξη της παρ. 6 του άρθρου 15 εφαρμόζεται και στην περίπτωση αυτήν. Στην πράξη κήρυξης της απαλλοτρίωσης περιέχεται υποχρεωτικά όρος κατά τον οποίο ο υπέρ ου πρέπει να καταθέσει σε προθεσμία τριών (3) μηνών από την κοινοποίηση της πράξης εγγυητική επιστολή αναγνωρισμένου πιστωτικού ιδρύματος για το 20% της προβλεπόμενης δαπάνης. Αν η επιστολή αυτή δεν κατατεθεί εμπρόθεσμα, εφαρμόζεται αναλόγως η παρ. 2 του άρθρου 11 του Κώδικα. Αν ο υπέρ ου δεν προβεί στη συντέλεση στις νόμιμες προθεσμίες, η εγγυητική επιστολή καταπίπτει υπέρ του Δημοσίου και των αναγνωρισμένων δικαιούχων σε ποσοστό 50% για τον καθένα.».
Άρθρο εκατοστό δωδέκατο
Απαλλοτριώσεις για την κατασκευή σιδηροδρομικών έργων της εταιρείας «ΕΡΓΑ ΟΣΕ Α.Ε.» - Τροποποίηση του άρθρου 7Α του ν. 2882/2001
Στο τέλος της παρ. 2 του άρθρου 7Α του ν. 2882/2001 (Α’ 17) προστίθενται τρία εδάφια ως προς την κατασκευή σιδηροδρομικών έργων της εταιρείας «ΕΡΓΑ ΟΣΕ Α.Ε» και η παρ. 2 διαμορφώνεται ως εξής:
«2. Η κατά την προηγούμενη παράγραφο διαδικασία κινείται με ειδική αίτηση προς το κατά τα ανωτέρω αρμόδιο δικαστήριο, που υποβάλλεται αμελλητί και κατ’ απόλυτη προτεραιότητα από τον βαρυνόμενο με τη δαπάνη της απαλλοτρίωσης, είτε αυτοτελώς είτε μαζί με την αίτηση για τον προσδιορισμό της αποζημίωσης. Η αίτηση και τα συνοδευτικά έγγραφα αυτής υποβάλλονται και σε ψηφιακή μορφή. Το οικείο γραφείο του Νομικού Συμβουλίου του Κράτους υποχρεούται να υποβάλει τις σχετικές αιτήσεις αμελλητί και κατ’ απόλυτη προτεραιότητα. Η κλήτευση των ιδιοκτητών στην περίπτωση αυτήν γίνεται κατά τα οριζόμενα στο δεύτερο και τρίτο εδάφιο της παρ. 4 του άρθρου 19 του παρόντος Κώδικα. Ο αρμόδιος δικαστής υποχρεούται να προσδιορίσει δικάσιμο προς συζήτηση της αίτησης το αργότερο μέχρι την πρώτη εργάσιμη μετά την παρέλευση είκοσι (20) ημερών από την ημέρα κατάθεσής της. Αναβολή της συζήτησης της αίτησης δεν επιτρέπεται. Η απόφαση εκδίδεται υποχρεωτικά εντός ενός (1) μηνός από τη συζήτηση της αίτησης.
Ειδικά για την κατασκευή σιδηροδρομικών έργων με φορέα υλοποίησης την εταιρεία «ΕΡΓΑ ΟΣΕ Α.Ε.», ο αρμόδιος δικαστής υποχρεούται να προσδιορίσει δικάσιμο προς συζήτηση της αίτησης το αργότερο μέχρι την πρώτη εργάσιμη ημέρα μετά την παρέλευση τριών (3) μηνών από την ημέρα κατάθεσής της. Αναβολή της συζήτησης της αίτησης δεν επιτρέπεται. Η απόφαση εκδίδεται υποχρεωτικά εντός τριών (3) μηνών από τη συζήτηση της αίτησης.».
Άρθρο εκατοστό δέκατο τρίτο
Σιδηροδρομικά έργα - Επέμβαση σε δάση, δασικές εκτάσεις και σε δημόσιες χορτολιβαδικές και βραχώδεις εκτάσεις του άρθρου 3 του ν. 998/1979 - Τροποποίηση του άρθρου 45 του ν. 998/1979
Το τρίτο εδάφιο της παρ. 5 και το πέμπτο εδάφιο της παρ. 8 του άρθρου 45 του ν. 998/1979 (Α’ 289) τροποποιούνται ως την προσθήκη των έργων των σιδηροδρομικών γραμμών και οι παρ. 5 και 8 διαμορφώνονται ως εξής:
«5. Κατά τη χορηγούμενη στα πλαίσια έκδοσης της ΑΕΠΟ ή υπαγωγής των Πρότυπων Περιβαλλοντικών Δεσμεύσεων (ΠΠΔ) γνωμοδότηση των δασικών υπηρεσιών εξετάζεται η συμβατότητα του έργου με τις διατάξεις της δασικής νομοθεσίας, η μη ύπαρξη άλλων διαθεσίμων δημοσίων εκτάσεων, που δεν υπάγονται στις προστατευτικές διατάξεις του παρόντος νόμου με την επιφύλαξη του τελευταίου εδαφίου της παρ. 3 του παρόντος άρθρου και οι τυχόν απαιτούμενες τροποποιήσεις των ισχυόντων διαχειριστικών σχεδίων και των εγκεκριμένων μελετών αναδάσωσης. Σε περίπτωση θετικής γνωμοδότησης τίθενται με αυτήν όροι και περιορισμοί για την ελαχιστοποίηση των τυχόν αρνητικών επιπτώσεων από την εκτέλεση και λειτουργία του έργου. Για έργα εθνικής και περιφερειακής οδοποιίας, σιδηροδρομικών γραμμών, αρδευτικών και υδρευτικών δικτύων, ως και δικτύων μεταφοράς και διανομής φυσικού αερίου, πετρελαϊκών προϊόντων και ηλεκτρικής ενέργειας μέσα σε δάση, δασικές εκτάσεις και στις δημόσιες εκτάσεις των περ. α’ και β’ της παρ. 5 του άρθρου 3 του παρόντος νόμου, εφόσον δεν έχουν καταρτισθεί οριστικές τεχνικές μελέτες, η αρμόδια δασική αρχή γνωμοδοτεί, προκειμένης της έκδοσης ΑΕΠΟ, επί του φακέλου της Μελέτης Περιβαλλοντικών Επιπτώσεων (ΜΠΕ) λαμβάνοντας υπόψη τους περιορισμούς και τις προϋποθέσεις που θέτει η δασική νομοθεσία, για την εκτέλεση των ως άνω έργων επί των εκτάσεων αυτών. Με την ολοκλήρωση των οριστικών μελετών των έργων, ο φορέας του έργου υποχρεούται να υποβάλει στην αρμόδια δασική αρχή το σχετικό φάκελο για την έκδοση πράξης χαρακτηρισμού του άρθρου 14 του παρόντος νόμου, η οποία μετά τη δημοσιοποίηση της έχει το τεκμήριο της νομιμότητας και δεσμεύει τις υπηρεσίες της διοίκησης.».
«8. Κάθε επιτρεπτή επέμβαση σε δάσος, δασική έκταση ή στις δημόσιες εκτάσεις των περ. α’ και β’ της παρ. 5 του άρθρου 3, που προβλέπεται κατά τις διατάξεις του παρόντος Κεφαλαίου, ενεργείται κατόπιν καταβολής ανταλλάγματος χρήσης, υπολογιζόμενου επί του συνόλου της έκτασης και υποχρεωτικής αναδάσωσης ή δάσωσης έκτασης ίδιου εμβαδού με εκείνης στην οποία εγκρίθηκε η εκχέρσωση για την πραγματοποίηση της επέμβασης. Η έκταση αυτή πρέπει να βρίσκεται στην ίδια περιοχή ή σε όμορη αυτής, ελλείψει δε έκτασης εντός της ιδίας διοικητικής ενότητας ή όμορης αυτής, σε άλλη που θα υποδειχθεί από τη δασική υπηρεσία. Η αναδάσωση ή δάσωση διενεργείται από τον δικαιούχο της επέμβασης, με δαπάνες του και επί τη βάσει σχετικής μελέτης, που καταρτίζεται με επιμέλειά του και εγκρίνεται από τη δασική υπηρεσία. Στην περίπτωση μη εξεύρεσης έκτασης προς αναδάσωση ή δάσωση, ο δικαιούχος της επέμβασης, κατόπιν συντάξεως μελέτης με δαπάνη του ιδίου εγκεκριμένη από τη δασική υπηρεσία, είναι υποχρεωμένος να προβεί σε δασοκομικές εργασίες ή στην εκτέλεση ειδικών δασοτεχνικών έργων επί των εκτάσεων που θα υποδειχθούν από τη δασική υπηρεσία, με σκοπό τη βελτίωση ή και προστασία τους. Όταν η έκταση στην οποία πραγματοποιείται η επέμβαση είναι μικρότερη ή ίση με τέσσερα (4) στρέμματα, ή η επέμβαση αφορά στην εκτέλεση έργων σιδηροδρομικών γραμμών έως των τεσσάρων (4) χιλιομέτρων που εκτελούνται από την «ΕΡΓΟΣΕ Α.Ε.», ο δικαιούχος της επέμβασης υποχρεούται να καταβάλει τη δαπάνη για την υλοποίηση της αναδάσωσης, σύμφωνα με τα οριζόμενα στα επόμενα εδάφια και δεν απαιτείται η σύνταξη της σχετικής μελέτης. Το ποσό της δαπάνης αναδάσωσης κατατίθεται υπέρ του Πράσινου Ταμείου στον ειδικό κωδικό Ειδικός Φορέας Δασών και διατίθεται αποκλειστικά για σκοπούς αναδάσωσης ή δάσωσης. Αν δεν πραγματοποιηθούν ή δεν πραγματοποιηθούν προσηκόντως οι δασοκομικές εργασίες και τα ειδικά δασοτεχνικά έργα από τον υπόχρεο, καταβάλλεται από αυτόν ποσό ίσο με το διπλάσιο της μέσης τιμής αναδάσωσης ανά στρέμμα της έκτασης της οποίας ενεκρίθη η εκχέρσωση για την πραγματοποίηση της επέμβασης. Το ως άνω ποσό υπολογίζεται από την οικεία Δασική Υπηρεσία, κατατίθεται σε ειδικό κωδικό του Ειδικού Φορέα Δασών του Πράσινου Ταμείου και διατίθεται αποκλειστικά για την αναδάσωση ή δάσωση εκτάσεων ή για την εκτέλεση ειδικών δασοτεχνικών έργων, απαγορευομένης απολύτως της διάθεσής του για άλλον σκοπό. Οι εργασίες της αναδάσωσης ή δάσωσης αρχίζουν με την έναρξη των εργασιών του έργου, η δε ολοκλήρωσή τους, η οποία επέρχεται με την εγκατάσταση της δασικής βλάστησης, στην προβλεπομένη από τη μελέτη πυκνότητα και την ικανότητα αυτής για φυσική εξέλιξη και ανάπτυξη, πιστοποιείται από τη δασική υπηρεσία με σχετική διαπιστωτική της πράξη. Αν δεν πραγματοποιηθεί ή δεν πραγματοποιηθεί προσηκόντως η αναδάσωση ή δάσωση από τον υπόχρεο, καταβάλλεται από αυτόν ποσό τριπλάσιο από τη δαπάνη της αναδάσωσης, το οποίο κατατίθεται σε ειδικό κωδικό του Ειδικού Φορέα Δασών του Πράσινου Ταμείου. Το ως άνω ποσό διατίθεται αποκλειστικά για την αναδάσωση ή δάσωση εκτάσεων, κατά προτεραιότητα δε για την αναδάσωση ή δάσωση έκτασης σε αντικατάσταση εκείνης, της οποίας ενεκρίθη η εκχέρσωση για την πραγματοποίηση της επέμβασης ή για την εκτέλεση ειδικών δασοτεχνικών έργων, απαγορευομένης απολύτως της διάθεσής του για άλλον σκοπό. Για τις επεμβάσεις σε δημόσια δάση και δασικές εκτάσεις το αντάλλαγμα χρήσης υπολογίζεται στο 50% της καθοριζόμενης, σύμφωνα με το άρθρο 6, αξίας τους, για δε τις επεμβάσεις σε ιδιωτικά στο 30% αυτής. Ειδικά για τις επεμβάσεις στις δημόσιες εκτάσεις των περιπτώσεων α’ και β’ της παρ. 5 του άρθρου 3 του παρόντος νόμου, το αντάλλαγμα χρήσης υπολογίζεται στο 40% της αξίας τους. Τα παραπάνω ποσοστά δύνανται να αναπροσαρμόζονται με κοινή απόφαση των Υπουργών Περιβάλλοντος και Ενέργειας και Οικονομικών. Το αντάλλαγμα χρήσης κατατίθεται σε ειδικό κωδικό του Ειδικού Φορέα Δασών του Πράσινου Ταμείου και διατίθεται αποκλειστικά για την αναδάσωση εκτάσεων, απαγορευομένης απολύτως της διάθεσης του για άλλον σκοπό. Το αντάλλαγμα χρήσης για επεμβάσεις κοινωφελούς χαρακτήρα εντός δημοσίων δασών και δασικών εκτάσεων και ειδικότερα όσων ασκούν αυτοπροσώπως το επάγγελμα του κτηνοτρόφου, πτηνοτρόφου, κ.λπ., ορίζεται στο ένα τέταρτο (1/4) του ύψους της δαπάνης αναδάσωσης της έκτασης, η οποία θα προκύπτει κατά στρέμμα από το γινόμενο του εκάστοτε συντελεστή Μ επί το σταθερό ποσό 35 ευρώ, για την ενίσχυση της δραστηριότητάς τους. Εκμεταλλευτές μεταλλείων και λατομείων, οποιασδήποτε κατηγορίας ορυκτού, οι οποίοι έχουν καταβάλει εγγυητική επιστολή για την αποκατάσταση της έκτασής τους, σύμφωνα με την κείμενη νομοθεσία, απαλλάσσονται από την υποχρέωση αναδάσωσης ή δάσωσης έκτασης ίδιου εμβαδού με εκείνη στην οποία εγκρίθηκε η επέμβαση και υποχρεούνται να καταβάλουν αντάλλαγμα χρήσης ίσο με το 100% της καθοριζόμενης, σύμφωνα με το άρθρο 6, αξίας της έκτασης τους. Αποφάσεις αναδάσωσης ή δάσωσης έκτασης ίδιου εμβαδού που έχουν ήδη εκδοθεί και αφορούν εκμεταλλευτές λατομείων, που εμπίπτουν στο προηγούμενο εδάφιο ανακαλούνται ύστερα από αίτηση του ενδιαφερομένου, εφόσον έχει καταβληθεί ως αντάλλαγμα χρήσης το 100% της καθοριζόμενης, σύμφωνα με το άρθρο 6, αξίας της έκτασης επέμβασης.».
Άρθρο εκατοστό δέκατο τέταρτο
Ανανέωση της σύμβασης χορήγησης αποκλειστικού δικαιώματος παροχής υπηρεσιών ύδρευσης και αποχέτευσης μεταξύ Ελληνικού Δημοσίου και Ε.ΥΔ.Α.Π. Α.Ε.
1. Ανανεώνεται μέχρι τις 31.12.2040 το αποκλειστικό δικαίωμα παροχής υπηρεσιών ύδρευσης και αποχέτευσης που χορηγήθηκε στην ανώνυμη εταιρεία Ύδρευσης και Αποχέτευσης Πρωτευούσης (Ε.ΥΔ.Α.Π. Α.Ε.) με την παρ. 1 του άρθρου 2 του ν. 2744/1999 (Α’ 222). Οι όροι και οι προϋποθέσεις άσκησης του εν λόγω δικαιώματος καθορίζονται από τον ν. 2744/1999 και τη σύμβαση της παρ. 2.
2. Με σύμβαση που συνάπτεται μεταξύ αφενός του ελληνικού Δημοσίου, εκπροσωπούμενου από τους Υπουργούς Ανάπτυξης και Επενδύσεων, Περιβάλλοντος και Ενέργειας και Υποδομών και Μεταφορών, αφετέρου της Ε.ΥΔ.Α.Π. Α.Ε. και ως εκ τρίτου του νομικού προσώπου δημοσίου δικαίου «Εταιρεία Παγίων ΕΥΔΑΠ», ορίζονται οι όροι της ανανέωσης του δικαιώματος της παρ. 1, το καταβαλλόμενο από την Ε.ΥΔ.Α.Π. Α.Ε. τίμημα για την προμήθεια του ακατέργαστου ύδατος, τα ειδικότερα δικαιώματα και υποχρεώσεις της δικαιούχου, ο τρόπος ελέγχου και μετρήσεων της ποιότητας των παρεχόμενων υπηρεσιών, οι λόγοι ανάκλησης του δικαιώματος, οι κυρώσεις ή άλλες συνέπειες σε βάρος της δικαιούχου σε περίπτωση παράβασης των όρων της σύμβασης, ο τρόπος επίλυσης των διαφορών μεταξύ των συμβαλλομένων και ρυθμίζεται κάθε άλλο θέμα που τυχόν κριθεί αναγκαίο για την επίτευξη του σκοπού του παρεχόμενου δικαιώματος και τις λοιπές σχέσεις μεταξύ των συμβαλλομένων που σχετίζονται με την παροχή υπηρεσιών ύδατος.
3. Το καταβαλλόμενο τίμημα για την προμήθεια του ακατέργαστου ύδατος αποδίδεται από την Ε.ΥΔ.Α.Π. Α.Ε. στην Εταιρεία Παγίων ΕΥΔΑΠ, σύμφωνα με την παρ. 1 του άρθρου 6 του ν. 2744/1999 και διατίθεται περαιτέρω από το Δημόσιο για τη χρηματοδότηση της λειτουργίας, συντήρησης και αναβάθμισης του Εξωτερικού Υδροδοτικού Συστήματος (Ε.Υ.Σ.) της μείζονος περιοχής Πρωτευούσης.
4. Με σύμβαση που υπογράφεται μεταξύ του Ελληνικού Δημοσίου, εκπροσωπούμενου από τον Υπουργό Υποδομών και Μεταφορών, της Εταιρείας Παγίων ΕΥΔΑΠ και της Ε.ΥΔ.Α.Π. Α.Ε., ανατίθεται στην Ε.ΥΔ.Α.Π. Α.Ε. η συντήρηση και λειτουργία του Ε.Υ.Σ. της μείζονος περιοχής Πρωτευούσης για χρονική περίοδο τριών (3) ετών, η οποία δύναται να παρατείνεται με συμφωνία των συμβαλλομένων μερών. Μετά τη λήξη της εν λόγω σύμβασης, η συντήρηση και λειτουργία του Ε.Υ.Σ. της μείζονος περιοχής Πρωτευούσης ανατίθεται από το Υπουργείο Υποδομών και Μεταφορών σε ανάδοχο που αναδεικνύεται μέσω διαγωνιστικής διαδικασίας σύμφωνα με τον ν. 3389/2005 (Α’ 232).
5. Παρατείνεται η ισχύς των τιμολογίων της Ε.ΥΔ.Α.Π. Α.Ε. για την παροχή υπηρεσιών ύδατος που προσφέρει στους καταναλωτές της, τα οποία έχουν εγκριθεί με την υπό στοιχεία Δ6/2027/16.12.2013 κοινή απόφαση των Υπουργών Οικονομικών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής (Β’ 3188), για το διάστημα από 1.1.2019 και μέχρι την έγκριση των νέων τιμολογίων βάσει της νέας σύμβασης σύμφωνα με την παρ. 2.
6. Οι μέχρι τις 31.12.2020 οφειλές της Ε.ΥΔ.Α.Π. Α.Ε. προς το ελληνικό Δημόσιο από προμήθεια ακατέργαστου ύδατος υπό την υφιστάμενη σύμβαση, καθώς και οι μέχρι την ως άνω ημερομηνία τυχόν ληξιπρόθεσμες οφειλές του Ελληνικού Δημοσίου προς την Ε.ΥΔ.Α.Π. Α.Ε., προσδιορίζονται με κοινή απόφαση των Υπουργών Οικονομικών, Ανάπτυξης και Επενδύσεων, Περιβάλλοντος και Ενέργειας και Υποδομών και Μεταφορών, λαμβάνοντας υπόψη τη μελέτη του Τομέα Υδατικών Πόρων και Περιβάλλοντος του Εθνικού Μετσόβιου Πολυτεχνείου που του ανατέθηκε με την υπ’ αρ. 26/20.7.2017 απόφαση της Εταιρείας Παγίων ΕΥΔΑΠ, καθώς και τις επιπτώσεις στα τιμολόγια των καταναλωτών.
Με την ίδια απόφαση προσδιορίζεται το ποσό των απαιτήσεων της Ε.ΥΔ.Α.Π. Α.Ε. κατά του ελληνικού Δημοσίου έως τις 31.12.2020, λαμβάνοντας υπόψη τα σχετικά στοιχεία που έχουν εγκριθεί από τις Τακτικές Γενικές Συνελεύσεις της Ε.ΥΔ.Α.Π. Α.Ε. για τις χρήσεις έως τις 31.12.2019 και το Διοικητικό Συμβούλιο της Ε.ΥΔ.Α.Π. Α.Ε. για τη χρήση από 1.1.2020 έως 31.12.2020. Οι ως άνω εκατέρωθεν απαιτήσεις μεταξύ Δημοσίου και Ε.ΥΔ.Α.Π. Α.Ε. συμψηφίζονται και τυχόν υπερβάλλον ποσό εξοφλείται, κατά παρέκκλιση των περί παραγραφής διατάξεων, εντός εξήντα (60) ημερών από την έκδοση της απόφασης του προηγούμενου εδαφίου, η οποία αποτελεί το μοναδικό δικαιολογητικό στοιχείο πληρωμής. Σε κάθε περίπτωση τα τιμολόγια της Ε.ΥΔ.Α.Π. Α.Ε. δύνανται να αποσκοπούν στην ανάκτηση έως του συνόλου του ποσού που θα καταβάλει για το κόστος των υπηρεσιών ύδατος και διαμορφώνονται σύμφωνα με την υπό στοιχεία οικ. 135275/19.05.2017 απόφαση της Εθνικής Επιτροπής Υδάτων (Β’ 1751) με τους όρους και τις προϋποθέσεις που εξειδικεύονται στην ως άνω κοινή απόφαση των Υπουργών Οικονομικών, Ανάπτυξης και Επενδύσεων, Περιβάλλοντος και Ενέργειας και Υποδομών και Μεταφορών.
Άρθρο εκατοστό δέκατο πέμπτο
Εκτέλεση επειγουσών εργασιών μικρής κλίμακας και αποκατάστασης επισκευής βλαβών στα δίκτυα ύδρευσης και αποχέτευσης
Κατά παρέκκλιση της περ. α) της παρ. 3 του άρθρου 47 και των παρ. 1 και 2 του άρθρου 52 του v. 2696/1999 (Α’ 57) για επείγουσες εργασίες μικρής κλίμακας και χρονικής διάρκειας έως σαράντα οκτώ (48) ωρών για την εγκατάσταση σύνδεσης του συστήματος ύδρευσης και αποχέτευσης της Ε.ΥΔ.Α.Π. Α.Ε. ή της Ε.Υ.Α.Θ. Α.Ε. ή την επισκευή αυτής δεν απαιτούνται:
α) η έκδοση άδειας του αρμόδιου φορέα ή υπηρεσίας για τη συντήρηση της οδού και του πεζοδρομίου και
β) η έκδοση απόφασης για τα μέτρα ρύθμισης της κυκλοφορίας από τα αρμόδια κατά περίπτωση όργανα ή υπηρεσίες.
Οι σχετικές, ανάλογα με το μέγεθος της επέμβασης, εκθέσεις ή μελέτες ρύθμισης της κυκλοφορίας που συντάσσονται από την Ε.ΥΔ.Α.Π. Α.Ε. ή την Ε.Υ.Α.Θ. Α.Ε., κοινοποιούνται στην Αστυνομική Διεύθυνση ή τη Διεύθυνση Τροχαίας και στην αρμόδια για την συντήρηση της οδού υπηρεσία πριν από την έναρξη των εργασιών.
Για την ανάταξη έκτακτων βλαβών του συστήματος ύδρευσης και αποχέτευσης δεν απαιτείται η σύνταξη έκθεσης ή μελέτης ρύθμισης της κυκλοφορίας στις περιπτώσεις αποκατάστασης.
ΚΕΦΑΛΑΙΟ Ζ’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΑΓΡΟΤΙΚΗΣ ΑΝΑΠΤΥΞΗΣ ΚΑΙ ΤΡΟΦΙΜΩΝ
Άρθρο εκατοστό δέκατο έκτο
Παράταση προθεσμιών σχετικά με τη λειτουργία αγροτικών συνεταιρισμών
1. Η προθεσμία διενέργειας τακτικής γενικής συνέλευσης των αγροτικών συνεταιρισμών, όπως αυτή προβλέπεται στο πρώτο εδάφιο της παρ. 4 του άρθρου 12 του ν. 4673/2020 (Α’ 52) και σε καταστατικά αγροτικών συνεταιρισμών, παρατείνεται από τη λήξη της έως την 31η.10.2021.
2. Παρατείνεται από τη λήξη της έως την 31.10.2021 η θητεία των τακτικών και αναπληρωματικών μελών των διοικητικών και εποπτικών συμβουλίων των αγροτικών συνεταιρισμών, αναγκαστικών συνεταιρισμών και ενώσεων αναγκαστικών συνεταιρισμών.
ΚΕΦΑΛΑΙΟ Η’
ΑΛΛΕΣ ΔΙΑΤΑΞΕΙΣ
Άρθρο εκατοστό δέκατο έβδομο
Παράταση προθεσμιών σχετικά με τη λειτουργία αστικών συνεταιρισμών - Προσθήκη εδαφίων στην παρ. 2 του άρθρου 5 του ν. 1667/1986
Στο τέλος της παρ. 2 του άρθρου 5 του ν. 1667/1986 (Α’ 196) προστίθενται δύο νέα εδάφια ως εξής:
«Ειδικά για τη διαχειριστική χρήση του 2020, η σύγκληση της τακτικής Γενικής Συνέλευσης των αστικών συνεταιρισμών δύναται να πραγματοποιηθεί έως την 31η.10.2021, η δε θητεία των διοικητικών και εποπτικών συμβουλίων που έληξε ή λήγει πριν τις 31.10.2021, παρατείνεται έως τη σύγκληση της συνέλευσης αυτής, έπειτα από απόφαση του Διοικητικού Συμβουλίου, κατά παρέκκλιση του τελευταίου εδαφίου της παρ. 1 του άρθρου 7 και ανεξαρτήτως σχετικής πρόβλεψης στο καταστατικό. Η ως άνω γενική συνέλευση μπορεί να διενεργείται και με οπτικοακουστικά ή άλλα ηλεκτρονικά μέσα, χωρίς τη φυσική παρουσία του μεριδιούχου στον τόπο διεξαγωγής της, ανεξαρτήτως σχετικής πρόβλεψης στο καταστατικό με την υποχρέωση λήψης επαρκών μέτρων, ώστε να εκπληρώνονται τα οριζόμενα στις περ. α’ έως και γ’.».
Άρθρο εκατοστό δέκατο όγδοο
Συμβάσεις υπηρεσιών φύλαξης και καθαριότητας των κτιρίων των υπηρεσιών του Υπουργείου Οικονομικών και της Ανεξάρτητης Αρχής Δημοσίων Εσόδων
Συμβάσεις παροχής υπηρεσιών φύλαξης και καθαριότητας που έχουν συναφθεί για την κάλυψη των αναγκών φύλαξης και καθαριότητας των κτιρίων των υπηρεσιών του Υπουργείου Οικονομικών και της Ανεξάρτητης Αρχής Δημοσίων Εσόδων (Α.Α.Δ.Ε.), οι οποίες κατά την έναρξη ισχύος του παρόντος βρίσκονται σε ισχύ, παρατείνονται αυτοδικαίως από τη λήξη τους έως την ολοκλήρωση των διαγωνιστικών διαδικασιών για τη σύναψη νέων συμβάσεων, και σε κάθε περίπτωση όχι πέραν της 31ης.12.2021.
Άρθρο εκατοστό δέκατο ένατο
Ανανέωση συμβάσεων εργασίας προσωπικού Ιδιωτικού Δικαίου Ορισμένου Χρόνου Τομέων Αποκατάστασης Επιπτώσεων Φυσικών Καταστροφών της Γενικής Γραμματείας Υποδομών του Υπουργείου Υποδομών και Μεταφορών
1. Συμβάσεις εργασίας Ιδιωτικού Δικαίου Ορισμένου Χρόνου: α) σαράντα (40) ατόμων όλων των ειδικοτήτων που προσλήφθηκαν δυνάμει της υπό στοιχεία οικ.35531/16.06.2020 απόφασης του Υπουργού Υποδομών και Μεταφορών, για την κάλυψη απρόβλεπτων και επειγουσών αναγκών, που προέκυψαν από τον σεισμό και τα έντονα καιρικά φαινόμενα στην Περιφέρεια Αττικής για τη στελέχωση της Διεύθυνσης Αποκατάστασης Επιπτώσεων Φυσικών Καταστροφών Κεντρικής Ελλάδος (Δ.Α.Ε.Φ.Κ. Κ.Ε.), β) δεκατεσσάρων (14) ατόμων όλων των ειδικοτήτων, που προσλήφθηκαν δυνάμει της υπό στοιχεία οικ.35532/16.06.2020 απόφασης του Υπουργού Υποδομών και Μεταφορών για την κάλυψη απρόβλεπτων και επειγουσών αναγκών, που προέκυψαν από τις ισχυρές βροχοπτώσεις και τα έντονα πλημμυρικά φαινόμενα στην Περιφερειακή Ενότητα Χαλκιδικής για τη στελέχωση του Τομέα Αποκατάστασης Επιπτώσεων Φυσικών Καταστροφών Περιφερειακής Ενότητας Χαλκιδικής (T.A.E.Φ.K. Π.Ε. Χαλκιδικής) και γ) έξι (6) ατόμων όλων των ειδικοτήτων, που προσλήφθηκαν δυνάμει της υπό στοιχεία οικ.35533/16.06.2020 απόφασης του Υπουργού Υποδομών και Μεταφορών για την κάλυψη απρόβλεπτων και επειγουσών αναγκών που προέκυψαν από τις ισχυρές βροχοπτώσεις, τα έντονα πλημμυρικά φαινόμενα και τους θυελλώδεις ανέμους στην Περιφερειακή Ενότητα Χανίων, για τη στελέχωση του Τομέα Αποκατάστασης Επιπτώσεων Φυσικών Καταστροφών Περιφερειακής Ενότητας Χανίων (Τ.Α.Ε.Φ.Κ. Χανίων), που έχουν συναφθεί σύμφωνα με τα άρθρα 20 του ν. 2190/1994 (Α’ 28) και 56 επ. του π.δ. 410/1988 (Α’ 191), ανανεώνονται αυτοδίκαια από τη λήξη τους και για διάστημα δώδεκα (12) μηνών.
2. Συμβάσεις εργασίας Ιδιωτικού Δικαίου Ορισμένου Χρόνου του προσωπικού όλων των ειδικοτήτων των Τομέων Αποκατάστασης Επιπτώσεων Φυσικών Καταστροφών Ανατολικής και Δυτικής Αττικής της υπό στοιχεία οικ./617/ΓΔζ1/24.7.2018 απόφασης του Υπουργού Υποδομών και Μεταφορών (Β’ 3019) και της Διεύθυνσης Αποκατάστασης Επιπτώσεων Φυσικών Καταστροφών Κεντρικής Ελλάδας της Γενικής Γραμματείας Υποδομών του Υπουργείου Υποδομών και Μεταφορών, οι οποίες έχουν συναφθεί σύμφωνα με τα άρθρα 20 του ν. 2190/1994 και 56 επ. του π.δ. 410/1988, που παρατάθηκαν μέχρι και τις 30.4.2021 δυνάμει του άρθρου 4 του ν. 4728/2020 (Α’ 186), ανανεώνονται αυτοδίκαια από τη λήξη τους και για διάστημα δώδεκα (12) μηνών.
3. Συμβάσεις εργασίας Ιδιωτικού Δικαίου Ορισμένου Χρόνου δεκαέξι (16) ατόμων όλων των ειδικοτήτων των Τομέων Αποκατάστασης Επιπτώσεων Φυσικών Καταστροφών της Περιφερειακής Ενότητας Χανίων, της Γενικής Διεύθυνσης Αποκατάστασης Επιπτώσεων Φυσικών Καταστροφών Κεντρικής Ελλάδας, της Γενικής Γραμματείας Υποδομών του Υπουργείου Υποδομών και Μεταφορών, οι οποίες έχουν συναφθεί σύμφωνα με τα άρθρα 20 του ν. 2190/1994 και 56 επ. του π.δ. 410/1988, και οι οποίες είχαν παραταθεί δυνάμει του άρθρου 73 του ν. 4663/2020 (Α’ 30), για διάστημα οκτώ (8) μηνών, και εν συνεχεία παρατάθηκαν μέχρι και τις 30.4.2021 δυνάμει του άρθρου 4 του ν. 4728/2020, ανανεώνονται αυτοδίκαια από τη λήξη τους και για διάστημα δώδεκα (12) μηνών.
4. Οι ανανεώσεις κατ’ εφαρμογή του παρόντος δεν μεταβάλλουν τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετρώνται στο ανώτατο χρονικό διάστημα των είκοσι τεσσάρων (24) μηνών, κατά την έννοια των άρθρων 5, 6 και 7 του π.δ. 164/2004 (Α’ 134).
Άρθρο εκατοστό εικοστό
Παράταση συμβάσεων εργασίας προσωπικού Ιδιωτικού Δικαίου Ορισμένου Χρόνου του Υπουργείου Μετανάστευσης και Ασύλου
Η ισχύς των συμβάσεων εργασίας Ιδιωτικού Δικαίου Ορισμένου Χρόνου (Ι.Δ.Ο.Χ.), που συνήφθησαν δυνάμει της παρ. 6 του άρθρου τριακοστού όγδοου της από 20.3.2020 Πράξης Νομοθετικού Περιεχομένου (Α’ 68), η οποία κυρώθηκε με το άρθρο 1 του ν. 4683/2020 (Α’ 83) και παρατάθηκαν με την παρ. 1 του άρθρου 123 του ν. 4790/2021 (Α’ 48), παρατείνεται από τη λήξη της έως την 31η.12.2021. Η ανανέωση δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών, κατά την έννοια των άρθρων 5, 6 και 7 του π.δ. 164/2004 (Α’ 134). Κενές θέσεις, που δεν καλύπτονται μέχρι την έναρξη ισχύος της παρούσας αποκλειστικά από τις ως άνω συμβάσεις εργασίας, αναπληρώνονται από τους επιτυχόντες κατά σειρά κατάταξης του αντίστοιχου κωδικού θέσης, σύμφωνα με τους οριστικούς πίνακες κατάταξης.
Άρθρο εκατοστό εικοστό πρώτο
Λήψη μέτρων μετά την επαναλειτουργία των δομών καλλιτεχνικής εκπαίδευσης
Με κοινή απόφαση του Υπουργού Πολιτισμού και Αθλητισμού και του κατά περίπτωση συναρμόδιου Υπουργού, άλλως με απόφαση του Υπουργού Πολιτισμού και Αθλητισμού, μπορεί να λαμβάνεται, ειδικώς για τα σχολικά έτη 2020-2021 και 2021-2022, και κατά παρέκκλιση κάθε άλλης σχετικής διάταξης, κάθε αναγκαίο μέτρο αναφορικά με την εκπαιδευτική διαδικασία πάσης φύσεως δομής καλλιτεχνικής εκπαίδευσης, δημόσιας ή ιδιωτικής, κάθε τύπου και βαθμού, που εποπτεύεται από το Υπουργείο Πολιτισμού και Αθλητισμού, ώστε να διασφαλίζονται η κάλυψη της διδακτέας ύλης και η αναπλήρωση διδακτικών ωρών και περιόδων (εξαμήνων), όπως μέσω της τροποποίησης της ημερομηνίας έναρξης και λήξης των μαθημάτων, των περιόδων (εξαμήνων), του διδακτικού και του σχολικού έτους, των ωρολογίων προγραμμάτων και των προγραμμάτων σπουδών, κάθε ζήτημα σχετικό με τη διενέργεια πάσης φύσεως εξετάσεων (όπως ενδεικτικά εισαγωγικών, κατατακτήριων, προαγωγικών, επαναληπτικών, διπλωματικών, πτυχιακών), ακόμα δε και η μη διενέργειά τους, κάθε ζήτημα σχετικό με τη χρονική περίοδο εγγραφών των μαθητών/σπουδαστών και κάθε άλλο συναφές ειδικότερο ζήτημα.
ΜΕΡΟΣ ΤΕΤΑΡΤΟ
ΕΝΑΡΞΗ ΙΣΧΥΟΣ
Άρθρο εκατοστό εικοστό δεύτερο
Έναρξη ισχύος
Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά σε επιμέρους διατάξεις.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 30 Ιουνίου 2021
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
																									


Θεωρήθηκε και τέθηκε η Μεγάλη Σφραγίδα του Κράτους.
Αθήνα, 30 Ιουνίου 2021
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ


