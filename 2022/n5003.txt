NOMOΣ ΥΠ’ ΑΡΙΘΜ. 5003	
Δημοτική Αστυνομία, Φορείς Λαϊκών Αγορών, απλούστευση διαδικασιών μεταξύ Ο.Τ.Α. και Αποκεντρωμένων Διοικήσεων, ρυθμίσεις εξομάλυνσης της εκλογικής διαδικασίας κατοίκων εξωτερικού και λοιπές ρυθμίσεις.
H ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α΄: ΔΗΜΟΤΙΚΗ ΑΣΤΥΝΟΜΙΑ
ΚΕΦΑΛΑΙΟ Α΄: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΚΕΦΑΛΑΙΟ Β΄: ΑΡΜΟΔΙΟΤΗΤΕΣ ΔΗΜΟΤΙΚΗΣ ΑΣΤΥΝΟΜΙΑΣ
Άρθρο 3 Αρμοδιότητες δημοτικής αστυνομίας
Άρθρο 4 Άσκηση αρμοδιοτήτων δημοτικής αστυνομίας
Άρθρο 5 Τρόπος άσκησης των αρμοδιοτήτων δημοτικής αστυνομίας
Άρθρο 6 Συμβάσεις διαδημοτικής συνεργασίας
ΚΕΦΑΛΑΙΟ Γ΄: ΟΡΓΑΝΩΣΗ - ΠΡΟΣΩΠΙΚΟ ΔΗΜΟΤΙΚΗΣ ΑΣΤΥΝΟΜΙΑΣ 
Άρθρο 7 Οργανικές μονάδες δημοτικής αστυνομίας στο Υπουργείο Εσωτερικών
Άρθρο 8 Σύσταση υπηρεσίας δημοτικής αστυνομίας
Άρθρο 9 Πρόσληψη ειδικού ένστολου προσωπικού δημοτικής αστυνομίας
Άρθρο 10 Προσόντα διορισμού
Άρθρο 11 Ποινική καταδίκη και υποδικία
Άρθρο 12 Εισαγωγική εκπαίδευση και επιμόρφωση
Άρθρο 13 Βαθμοί προσωπικού δημοτικής αστυνομίας
Άρθρο 14 Ιεραρχία προσωπικού
Άρθρο 15 Προβάδισμα
Άρθρο 16 Βαθμολογική εξέλιξη
Άρθρο 17 Επετηρίδα
Άρθρο 18 Διαδικασία βαθμολογικών προαγωγών
Άρθρο 19 Ειδικές περιπτώσεις εγγραφής σε πίνακες προακτέων
Άρθρο 20 Βαθμολογική ένταξη
Άρθρο 21 Προϊστάμενοι οργανικών μονάδων
Άρθρο 22 Κριτήρια επιλογής προϊσταμένων 
Άρθρο 23 Διαδικασία επιλογής προϊσταμένων οργανικών μονάδων
Άρθρο 24 Αναπλήρωση προϊσταμένων
Άρθρο 25 Ειδικό Πειθαρχικό Συμβούλιο
Άρθρο 26 Νομική υποστήριξη δημοτικών αστυνομικών
ΚΕΦΑΛΑΙΟ Δ΄: ΚΙΝΗΤΙΚΟΤΗΤΑ ΔΗΜΟΤΙΚΩΝ ΑΣΤΥΝΟΜΙΚΩΝ
Άρθρο 27 Απόσπαση
Άρθρο 28 Απόσπαση σε δήμο τουριστικής περιοχής
Άρθρο 29 Απόσπαση για λόγους υγείας
Άρθρο 30 Συνυπηρέτηση
Άρθρο 31 Μετάταξη σε κλάδο δημοτικής αστυνομίας ανώτερης κατηγορίας
Άρθρο 32 Μετάταξη σε θέση άλλου κλάδου του ίδιου Ο.Τ.Α. α΄ βαθμού
Άρθρο 33 Μετάταξη σε δημοτική αστυνομία άλλου Ο.Τ.Α. α΄ βαθμού - Αμοιβαία μετάταξη
ΚΕΦΑΛΑΙΟ Ε΄: ΕΞΟΥΣΙΟΔΟΤΙΚΕΣ, ΤΕΛΙΚΕΣ, ΜΕΤΑΒΑΤΙΚΕΣ ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 34 Εξουσιοδοτικές διατάξεις
Άρθρο 35 Τελικές διατάξεις
Άρθρο 36 Μεταβατικές διατάξεις
Άρθρο 37 Καταργούμενες διατάξεις
ΜΕΡΟΣ Β΄: ΣΥΣΤΑΣΗ ΦΟΡΕΑ ΛΕΙΤΟΥΡΓΙΑΣ ΛΑΪΚΩΝ ΑΓΟΡΩΝ ΠΕΡΙΦΕΡΕΙΑΣ ΑΤΤΙΚΗΣ ΚΑΙ ΦΟΡΕΑ ΛΕΙΤΟΥΡΓΙΑΣ ΛΑΪΚΩΝ ΑΓΟΡΩΝ ΠΕΡΙΦΕΡΕΙΑΚΗΣ ΕΝΟΤΗΤΑΣ ΘΕΣΣΑΛΟΝΙΚΗΣ
ΚΕΦΑΛΑΙΟ Α΄: ΣΥΣΤΑΣΗ ΚΑΙ ΑΡΜΟΔΙΟΤΗΤΕΣ 
Άρθρο 38 Σκοπός 
Άρθρο 39 Αντικείμενο 
Άρθρο 40 Σύσταση και αρμοδιότητες φορέων λειτουργίας λαϊκών αγορών
Άρθρο 41 Διοίκηση Φορέων Λειτουργίας Λαϊκών Αγορών Περιφέρειας Αττικής και Περιφερειακής Ενότητας Θεσσαλονίκης
Άρθρο 42 Αρμοδιότητες Διοικητικού Συμβουλίου
Άρθρο 43 Καθήκοντα προέδρου Διοικητικού Συμβουλίου
Άρθρο 44 Αρμοδιότητες της Περιφέρειας Αττικής και της Περιφέρειας Κεντρικής Μακεδονίας
Άρθρο 45 Οργανισμός Εσωτερικής Υπηρεσίας
Άρθρο 46 Θέματα προσωπικού φορέων λειτουργίας λαϊκών αγορών
Άρθρο 47 Δικαιώματα και υποχρεώσεις των φορέων λειτουργίας λαϊκών αγορών
Άρθρο 48 Πόροι των φορέων λειτουργίας λαϊκών αγορών 
ΚΕΦΑΛΑΙΟ Β΄: ΕΞΟΥΣΙΟΔΟΤΙΚΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ
Άρθρο 49 Εξουσιοδοτικές διατάξεις 
Άρθρο 50 Μεταβατικές διατάξεις 
ΜΕΡΟΣ Γ΄: ΔΙΑΤΑΞΕΙΣ ΑΠΛΟΥΣΤΕΥΣΗΣ ΔΙΑΔΙΚΑΣΙΩΝ
Άρθρο 51 Σκοπός 
Άρθρο 52 Αντικείμενο 
Άρθρο 53 Ορισμός ληξιάρχου και δημοσίευση των αποφάσεων ορισμού του - Τροποποίηση άρθρου 2 ν. 344/1976
Άρθρο 54 Δημοσιότητα των αποφάσεων τροποποίησης συμβάσεων εργαζομένων Ι.Δ.Ο.Χ. ως προς το ωράριο εργασίας - Τροποποίηση περ. β΄ παρ. 1 άρθρου 8 ν. 4368/2016
Άρθρο 55 Κίνηση εκτός ορίων περιφερειακής ενότητας των οχημάτων Ο.Τ.Α. α΄ και β΄ βαθμού - Τροποποίηση παρ. 3 άρθρου 23 ν. 4674/2020
Άρθρο 56 Έγκριση προγράμματος δράσης για την επιχορήγηση συλλόγων με πανελλήνια δράση - Τροποποίηση περ. iii παρ. 1Α άρθρου 202 ν. 3463/2006
Άρθρο 57 Ορισμός προθεσμίας για την άσκηση αρμοδιοτήτων της αποκεντρωμένης διοίκησης και τεκμαιρόμενη έγκριση σε περίπτωση άπρακτης παρέλευσής της - Τροποποίηση περ. Α΄ παρ. 1 άρθρου 1 ν. 2647/1998 
Άρθρο 58 Ορισμός προθεσμίας για την αποδοχή δωρεάς αυτοκινήτων προς Ν.Π.Δ.Δ. και υπηρεσίες αρμοδιότητας του Υπουργείου Παιδείας και Θρησκευμάτων και τεκμαιρόμενη έγκριση της αποκεντρωμένης διοίκησης σε περίπτωση άπρακτης παρέλευσής της - Προσθήκη δεύτερου και τρίτου εδαφίου στην παρ. 19 άρθρου 1 π.δ. 161/2000
Άρθρο 59 Κατάργηση της διαμεσολάβησης των αποκεντρωμένων διοικήσεων επί αιτήσεων αναγνώρισης δικαιώματος απόληψης χορηγίας προέδρου δημοτικής κοινότητας ή αύξησης αυτής - Αντικατάσταση άρθρου 7 ν. 1205/1981
Άρθρο 60 Μέτρα ρύθμισης οδικής κυκλοφορίας - Τροποποίηση παρ. 1 άρθρου 52 ν. 2696/1999
ΜΕΡΟΣ Δ΄: ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
ΚΕΦΑΛΑΙΟ Α΄: ΣΚΟΠΟΣ ΚΑΙ ΑΝΤΙΚΕΙΜΕΝΟ 
Άρθρο 61 Σκοπός
Άρθρο 62 Αντικείμενο
ΚΕΦΑΛΑΙΟ Β΄: ΔΙΑΤΑΞΕΙΣ ΑΝΘΡΩΠΙΝΟΥ ΔΥΝΑΜΙΚΟΥ
Άρθρο 63 Μετάθεση της αργίας της 1ης Μαΐου - Τροποποίηση παρ. 11 άρθρου 1 της από 29 Δεκεμβρίου 1980 Πράξης Νομοθετικού Περιεχομένου
Άρθρο 64 Ωράριο εισόδου και εξυπηρέτησης πολιτών στις δημόσιες υπηρεσίες - Προσθήκη παρ. 6α στο άρθρο 1 της από 29 Δεκεμβρίου 1980 Πράξης Νομοθετικού Περιεχομένου
Άρθρο 65 Άδεια για εξετάσεις προγεννητικού ελέγχου - Προσθήκη παρ. 4 στο άρθρο 52 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. 
Άρθρο 66 Άδεια για εξετάσεις προγεννητικού ελέγχου - Προσθήκη παρ. 4 στο άρθρο 59 του Κώδικα Κατάστασης Δημοτικών και Κοινοτικών Υπαλλήλων
Άρθρο 67 Διευκολύνσεις υπαλλήλων με οικογενειακές υποχρεώσεις - Τροποποίηση παρ. 1 και 1Α άρθρου 60 ν. 3584/2007
Άρθρο 68 Σπουδαστές Ε.Σ.Δ.Δ.Α. και διορισμός τους - Τροποποίηση παρ. 1 άρθρου 20 ν. 1388/1983
Άρθρο 69 Καθορισμός ποσοστού κάλυψης θέσεων στον κύκλο κινητικότητας - Προσθήκη παρ. 6 στο άρθρο 4 του ν. 4440/2016
Άρθρο 70 Μετάταξη στον κλάδο ΠΕ Επιτελικών Στελεχών - Τροποποίηση παρ. 1 άρθρου 5 ν. 4440/2016
Άρθρο 71 Αιτήματα μετακίνησης υπαλλήλων και επίκληση λόγων υγείας - Τροποποίηση παρ. 2 άρθρου 5 και παρ. 5 άρθρου 7 ν. 4440/2016
Άρθρο 72 Μετακινήσεις προσωπικού σε περιπτώσεις κατάστασης έκτακτης ανάγκης 
Άρθρο 73 Υπάλληλοι κλάδου ΠΕ Επιτελικών Στελεχών 
Άρθρο 74 Υπάλληλοι κλάδου ΠΕ Επιτελικών Στελεχών στις υπηρεσίες ψηφιακής διακυβέρνησης - Τροποποίηση παρ. 3 άρθρου 9 ν. 4727/2020
Άρθρο 75 Μεταφορά μη μονιμοποιητέων υπαλλήλων Ι.Δ.Α.Χ. - Τροποποίηση παρ. 8 άρθρου 223 ν. 4798/2021
Άρθρο 76 Ζητήματα υπηρεσιακού γραμματέα - Τροποποίηση παρ. 6 και 10 άρθρου 36 ν. 4622/2019
Άρθρο 77 Ειδικές ρυθμίσεις για το προσωπικό της Προεδρίας της Κυβέρνησης - Τροποποίηση παρ. 3 άρθρου 29 και αντικατάσταση άρθρου 30 ν. 4622/2019
Άρθρο 78 Σύσταση Συμβουλίου Επιλογής Προϊσταμένων στην Προεδρία της Κυβέρνησης (Σ.Ε.Π. ΠτΚ) - Προκήρυξη θέσεων ευθύνης στην Προεδρία της Κυβέρνησης - Τροποποίηση άρθρου 86 ν. 3528/2007
Άρθρο 79 Κατάργηση πρόβλεψης μετακινήσεων για το υφιστάμενο προσωπικό του πρώην Εθνικού Ταμείου Επιχειρηματικότητας και Ανάπτυξης Α.Ε. (Ε.Τ.Ε.ΑΝ. Α.Ε.)
Άρθρο 80 Διενέργεια μετάταξης κατόπιν μετακίνησης στους φορείς του άρθρου 15 ν. 4257/2014 - Τροποποίηση παρ. 7 άρθρου 15 ν. 4257/2014
Άρθρο 81 Ποσοστά απασχόλησης δικηγόρων με ποσοστό αναπηρίας - Τροποποίηση παρ. 3 άρθρου 6 ν. 4765/2021
Άρθρο 82 Ανώτατο όριο ηλικίας προσωπικού με σχέση εργασίας ιδιωτικού δικαίου ορισμένου χρόνου - Τροποποίηση παρ. 1 άρθρου 39 ν. 4765/2021
Άρθρο 83 Υπερωριακή απασχόληση υπαλλήλων Α.Σ.Ε.Π. και προσωπικού γραμματειακής, διοικητικής και τεχνικής υποστήριξης Επιτροπών Επιλογής Στελεχών του Δημοσίου και ΕΙ.Σ.Ε.Π. 
Άρθρο 84 Στελέχωση θέσεων προϊσταμένων αυτοτελών τμημάτων Παλλαϊκής Άμυνας - Πολιτικής Σχεδίασης Εκτάκτου Ανάγκης Περιφερειών - Προσθήκη άρθρου 245Α στον ν. 3852/2010
Άρθρο 85 Κάλυψη αναγκών του «Μητροπολιτικού Φορέα Ανάπλασης και Διαχείρισης Προστατευόμενων Περιοχών Αττικής» - Αντικατάσταση περ. α΄ παρ. 2 άρθρου 60 ν. 4414/2016
ΚΕΦΑΛΑΙΟ Γ΄: ΔΙΑΤΑΞΕΙΣ Ο.Τ.Α.
Άρθρο 86 Επιστροφή προστίμων που επιβλήθηκαν από τις Επιτροπές Ελέγχου Δαπανών και Εκλογικών Παραβάσεων - Τροποποίηση παρ. 7 άρθρου 10 ν. 3870/2010
Άρθρο 87 Μίσθωση ακινήτων από το Δημόσιο - Τροποποίηση άρθρου 194 ν. 3463/2006
Άρθρο 88 Παροχή χρηματικού επιδόματος σε εργαζομένους Ο.Τ.Α. - Τροποποίηση παρ. 1 άρθρου 32 ν. 4483/2017
Άρθρο 89 Ρυθμίσεις για την αποζημίωση των περιφερειακών συμβούλων για συμμετοχή σε συνεδριάσεις συλλογικών οργάνων - Τροποποίηση άρθρου 184 ν. 3852/2010
Άρθρο 90 Απόφαση οικονομικής επιτροπής Ο.Τ.Α. για τους Οργανισμούς Διαχείρισης και Προώθησης Προορισμού - Τροποποίηση παρ. 1 άρθρου 4 ν. 4875/2021
Άρθρο 91 Δάνεια των Ο.Τ.Α. από τους πόρους του Ταμείου Παρακαταθηκών και Δανείων
Άρθρο 92 Χρεωστικά ανοίγματα των δήμων και των νομικών προσώπων δημοσίου δικαίου αυτών στο Ταμείο Παρακαταθηκών και Δανείων - Τροποποίηση άρθρου 13 ν. 4915/2022
Άρθρο 93 Κεντρικοί Αυτοτελείς Πόροι
Άρθρο 94 Ρυθμίσεις για τις αμοιβές μουσικών του Οργανισμού Πολιτισμού, Αθλητισμού και Νεολαίας του Δήμου Αθηναίων
Άρθρο 95 Μεταφορά ατόμων με αναπηρία - Τροποποίηση άρθρου 155 ν. 4483/2017
Άρθρο 96 Ορεινοί δήμοι - Τροποποίηση άρθρου 2Β ν. 3852/2010
Άρθρο 97 Βεβαίωση μόνιμης κατοικίας - Τροποποίηση άρθρου 279 ν. 3463/2006
Άρθρο 98 Διόρθωση στο ορθό παραπομπής - Τροποποίηση παρ. 1 άρθρου 61 ν. 4954/2022
Άρθρο 99 Ιδιάζουσα δωσιδικία δημάρχων και περιφερειαρχών - Τροποποίηση παρ. 6 άρθρου 111 Κώδικα Ποινικής Δικονομίας
Άρθρο 100 Αρμοδιότητα της Ε.Δ.Υ.Τ.Ε. Α.Ε. για την Πράξη «Σύστημα Διαχείρισης Δικτύων Κοινής Ωφέλειας Δήμων», στο πλαίσιο της Πρόσκλησης «Δράσεις Ηλεκτρονικής Διακυβέρνησης»
ΚΕΦΑΛΑΙΟ Δ΄: ΔΙΑΤΑΞΕΙΣ ΣΧΕΤΙΚΕΣ ΜΕ ΤΗΝ ΕΚΛΟΓΙΚΗ ΔΙΑΔΙΚΑΣΙΑ - ΤΡΟΠΟΠΟΙΗΣΕΙΣ ν. 4648/2019, π.δ. 26/2012 ΚΑΙ ν. 4804/2021
Άρθρο 101 Καταχώριση αιτήσεων στους ειδικούς εκλογικούς καταλόγους εξωτερικού - Αντικατάσταση παρ. 4 άρθρου 5 ν. 4648/2019
Άρθρο 102 Αποστολή έντυπων ψηφοδελτίων στις διπλωματικές αρχές - Αντικατάσταση περ. δ΄ παρ. 1 και 2, προσθήκη παρ. 2Α άρθρου 10 ν. 4648/2019
Άρθρο 103 Αναθεώρηση των εκλογικών καταλόγων - Τροποποίηση παρ. 7 άρθρου 95 π.δ. 26/2012
Άρθρο 104 Δικαίωμα μεταδημότευσης για υποβολή υποψηφιότητας στις εκλογές δημοτικών αρχών - Τροποποίηση παρ. 4 άρθρου 8 ν. 4804/2021
Άρθρο 105 Ασυμβίβαστο υπαλλήλων του δήμου και των νομικών προσώπων του - Τροποποίηση παρ. 4 άρθρου 10 ν. 4804/2021 
Άρθρο 106 Εκλογές δημοτικών αρχών - Κατάρτιση συνδυασμών - Υποβολή υποψηφιοτήτων - Νομοτεχνική βελτίωση - Τροποποίηση παρ. 4 άρθρου 15 ν. 4804/2021
Άρθρο 107 Εκλογές περιφερειακών αρχών - Κώλυμα εκλογιμότητας και ασυμβίβαστα - Τροποποίηση παρ. 2 και 4 άρθρου 48 ν. 4804/2021
Άρθρο 108 Εκλογές περιφερειακών αρχών - Κατάρτιση συνδυασμών - Υποβολή δήλωσης - Διόρθωση παροράματος - Τροποποίηση παρ. 4 άρθρου 52 ν. 4804/2021
ΚΕΦΑΛΑΙΟ Ε΄: ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
Άρθρο 109 Ρυθμίσεις για την κατ’ εξαίρεση οδήγηση των οχημάτων του Δημοσίου - Τροποποίηση παρ. 5 άρθρου 47 ν. 4250/2014
Άρθρο 110 Μη αναστολή άσκησης των καθηκόντων μέλους Δ.Ε.Π. Ανώτατου Στρατιωτικού Εκπαιδευτικού Ιδρύματος (Α.Σ.Ε.Ι.) - Τροποποίηση περ. α΄ παρ. 1 άρθρου 15 ν. 3187/2003
Άρθρο 111 Διορισμός συγγενούς θανόντος - Τροποποίηση παρ. 20 άρθρου 14 ν. 2266/1994
Άρθρο 112 Απόκτηση με δικαιοπραξία εν ζωή εμπραγμάτων ή ενοχικών δικαιωμάτων - Τροποποίηση παρ. 1 άρθρου 29 ν. 1892/1990
Άρθρο 113 Έναρξη ισχύος διατάξεων λειτουργίας του μητρώου αρρένων - Τροποποίηση παρ. 4 άρθρου 116 ν. 4961/2022
Άρθρο 114 Διόρθωση σφαλμάτων στον ν. 4940/2022
Άρθρο 115 Διακριτικός τίτλος και έδρα του Φορέα Διαχείρισης Κοινοχρήστων εντός του Μητροπολιτικού Πόλου Ελληνικού - Αγίου Κοσμά - Τροποποίηση παρ. 1 άρθρου 1 και παρ. 1 άρθρου 3 ν. 4549/2018
Άρθρο 116 Αποδοχές και αποζημιώσεις των μελών του Διοικητικού Συμβουλίου του Φορέα Διαχείρισης Ελληνικού - Τροποποίηση παρ. 3 άρθρου 4 ν. 4549/2018
Άρθρο 117 Στελέχωση του Φορέα - Τροποποίηση παρ. 3 άρθρου 8 ν. 4549/2018
Άρθρο 118 Χρηματοδότηση του Φορέα - Τροποποίηση περ. α΄ και β΄ άρθρου 11 ν. 4549/2018
Άρθρο 119 Αποζημιώσεις δημοτικών συμβούλων - Τροποποίηση παρ. 9 άρθρου 92 ν. 3852/2010
Άρθρο 120 Ερμηνευτική διάταξη των παρ. 1 και 6 του άρθρου 160 του ν. 3852/2010 αναφορικά με τη θητεία των αντιπεριφερειαρχών
Άρθρο 121 Κωλύματα εκλογιμότητας και ασυμβίβαστα - Τροποποίηση άρθρου 90 ν. 4804/2021
Άρθρο 122 Περιουσιακά ζητήματα δημοτικών λιμενικών ταμείων κατόπιν μεταφοράς αρμοδιοτήτων από δημοτικά λιμενικά ταμεία διαδημοτικού χαρακτήρα - Αντικατάσταση άρθρου 118 ν. 4547/2018
ΚΕΦΑΛΑΙΟ ΣΤ΄: ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 123 Έκτακτη οικονομική ενίσχυση στο ένστολο προσωπικό του Υπουργείου Προστασίας του Πολίτη και του Λιμενικού Σώματος - Ελληνικής Ακτοφυλακής
Άρθρο 124 Παράταση συμβάσεων προσωπικού της Γενικής Γραμματείας Πολιτικής Προστασίας - Τροποποίηση άρθρου 49 ν. 4807/2021
Άρθρο 125 Παράταση συμβάσεων έκτακτου προσωπικού του Ελληνικού Ανοικτού Πανεπιστημίου 
Άρθρο 126 Παράταση ατομικών συμβάσεων εργασίας ορισμένου χρόνου για την καθαριότητα των χώρων του Πανεπιστημίου Αιγαίου, του Διεθνούς Πανεπιστημίου της Ελλάδος και του Γεωπονικού Πανεπιστημίου Αθηνών
Άρθρο 127 Παρατηρητήριο τιμών παιδικών παιχνιδιών - «Το καλάθι του Αΐ Βασίλη»
Άρθρο 128 Συγκρότηση Επιτροπών του Υπουργείου Ανάπτυξης και Επενδύσεων για το Εθνικό Σχέδιο Ανάκαμψης και Ανθεκτικότητας -Τροποποίηση παρ. 6 άρθρου 127 ν. 4964/2022
Άρθρο 129 Αποδοχές αποσπασμένου προσωπικού της Ειδικής Υπηρεσίας Δίκαιης Αναπτυξιακής Μετάβασης - Τροποποίηση παρ. 3 άρθρου 11 ν. 4872/2021
Άρθρο 130 Δαπάνες λειτουργίας Ειδικής Υπηρεσίας Δίκαιης Αναπτυξιακής Μετάβασης - Διοικητική υποστήριξη από τις οργανικές μονάδες του Υπουργείου Ανάπτυξης και Επενδύσεων - Τροποποίηση άρθρου 13 ν. 4872/2021
Άρθρο 131 Εξουσιοδοτικές διατάξεις για την οργάνωση της διοίκησης της Δίκαιης Αναπτυξιακής Μετάβασης - Τροποποίηση παρ. 6 και 7 άρθρου 16 ν. 4872/2021 
Άρθρο 132 Επιλογή και θητεία Γενικού Διευθυντή του νομικού προσώπου δημοσίου δικαίου «Ελληνικό Κτηματολόγιο» - Τροποποίηση παρ. 1 άρθρου 5 ν. 4512/2018 
Άρθρο 133 Σύσταση Διεύθυνσης Νομικού Έργου Λειτουργούντος Κτηματολογίου στο νομικό πρόσωπο δημοσίου δικαίου «Ελληνικό Κτηματολόγιο» - Τροποποίηση άρθρων 13, 14 και 17 και προσθήκη άρθρου 14Α στον ν. 4512/2018
Άρθρο 134 Παράταση διάρκειας ισχύος θέσεων υπαλλήλων του Υπουργείου Μετανάστευσης και Ασύλου
Άρθρο 135 Συμβάσεις εργασίας ορισμένου χρόνου Υπουργείου Μετανάστευσης και Ασύλου
Άρθρο 136 Παράταση ισχύος πράξεων παραχώρησης ακινήτων Δημοσίου, Ο.Τ.Α. και Ν.Π.Δ.Δ.. 
Άρθρο 137 Παράταση διάρκειας ισχύος υπερωριακής απασχόλησης προσωπικού του Υπουργείου Μετανάστευσης και Ασύλου
Άρθρο 138 Ζητήματα θητείας υπηρετούντων Διοικητών των δομών της παρ. 4 του άρθρου 8 ν. 4375/2016 - Τροποποίηση παρ. 2 και 5 άρθρου 11 ν. 4375/2016
Άρθρο 139 Παράταση ισχύος των εισαγγελικών διατάξεων περί άσκησης πράξεων επιτροπείας ασυνόδευτων ανηλίκων 
Άρθρο 140 Οικονομική συνδρομή και συνεισφορά του Υπουργείου Μετανάστευσης και Ασύλου
Άρθρο 141 Επίταξη ακινήτων - Τροποποίηση του άρθρου πρώτου της από 10.2.2020 Πράξης Νομοθετικού Περιεχομένου
ΚΕΦΑΛΑΙΟ Ζ΄: ΜΕΤΑΒΑΤΙΚΕΣ, ΤΕΛΙΚΕΣ ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ 
Άρθρο 142 Μεταβατική διάταξη 
Άρθρο 143 Τελική διάταξη 
Άρθρο 144 Καταργούμενες διατάξεις 
Άρθρο 145 Έναρξη ισχύος
ΜΕΡΟΣ Α΄
ΔΗΜΟΤΙΚΗ ΑΣΤΥΝΟΜΙΑ
ΚΕΦΑΛΑΙΟ Α΄
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1
Σκοπός
Ο σκοπός του Μέρους Α΄ έγκειται στην ενίσχυση της ευελιξίας και αποτελεσματικότητας της δημοτικής αστυνομίας κατά την άσκηση των αρμοδιοτήτων της. Επίσης, με το παρόν, επιδιώκονται ο ορθολογικός σχεδιασμός της δημοτικής αστυνομίας και η ενίσχυση της ασφάλειας δικαίου, μέσω της ενοποίησης του κατακερματισμένου ρυθμιστικού της πλαισίου. 
Άρθρο 2
Αντικείμενο
Αντικείμενο του Μέρους Α΄ είναι: 
α) η αντικατάσταση των υφιστάμενων αρμοδιοτήτων της δημοτικής αστυνομίας και 
β) η ρύθμιση του πλαισίου διαχείρισης του ανθρώπινου δυναμικού της δημοτικής αστυνομίας αναφορικά με τα προσόντα και τη διαδικασία πρόσληψής του, την εισαγωγική εκπαίδευση και την επιμόρφωσή του, την ιεραρχία, τους βαθμούς και τη βαθμολογική του εξέλιξη, την επιλογή και την αναπλήρωση προϊσταμένων οργανικών μονάδων, τη σύσταση Ειδικού Πειθαρχικού Συμβουλίου, τη νομική υποστήριξη, καθώς και την κινητικότητα αυτού.
ΚΕΦΑΛΑΙΟ Β΄
ΑΡΜΟΔΙΟΤΗΤΕΣ ΔΗΜΟΤΙΚΗΣ ΑΣΤΥΝΟΜΙΑΣ
Άρθρο 3
Αρμοδιότητες δημοτικής αστυνομίας
Η δημοτική αστυνομία ασκεί τις ακόλουθες αρμοδιότητες:
1. Πρώτη κατηγορία αρμοδιοτήτων:
α. ελέγχει την τήρηση κάθε είδους κανονιστικών αποφάσεων που εκδίδουν οι δημοτικές αρχές, και επιβάλλει τα αντίστοιχα διοικητικά μέτρα που προβλέπονται για την παραβίαση των διατάξεών τους, 
β. ελέγχει την τήρηση των διατάξεων του Κώδικα Οδικής Κυκλοφορίας [ν. 2696/1999, (Α΄ 57)] που αφορούν:
βα) στην κίνηση, στη στάση και στάθμευση, καθώς και στην ελεγχόμενη στάθμευση οχημάτων, σύμφωνα με τις παρ. 1, 2 και 3 του άρθρου 3, αναφορικά με τις υποδείξεις και τα σήματα που δίνουν οι τροχονόμοι για τη ρύθμιση της κυκλοφορίας, τις παρ. 3 και 11 του άρθρου 4, αναφορικά με τις υποχρεώσεις που επιβάλλονται με τις πινακίδες Ρ-2, Ρ-7, Ρ-8, Ρ-39, Ρ-40, Ρ-41, Ρ-42, Ρ-43, Ρ-55, Ρ-69, Ρ-70, Ρ-71 και Ρ-72, καθώς και την επιβολή των αντίστοιχων διοικητικών κυρώσεων σε περίπτωση παραβίασης αυτών, τις περ. η΄ και θ΄ της παρ. 8 του άρθρου 5, περί απαγόρευσης στάθμευσης ή στάσης, το άρθρο 6, περί υποχρέωσης τήρησης της φωτεινής σηματοδότησης για την κυκλοφορία των οχημάτων και επιβολής των αντίστοιχων διοικητικών κυρώσεων, το άρθρο 8, περί τήρησης της σήμανσης ισόπεδων σιδηροδρομικών διαβάσεων, το άρθρο 9, περί σεβασμού της σήμανσης των εργασιών που εκτελούνται στις οδούς και επιβολής των αντίστοιχων διοικητικών κυρώσεων, τις παρ. 8 και 10 του άρθρου 10, περί εγκατάστασης μέσων σήμανσης και σηματοδότησης, τις παρ. 4 και 7 του άρθρου 16, περί απαγόρευσης κυκλοφορίας σε κοινόχρηστους χώρους και μονοδρόμους, την παρ. 3 του άρθρου 19 περί τήρησης κανόνων ταχύτητας, τις περ. α΄, β΄, γ΄, δ΄, ε΄, στ΄, ζ΄, η΄, θ΄, ι΄, ια΄, ιστ΄, ιζ΄ και ιη΄ της παρ. 2, τις περ. α΄, β΄, γ΄, δ΄, ε΄, ζ΄, η΄, θ΄, ι΄, ια΄ και ιβ΄ της παρ. 3 και τις παρ. 5, 6, 8, 9, 10, 11, 12 και 14 του άρθρου 34, περί απαγόρευσης στάσης και στάθμευσης και επιβολής των αντίστοιχων διοικητικών κυρώσεων, 
ββ) στην τήρηση των διατάξεων περί επιγραφών και διαφημίσεων, σύμφωνα με το άρθρο 11, 
βγ) στην τήρηση των γενικών κανόνων οδικής συμπεριφοράς των παρ. 2, 3, 5 και 6 του άρθρου 12 και της παρ. 2 του άρθρου 13, 
βδ) στην τήρηση των κανόνων περί απαγόρευσης εκπομπών, ρύπων, θορύβων, κ.λπ. κατά το άρθρο 15 και την επιβολή των αντίστοιχων διοικητικών κυρώσεων,
βε) στην τήρηση των κανόνων κυκλοφορίας πεζών και την επιβολή των αντίστοιχων διοικητικών κυρώσεων, σύμφωνα με το άρθρο 38, 
βστ) στην τήρηση της συμπεριφοράς των οδηγών προς τους πεζούς και την επιβολή των αντίστοιχων διοικητικών κυρώσεων, σύμφωνα με το άρθρο 39, 
βζ) στις ειδικές υποχρεώσεις οδηγών και πεζών προς τα αστυνομικά όργανα και τους σχολικούς τροχονόμους και την επιβολή των αντίστοιχων διοικητικών κυρώσεων, σύμφωνα με το άρθρο 45, 
βη) στην τήρηση των υποχρεώσεων για εργασίες και εναπόθεση υλικών στις οδούς και την επιβολή των αντίστοιχων διοικητικών κυρώσεων σύμφωνα με το άρθρο 47, καθώς και στην απαγόρευση κατάληψης τμήματος οδού και πεζόδρομου και την επιβολή των αντίστοιχων διοικητικών κυρώσεων σύμφωνα με το άρθρο 48, 
βθ) στην τήρηση των μέτρων ρύθμισης οδικής κυκλοφορίας, σύμφωνα με τις παρ. 4, 6 και 8 του άρθρου 52, 
βι) στην τήρηση των υποχρεώσεων περί τεχνικού ελέγχου οχημάτων, κατοχής άδειας κυκλοφορίας οχημάτων, κυκλοφορίας με πινακίδες αριθμού κυκλοφορίας, άδειας ικανότητας οδήγησης, τήρησης των εγγράφων που πρέπει να φέρει ο οδηγός, καθώς και την επιβολή των αντίστοιχων διοικητικών κυρώσεων, σύμφωνα με τα άρθρα 86, 88, 90, 94 και 100.
Επίσης, επιβάλλει διοικητικά πρόστιμα: α) κατά το άρθρο 103, περί επιβολής του διοικητικού μέτρου της αφαίρεσης της άδειας ικανότητας οδηγού και της άδειας κυκλοφορίας και των πινακίδων και β) σε περίπτωση κατάληψης επ’ αυτοφώρω διάπραξης παραβάσεων, σύμφωνα με το άρθρο 104. Επιπλέον, μεριμνά για την εφαρμογή του συστήματος ελέγχου συμπεριφοράς των οδηγών, σύμφωνα με το άρθρο 107.
Περαιτέρω, ελέγχει την τήρηση του άρθρου 7 του ν. 3181/2003 (Α΄ 218), περί χρηματισμού για εξασφάλιση θέσης στάθμευσης σε δημόσιους χώρους, των άρθρων 15 έως 25 του ν. 4784/2021 (Α΄ 40), περί ελαφρών προσωπικών ηλεκτρικών οχημάτων, με τα οποία τροποποιήθηκαν τα άρθρα 2, 20, 34, 40, 59, 76, 81, 82, 94, 100 και 103 του Κώδικα Οδικής Κυκλοφορίας, την εκ μέρους των οδηγών τήρηση των υποχρεώσεων που απορρέουν από το π.δ. 363/1995 (Α΄ 193), περί καθορισμού συστήματος επιβολής διοικητικών ποινών στους παράγοντες εφαρμογής της Κάρτας Ελέγχου Καυσαερίων και της υπό στοιχεία Δ30/Δ5α/73567/11.3.2022 απόφασης του Υπουργού Υποδομών και Μεταφορών (Β΄ 1144) περί εφοδιασμού οχημάτων με αντιολισθητικές αλυσίδες ή άλλα ανάλογα αντιολισθητικά μέσα,
γ. ελέγχει την τήρηση της υπ’ αρ. 43650/7.6.2019 (Β΄ 2213) κοινής απόφασης των Υπουργών Εσωτερικών, Οικονομίας και Ανάπτυξης, Υγείας, Διοικητικής Ανασυγκρότησης, Ναυτιλίας και Νησιωτικής Πολιτικής και Τουρισμού, περί καθορισμού των όρων, των προϋποθέσεων, της διαδικασίας, των δικαιολογητικών και κάθε αναγκαίας λεπτομέρειας για τη χορήγηση και την ανάκληση των αδειών ίδρυσης και λειτουργίας παιδότοπων,
δ. εκτελεί τις διοικητικές κυρώσεις σε καταστήματα ή επιχειρήσεις αρμοδιότητας του οικείου δήμου,
ε. συμμετέχει στην εφαρμογή σχεδίων για την πολιτική προστασία, υποστηρίζοντας το έργο του οικείου Δήμου σε μέτρα και δράσεις πολιτικής προστασίας,
στ. διενεργεί αυτοψία για την εξακρίβωση των προϋποθέσεων που απαιτούνται για την έκδοση διοικητικών πράξεων από τα όργανα του δήμου και, ιδίως, διενεργεί αυτοψία και συντάσσει έκθεση για την έκδοση πρωτοκόλλου διοικητικής αποβολής του άρθρου 2 του α.ν. 263/1968 (Α΄ 12), και για τη χορήγηση βεβαίωσης μόνιμης κατοικίας,
ζ. ελέγχει την τήρηση του π.δ. 116/2004 (Α΄ 81), περί των όρων και του προγράμματος για την εναλλακτική διαχείριση των οχημάτων στο τέλος του κύκλου ζωής τους, των χρησιμοποιημένων ανταλλακτικών τους και των απενεργοποιημένων καταλυτικών μετατροπών σε συμμόρφωση με την Οδηγία 2000/53/ΕΚ του Ευρωπαϊκού Κοινοβουλίου και του Συμβουλίου της 18ης Σεπτεμβρίου 2000 για τα οχήματα στο τέλος του κύκλου ζωής τους (L 269), ως προς τα εγκαταλελειμμένα οχήματα, ιδίως ως προς το άρθρο 9 αυτού,
η. προστατεύει τη δημοτική περιουσία από πράξεις φθοράς ξένης ιδιοκτησίας,
θ. ελέγχει την τήρηση του άρθρου 168 του Ποινικού Κώδικα [ν. 4619/2019, (Α΄ 95)] σχετικά με τη διατάραξη της λειτουργίας των υπηρεσιών του οικείου Ο.Τ.Α. α΄ βαθμού,
ι. ελέγχει την ύπαρξη οικοδομικών αδειών και λαμβάνει κάθε πρόσφορο μέτρο για την ασφάλεια από τις επικίνδυνες οικοδομές, προκειμένου να διασφαλισθούν η προστασία της ζωής και της περιουσίας των κατοίκων και η ακώλυτη λειτουργία της πόλης, ενημερώνοντας αμελλητί την αρμόδια υπηρεσία δόμησης,
ια. ελέγχει την τήρηση των άρθρων 1 έως 7 του ν. 3730/2008 (Α΄ 262), περί προϊόντων καπνού και αλκοολούχων ποτών, 
ιβ. επιδίδει τα πάσης φύσεως έγγραφα του οικείου δήμου ή άλλων δημοτικών αρχών εντός των διοικητικών ορίων του οικείου δήμου,
ιγ. βεβαιώνει, κατ’ οίκον, το γνήσιο της υπογραφής για φυσικά πρόσωπα με κινητικά προβλήματα, υπερήλικες ή ασθενείς,
ιδ. ελέγχει την τήρηση των διατάξεων που αφορούν στα ζώα συντροφιάς (ν. 4830/2021, Α΄ 169).
2. Δεύτερη κατηγορία αρμοδιοτήτων: 
Ελέγχει την τήρηση των διατάξεων που αφορούν:
α. στην υπαίθρια διαφήμιση (ν. 2946/2001, Α΄ 224),
β. στο υπαίθριο εμπόριο και στις λαϊκές αγορές, είτε αυτοτελώς είτε στο πλαίσιο συμμετοχής στελεχών της στα μικτά κλιμάκια που συγκροτούνται με απόφαση της Διυπηρεσιακής Μονάδας Ελέγχου Αγοράς (Δ.Ι.Μ.Ε.Α.) του ν. 4712/2020 (Α΄ 146).
3. Τρίτη κατηγορία αρμοδιοτήτων:
Ελέγχει την τήρηση των διατάξεων που αφορούν:
α. Στην αδειοδότηση καταστημάτων για την οποία αρμόδιος είναι ο οικείος δήμος ή στη γνωστοποίηση λειτουργίας τους που υποβάλλεται στον δήμο, όπως καταστημάτων υγειονομικού ενδιαφέροντος, θεάτρων, κινηματογράφων, καταστημάτων ενοικίασης ποδηλάτων και μοτοποδηλάτων,
β. στην ηχορύπανση, στην κοινή ησυχία και στη λειτουργία μουσικής στα καταστήματα υγειονομικού ενδιαφέροντος, σε δώματα ή υπαίθριους χώρους κτιρίων, σύμφωνα με τις οικείες αστυνομικές διατάξεις και σε συνεργασία με την ΕΛ.ΑΣ.,
γ. στο ωράριο λειτουργίας καταστημάτων υγειονομικού ενδιαφέροντος και λοιπών εμπορικών καταστημάτων και 
δ. στη λειτουργία εμποροπανηγύρεων, εποχικών υπαίθριων αγορών και λοιπών ψυχαγωγικών δραστηριοτήτων.
Άρθρο 4
Άσκηση αρμοδιοτήτων δημοτικής αστυνομίας
1. Οι αρμοδιότητες της πρώτης κατηγορίας του άρθρου 3 μπορεί να ασκούνται από υπηρεσίες δημοτικής αστυνομίας δήμων με μόνιμο πληθυσμό έως τρεις χιλιάδες πεντακόσιους (3.500) κατοίκους, σύμφωνα με την τελευταία απογραφή της Ελληνικής Στατιστικής Αρχής, οι οποίες στελεχώνονται με προσωπικό έως πέντε (5) άτομα. Με απόφαση του δημοτικού συμβουλίου, που λαμβάνεται με την απόλυτη πλειοψηφία των μελών του, είναι δυνατόν να ανατίθενται στη δημοτική αστυνομία και αρμοδιότητες από τη δεύτερη και την τρίτη κατηγορία. 
2. Οι αρμοδιότητες της πρώτης και της δεύτερης κατηγορίας του άρθρου 3 μπορεί να ασκούνται από υπηρεσίες δημοτικής αστυνομίας δήμων με μόνιμο πληθυσμό από τρεις χιλιάδες πεντακόσιους έναν (3.501) έως έξι χιλιάδες (6.000) κατοίκους, σύμφωνα με την τελευταία απογραφή της Ελληνικής Στατιστικής Αρχής, οι οποίες στελεχώνονται με προσωπικό από έξι (6) έως δέκα (10) άτομα. Με απόφαση του δημοτικού συμβουλίου, που λαμβάνεται με την απόλυτη πλειοψηφία των μελών του, είναι δυνατόν να ανατίθενται στη δημοτική αστυνομία και αρμοδιότητες από την τρίτη κατηγορία. 
3. Οι αρμοδιότητες της πρώτης και της δεύτερης κατηγορίας του άρθρου 3 ασκούνται από υπηρεσίες δημοτικής αστυνομίας δήμων με μόνιμο πληθυσμό από έξι χιλιάδες έναν (6.001) έως εκατό χιλιάδες (100.000) κατοίκους, σύμφωνα με την τελευταία απογραφή της Ελληνικής Στατιστικής Αρχής, οι οποίες στελεχώνονται από προσωπικό που προκύπτει από τον μέσο όρο των διαιρέσεων έκτασης [σε τετραγωνικά μέτρα (τ.μ.)]/ τριάντα χιλιάδες (30.000) και μόνιμου πληθυσμού (άτομα)/ τρεις χιλιάδες (3.000). Δεκαδικός αριθμός στρογγυλοποιείται στην αμέσως επόμενη μονάδα, εφόσον είναι από μισή μονάδα (0,5) και άνω. 
Σε κάθε περίπτωση, οι υπηρεσίες δημοτικής αστυνομίας της παρούσας στελεχώνονται από δώδεκα (12) κατ’ ελάχιστον άτομα. Με απόφαση του δημοτικού συμβουλίου, που λαμβάνεται με την απόλυτη πλειοψηφία των μελών του, μπορεί να ανατίθενται στη δημοτική αστυνομία και αρμοδιότητες από την τρίτη κατηγορία του άρθρου 3. 
Εφόσον ανατεθεί στη δημοτική αστυνομία η άσκηση του συνόλου των αρμοδιοτήτων της τρίτης κατηγορίας, η στελέχωση της υπηρεσίας της δημοτικής αστυνομίας προσαυξάνεται κατά ένα τρίτο (1/3). Στην περίπτωση του πέμπτου εδαφίου, η δημοτική αστυνομία μεταπίπτει σε καθεστώς εικοσιτετράωρης λειτουργίας, σε τρεις (3) βάρδιες (πρωινή, απογευματινή και νυχτερινή), όλες τις ημέρες της εβδομάδας, συμπεριλαμβανομένων Κυριακών και εξαιρέσιμων ημερών, με κατάλληλη εναλλαγή του προσωπικού.
4. Οι αρμοδιότητες όλων των κατηγοριών του άρθρου 3 (πρώτη, δεύτερη και τρίτη) ασκούνται από υπηρεσίες δημοτικής αστυνομίας δήμων με μόνιμο πληθυσμό από εκατόν έναν χιλιάδες (100.001) κατοίκους και άνω, σύμφωνα με την τελευταία απογραφή της Ελληνικής Στατιστικής Αρχής, οι οποίες στελεχώνονται από προσωπικό που προκύπτει από το πηλίκο της διαίρεσης του μόνιμου πληθυσμού διά δύο χιλιάδες (μόνιμος πληθυσμός/2.000). Δεκαδικός αριθμός στρογγυλοποιείται στην αμέσως επόμενη μονάδα, εφόσον είναι από μισή μονάδα (0,5) και άνω.
Κατ’ εξαίρεση, η στελέχωση της δημοτικής αστυνομίας των Δήμων Αθηναίων και Θεσσαλονίκης προκύπτει από το πηλίκο της διαίρεσης του μόνιμου πληθυσμού διά χίλια (μόνιμος πληθυσμός/1.000).
Οι αρμοδιότητες ασκούνται καθ’ όλο το εικοσιτετράωρο σε τρεις (3) βάρδιες (πρωινή, απογευματινή και νυχτερινή), όλες τις ημέρες της εβδομάδας, συμπεριλαμβανομένων Κυριακών και εξαιρέσιμων ημερών, με κατάλληλη εναλλαγή του προσωπικού.
5. Αν δεν πληρούνται τα κριτήρια του μόνιμου πληθυσμού ή της στελέχωσης της υπηρεσίας δημοτικής αστυνομίας, σύμφωνα με όσα ορίζονται στις παρ. 2 έως 4, η δημοτική αστυνομία ασκεί τις αρμοδιότητες της αμέσως προηγούμενης κατηγορίας, με εξαίρεση την παρ. 1.
6. Για την άσκηση των αρμοδιοτήτων σύμφωνα με τις παρ. 1 έως 5, εκδίδεται διαπιστωτική πράξη του Συντονιστή Αποκεντρωμένης Διοίκησης.
7. Με την επιφύλαξη των τελευταίων εδαφίων, αντιστοίχως, των παρ. 3 και 4, οι αρμοδιότητες μπορεί να ασκούνται καθ’ όλο το εικοσιτετράωρο, όλες τις ημέρες της εβδομάδας, συμπεριλαμβανομένων Κυριακών και εξαιρέσιμων ημερών, με κατάλληλη εναλλαγή του προσωπικού. Σε αυτή την περίπτωση, ο αριθμός των βαρδιών καθορίζεται από τον ιεραρχικά ανώτερο προϊστάμενο της δημοτικής αστυνομίας.
Ειδικά η αρμοδιότητα της περ. ε΄ της πρώτης κατηγορίας του άρθρου 3, σε περιπτώσεις έκτακτων αναγκών, ασκείται καθ’ όλο το εικοσιτετράωρο, σύμφωνα με τις οδηγίες του κατά περίπτωση αρμόδιου συντονιστικού οργάνου και τα άρθρα 11 έως 16 του ν. 4662/2020 (Α΄ 27). 
Άρθρο 5
Τρόπος άσκησης των αρμοδιοτήτων
δημοτικής αστυνομίας
1. Το προσωπικό της δημοτικής αστυνομίας υποχρεούται να εργάζεται εντός και εκτός γραφείων της υπηρεσίας, ανάλογα με τις υπηρεσιακές ανάγκες και τα καθήκοντα που του ανατίθενται. Τελεί σε διαρκή ετοιμότητα για την ταχεία επέμβασή του, σε κάθε τόπο και χρόνο, σύμφωνα με τους σχετικούς κανονισμούς και τις εντολές των προϊσταμένων. Κατά την άσκηση των καθηκόντων του δύναται να χρησιμοποιεί τεχνολογικά μέσα, εφαρμοζομένης της κατά περίπτωση κείμενης νομοθεσίας. Κάθε δημοτικός αστυνομικός φέρει, με δαπάνες του οικείου δήμου, ειδικό εξοπλισμό και μέσα δέσμευσης, όπως ενδεικτικά, αλεξίσφαιρο γιλέκο, χειροπέδες και αστυνομική ράβδο, η οποία δύναται να χρησιμοποιείται σε περίπτωση άμυνας. Επίσης, φέρει στολή, το ειδικό διακριτικό σήμα της δημοτικής αστυνομίας, διακριτικό του οικείου βαθμού ιεραρχίας, καθώς και ειδική ταυτότητα προσωπικού.
2. Για αξιόποινες πράξεις αρμοδιότητας της δημοτικής αστυνομίας, το προσωπικό της ενεργεί καθήκοντα ειδικού ανακριτικού υπαλλήλου, όπως αυτά ορίζονται στο άρθρο 31 του Κώδικα Ποινικής Δικονομίας [ν. 4620/2019, (Α΄ 96)]. Περαιτέρω, η δημοτική αστυνομία, για την εκπλήρωση της αποστολής της, στο πλαίσιο άσκησης των αρμοδιοτήτων της, προβαίνει σε συλλήψεις. 
3. Κάθε ελεγχόμενος από το προσωπικό της δημοτικής αστυνομίας υποχρεούται να παρέχει τα αιτούμενα, γραπτά ή προφορικά, στοιχεία ή την οφειλόμενη συνδρομή, καθώς και να επιτρέπει την είσοδο στους χώρους στους οποίους διεξάγεται έλεγχος, άλλως υποπίπτει στο αδίκημα της απείθειας κατά το άρθρο 169 του Ποινικού Κώδικα (ν. 4619/2019, Α΄ 95).
4. Κάθε αντίσταση, απείθεια, εξύβριση, άσκηση ή απειλή βίας εναντίον του προσωπικού της δημοτικής αστυνομίας, κατά την άσκηση των αρμοδιοτήτων του, επισύρει τις κυρώσεις που προβλέπονται από την ποινική νομοθεσία, ανεξάρτητα από την αποκατάσταση των ζημιών που προκαλούνται σε αυτούς, σύμφωνα με τα άρθρα 914 έως 938 του Αστικού Κώδικα. Σε περίπτωση διάπραξης των ανωτέρω αδικημάτων συντάσσεται από αυτό σχετική έκθεση προς την υπηρεσία του, η οποία διαβιβάζεται, αμέσως, στον αρμόδιο εισαγγελέα.
5. Η Ελληνική Αστυνομία (ΕΛ.ΑΣ.) παρέχει συνδρομή στο προσωπικό της δημοτικής αστυνομίας κατά την άσκηση του έργου της και, ειδικότερα, σε προγραμματισμένους ελέγχους της δημοτικής αστυνομίας ή σε καταστάσεις έκτακτης ανάγκης, όπου αυτό προβλέπεται. H συνδρομή της ΕΛ.ΑΣ. προς τη δημοτική αστυνομία παρέχεται, σύμφωνα με το άρθρο 161 του π.δ. 141/1991 (Α΄ 58).
6. Για τα αδικήματα που διώκονται κατ’ έγκληση και φέρεται ότι διαπράχθηκαν από το ένστολο προσωπικό της δημοτικής αστυνομίας κατά την άσκηση των καθηκόντων του και εξαιτίας αυτής, δεν εφαρμόζονται τα άρθρα 275 και 417 έως 426 του Κώδικα Ποινικής Δικονομίας.
Άρθρο 6
Συμβάσεις διαδημοτικής συνεργασίας
Όλοι οι δήμοι, ανεξαρτήτως αν έχουν συστήσει υπηρεσία δημοτικής αστυνομίας μπορούν να συνάπτουν συμβάσεις διαδημοτικής συνεργασίας με όμορους δήμους που διαθέτουν υπηρεσία δημοτικής αστυνομίας, σύμφωνα με το άρθρο 99 του ν. 3852/2010 (Α΄ 87), με τις οποίες τους αναθέτουν την άσκηση αρμοδιοτήτων δημοτικής αστυνομίας ή την υποστήριξη της άσκησης των αρμοδιοτήτων στην περιφέρειά τους. Με τις συμβάσεις αυτές προσδιορίζονται ειδικότερα οι αρμοδιότητες που ασκούνται.
ΚΕΦΑΛΑΙΟ Γ΄ 
ΟΡΓΑΝΩΣΗ - ΠΡΟΣΩΠΙΚΟ 
ΔΗΜΟΤΙΚΗΣ ΑΣΤΥΝΟΜΙΑΣ
Άρθρο 7
Οργανικές μονάδες δημοτικής αστυνομίας
στο Υπουργείο Εσωτερικών
1. Στη Διεύθυνση Προσωπικού Τοπικής Αυτοδιοίκησης της Γενικής Γραμματείας Ανθρώπινου Δυναμικού Δημόσιου Τομέα του Υπουργείου Εσωτερικών λειτουργεί Τμήμα Εποπτείας Ανθρώπινου Δυναμικού Δημοτικής Αστυνομίας, με τις ακόλουθες αρμοδιότητες:
α. Τον σχεδιασμό πολιτικής και τον έλεγχο εφαρμογής του νομοθετικού πλαισίου για τα ζητήματα υπηρεσιακής κατάστασης και σταδιοδρομίας του ειδικού ένστολου προσωπικού της δημοτικής αστυνομίας και 
β. τη μέριμνα για την εισαγωγική εκπαίδευση του ειδικού ένστολου προσωπικού της δημοτικής αστυνομίας, καθώς και την οργάνωση και εκτέλεση προγραμμάτων επιμόρφωσης ή μετεκπαίδευσης είτε σε εξειδικευμένα αντικείμενα της υπηρεσίας της δημοτικής αστυνομίας είτε σε άλλα γνωστικά αντικείμενα, σε συνεργασία με το Εθνικό Κέντρο Δημόσιας Διοίκησης και Αυτοδιοίκησης (Ε.Κ.Δ.Δ.Α.), την ΕΛ.ΑΣ. και άλλους φορείς.
2. Στη Διεύθυνση Οργάνωσης και Λειτουργίας Τοπικής Αυτοδιοίκησης της Γενικής Διεύθυνσης Αποκέντρωσης και Τοπικής Αυτοδιοίκησης της Γενικής Γραμματείας Εσωτερικών και Οργάνωσης του Υπουργείου Εσωτερικών λειτουργεί Τμήμα Οργάνωσης και Λειτουργίας Δημοτικής Αστυνομίας, με τις ακόλουθες αρμοδιότητες:
α. Τον σχεδιασμό της οργάνωσης και της λειτουργίας της δημοτικής αστυνομίας,
β. τη διαμόρφωση και τον έλεγχο εφαρμογής του θεσμικού πλαισίου που διέπει τις αρμοδιότητες της δημοτικής αστυνομίας,
γ. τον έλεγχο, την παρακολούθηση και τον συντονισμό της λειτουργίας της δημοτικής αστυνομίας, σε συνεργασία με τα συναρμόδια Υπουργεία και τους ενδιαφερόμενους φορείς ως προς την άσκηση των αρμοδιοτήτων της,
δ. τη συγκέντρωση, την τήρηση και την ανάλυση στατιστικών στοιχείων για την παραγωγικότητα των υπηρεσιών της δημοτικής αστυνομίας,
ε. τη μέριμνα για την ανάπτυξη και εφαρμογή σύγχρονων μεθόδων για την αύξηση της παραγωγικότητας των υπηρεσιών της δημοτικής αστυνομίας και
στ. τη διατύπωση προτάσεων και τη λήψη μέτρων για την αντιμετώπιση δυσλειτουργιών και τη βελτίωση των προσφερόμενων υπηρεσιών προς τους πολίτες.
3. Στο Τμήμα Οργάνωσης και Λειτουργίας Δημοτικής Αστυνομίας της παρ. 2 επιτρέπεται η απόσπαση έως δύο (2) δημοτικών αστυνομικών κατηγορίας ΠΕ ή ΤΕ, διάρκειας ενός (1) έτους, με δυνατότητα ισόχρονης ανανέωσης. Η απόσπαση διενεργείται με απόφαση του αρμοδίου οργάνου του Υπουργείου Εσωτερικών, κατόπιν προηγούμενης σύμφωνης γνώμης του δημάρχου του δήμου προέλευσης. Για τις εν λόγω αποσπάσεις εφαρμόζονται οι παρ. 2, 3, 5, 7 και 8 του άρθρου 27.
Άρθρο 8
Σύσταση υπηρεσίας δημοτικής αστυνομίας 
1. Με τον Οργανισμό Εσωτερικής Υπηρεσίας (Ο.Ε.Υ.) του άρθρου 10 του Κώδικα Κατάστασης Δημοτικών και Κοινοτικών Υπαλλήλων [ν. 3584/2007, (Α΄ 143)] μπορεί να συστήνεται η δημοτική αστυνομία, η οποία λειτουργεί ως διακριτή υπηρεσία του δήμου. Με τον Οργανισμό καθορίζονται η εσωτερική διάρθρωση της υπηρεσίας, οι αρμοδιότητες και το αντικείμενο των οργανικών της μονάδων, οι θέσεις του προσωπικού, κατά κατηγορίες του κλάδου δημοτικής αστυνομίας, καθώς και το σύνολο των θέσεων της ιεραρχίας. 
2. Το προσωπικό της δημοτικής αστυνομίας κατατάσσεται σε κατηγορίες και κλάδους Πανεπιστημιακής Εκπαίδευσης (ΠΕ) Δημοτικής Αστυνομίας, Τεχνολογικής Εκπαίδευσης (ΤΕ) Δημοτικής Αστυνομίας και Δευτεροβάθμιας Εκπαίδευσης (ΔΕ) Δημοτικής Αστυνομίας.
3. Η υπηρεσία της δημοτικής αστυνομίας οργανώνεται σε επίπεδο διεύθυνσης που διαρθρώνεται σε τμήματα ή σε επίπεδο αυτοτελούς τμήματος. Σε δήμους όπου το προσωπικό της δημοτικής αστυνομίας δεν υπερβαίνει τα δέκα (10) άτομα, η υπηρεσία της δημοτικής αστυνομίας οργανώνεται σε επίπεδο αυτοτελούς τμήματος. Σε δήμους οι οποίοι διαιρούνται σε δημοτικά διαμερίσματα είναι δυνατή η σύσταση περισσότερων διευθύνσεων. Στους δήμους αυτούς επιτρέπεται η σύσταση Γενικής Διεύθυνσης Δημοτικής Αστυνομίας.
4. Η δημοτική αστυνομία αποτελείται από ειδικό ένστολο προσωπικό, το οποίο έχει λάβει ειδική εκπαίδευση, έχει ιδιαίτερη ιεραρχία και διέπεται από κανόνες πειθαρχίας. Η υπηρεσία της δημοτικής αστυνομίας υποστηρίζεται διοικητικά και επιστημονικά από τις υφιστάμενες υπηρεσίες του δήμου με αποκλειστική ή παράλληλη άσκηση καθηκόντων.
5. Το προσωπικό της δημοτικής αστυνομίας, κατά την άσκηση των καθηκόντων του, οφείλει να τηρεί τις διατάξεις του Συντάγματος, του Κώδικα Ποινικής Δικονομίας και να ενεργεί με γνώμονα την αρχή της ίσης μεταχείρισης, υπαγόμενο για θέματα αργιών και πειθαρχικού δικαίου στις διατάξεις που διέπουν τους δημοτικούς υπαλλήλους, κατά τα οριζόμενα στην παρ. 1 του άρθρου πέμπτου του ν. 4057/2012 (Α΄ 54), τηρουμένου του άρθρου 25 του παρόντος. Ειδικό πειθαρχικό παράπτωμα για το ένστολο προσωπικό της δημοτικής αστυνομίας αποτελεί η άρνησή του να φέρει τη στολή και το διακριτικό σήμα που του χορηγεί η υπηρεσία κατά τον χρόνο της εργασίας τους.
Άρθρο 9
Πρόσληψη ειδικού ένστολου
προσωπικού δημοτικής αστυνομίας
1. Για την πρόσληψη του ειδικού ένστολου προσωπικού δημοτικής αστυνομίας εφαρμόζεται ο ν. 4765/2021 (Α΄ 6), με την επιφύλαξη των παρ. 5 και 6 του παρόντος.
2. Οι υποψήφιοι για τις θέσεις του ειδικού ένστολου προσωπικού της δημοτικής αστυνομίας πρέπει να πληρούν τις ακόλουθες προϋποθέσεις:
α. Να έχουν συμπληρώσει το εικοστό (20ό) έτος της ηλικίας τους και να μην έχουν υπερβεί το τριακοστό πέμπτο (35ο) έτος αυτής για όλες τις κατηγορίες προσωπικού.
Για τον υπολογισμό της ηλικίας των ανωτέρω ορίων, ως ημερομηνία γέννησης θεωρείται η 1η Ιανουαρίου του έτους γέννησης για το κατώτατο όριο ηλικίας και η 31η Δεκεμβρίου για το ανώτατο όριο ηλικίας, 
β. να έχουν ανάστημα, χωρίς υποδήματα, τουλάχιστον ένα μέτρο και εξήντα τρία εκατοστά (1,63 μ.) οι γυναίκες και ένα μέτρο και εβδομήντα εκατοστά (1,70 μ.) οι άνδρες,
γ. να έχουν την ψυχική και σωματική υγεία, καθώς και τα διανοητικά προσόντα που τους επιτρέπουν την εκτέλεση των καθηκόντων της θέσης τους. Η κατάσταση της υγείας των υποψήφιων υπαλλήλων, προκειμένου να είναι σε θέση να ασκήσουν τα καθήκοντα που προβλέπονται για τη θέση τους, πιστοποιείται με γνωματεύσεις παθολόγου ή γενικού ιατρού και ψυχιάτρου, οι οποίοι απασχολούνται είτε στο Εθνικό Σύστημα Υγείας είτε στον ιδιωτικό τομέα, με βάση παραπεμπτικό έγγραφο, στο οποίο περιγράφονται από την υπηρεσία τα καθήκοντα της θέσης που πρόκειται να αναλάβει ο υπάλληλος.
3. Οι υποψήφιοι που κρίνονται κατάλληλοι υγειονομικά με βάση την περ. γ΄ της παρ. 2 υποβάλλονται σε αθλητικές δοκιμασίες, οι οποίες περιλαμβάνουν:
α) Δρόμο 100 μ. σε χρόνο δεκαέξι δευτερολέπτων [16΄΄ (μία προσπάθεια)].
β) Δρόμο 1.000 μ. σε χρόνο τεσσάρων λεπτών και είκοσι δευτερολέπτων [4 και 20΄΄ (μία προσπάθεια)].
γ) Άλμα σε ύψος με φόρα τουλάχιστον ενός μέτρου [1.00 μ. (τρεις προσπάθειες)].
δ) Άλμα σε μήκος με φόρα τουλάχιστον τριών μέτρων και εξήντα εκατοστών [3,60 μ. (τρεις προσπάθειες)].
ε) Ρίψη σφαίρας (7,275 χλγ.) σε απόσταση τουλάχιστον τεσσερισήμισι μέτρων (4,50 μ.), ως μέσο όρο ρίψης με το δεξί και το αριστερό χέρι (τρεις προσπάθειες ανά χέρι).
4. Οι υποψήφιοι που επιτυγχάνουν στις αθλητικές δοκιμασίες της παρ. 3 υποβάλλονται σε ψυχοτεχνικές δοκιμασίες και συνέντευξη, ώστε να ερευνηθούν ιδίως η κρίση, η αντίληψη, η προσαρμοστικότητα στις μεταβαλλόμενες καταστάσεις και απαιτήσεις, ο βαθμός ετοιμότητας, η αυτοκυριαρχία, η συναισθηματική σταθερότητα, και η δομή της προσωπικότητας. Η συνέντευξη διενεργείται μετά το πέρας των ψυχοτεχνικών δοκιμασιών, οπότε και συντάσσεται αυτοτελές πρακτικό εξατομικευμένης κρίσης για κάθε υποψήφιο στο οποίο αναφέρεται η τελική κρίση, με ειδική και εμπεριστατωμένη αιτιολογία.
5. Σε περίπτωση πλήρωσης θέσεων ειδικού ένστολου προσωπικού δημοτικής αστυνομίας κλάδων ΠΕ, ΤΕ και ΔΕ Δημοτικής Αστυνομίας μέσω του πανελλήνιου γραπτού διαγωνισμού του Μέρους Β΄ του ν. 4765/2021, η συνολική βαθμολογία των υποψηφίων οι οποίοι υπηρέτησαν μέχρι και την απόλυσή τους ως έφεδροι αξιωματικοί ή σε Ειδικές Δυνάμεις ή ως Εθελοντές Πενταετούς Υποχρέωσης (Ε.Π.Υ.) ή ως Επαγγελματίες Οπλίτες (ΕΠ.ΟΠ.) στις Ένοπλες Δυνάμεις ή στην Προεδρική Φρουρά, προσαυξάνεται κατά μία (1) μονάδα.
6. Σε περίπτωση πλήρωσης θέσεων ειδικού ένστολου προσωπικού δημοτικής αστυνομίας κλάδων ΠΕ, ΤΕ και ΔΕ Δημοτικής Αστυνομίας με σειρά προτεραιότητας του Κεφαλαίου Α΄ του Μέρους Γ΄ του ν. 4765/2021, η συνολική βαθμολογία των υποψηφίων οι οποίοι υπηρέτησαν μέχρι και την απόλυσή τους ως έφεδροι αξιωματικοί ή σε Ειδικές Δυνάμεις ή ως Εθελοντές Πενταετούς Υποχρέωσης (Ε.Π.Υ.) ή ως Επαγγελματίες Οπλίτες (ΕΠ.ΟΠ.) στις Ένοπλες Δυνάμεις ή στην Προεδρική Φρουρά, προσαυξάνεται κατά εκατό (100) μονάδες.
7. Με την προκήρυξη πλήρωσης θέσεων ειδικού ένστολου προσωπικού δημοτικής αστυνομίας κλάδων ΠΕ, ΤΕ και ΔΕ Δημοτικής Αστυνομίας, που εκδίδεται από το Α.Σ.Ε.Π. σύμφωνα με το ν. 4765/2021, καθορίζεται κάθε θέμα σχετικό με τις υγειονομικές εξετάσεις και τη διεξαγωγή των αθλητικών και ψυχοτεχνικών δοκιμασιών. Με απόφαση της Ολομέλειας του Α.Σ.Ε.Π. μπορεί να καθορίζεται η διεξαγωγή των αθλητικών και ψυχοτεχνικών δοκιμασιών από το Α.Σ.Ε.Π. σε συνεργασία με την ΕΛ.ΑΣ..
Άρθρο 10
Προσόντα διορισμού
1. Τα κατά κλάδο και ειδικότητα τυπικά προσόντα διορισμού του ειδικού ένστολου προσωπικού της δημοτικής αστυνομίας είναι τα εξής:
α. για τον κλάδο ΠΕ Δημοτικής Αστυνομίας, το πτυχίο ή δίπλωμα οποιουδήποτε τμήματος Α.Ε.Ι. της ημεδαπής ή ακαδημαϊκά ισοδύναμος ή ισότιμος τίτλος σχολών της αλλοδαπής,
β. για τον κλάδο ΤΕ Δημοτικής Αστυνομίας, το πτυχίο ή δίπλωμα οποιουδήποτε τμήματος Τ.Ε.Ι. της ημεδαπής ή ισότιμος τίτλος σχολών της αλλοδαπής,
γ. για τον κλάδο ΔΕ Δημοτικής Αστυνομίας, οποιοδήποτε πτυχίο ή δίπλωμα ή απολυτήριος τίτλος Επαγγελματικής Ειδικότητας, Εκπαίδευσης και Κατάρτισης επιπέδου 5 (Ι.Ε.Κ. ή Μεταλυκειακού Έτους - Τάξης Μαθητείας ΕΠΑ.Λ.) ή Επαγγελματικής Κατάρτισης επιπέδου μεταδευτεροβάθμιας επαγγελματικής εκπαίδευσης Ι.Ε.Κ. ή Επαγγελματικού Λυκείου (ΕΠΑ.Λ.) ή Επαγγελματικής Ειδικότητας, Εκπαίδευσης και Κατάρτισης επιπέδου 4 ΕΠΑ.Λ. ή Τεχνικού Επαγγελματικού Εκπαιδευτηρίου (Τ.Ε.Ε.) Β΄ κύκλου Σπουδών ή Ενιαίου Πολυκλαδικού Λυκείου (Ε.Π.Λ.) ή Τεχνικού Επαγγελματικού Λυκείου (Τ.Ε.Λ.) ή Μέσης Τεχνικής Επαγγελματικής Σχολής Εργοδηγών [άρθρο 1 ν.δ. 580/1970, (Α΄ 139)] ή Γενικού Λυκείου ή Ενιαίου Λυκείου ή Λυκείου Γενικής Κατεύθυνσης ή άλλος ισότιμος τίτλος σχολικής μονάδας της ημεδαπής ή αλλοδαπής ανεξαρτήτως ειδικότητας.
2. Για όλους τους κλάδους του ειδικού ένστολου προσωπικού της δημοτικής αστυνομίας, ως πρόσθετα προσόντα διορισμού ορίζονται τα εξής:
α. Γνώση χειρισμού Ηλεκτρονικού Υπολογιστή (Η/Υ) στα αντικείμενα: (αα) επεξεργασίας κειμένων, (αβ) υπολογιστικών φύλλων και (αγ) υπηρεσιών διαδικτύου,
β. η κατοχή άδειας οδήγησης αυτοκινήτου Β΄ κατηγορίας ή δίκυκλης μηχανής, πενήντα (50) τουλάχιστον κυβικών εκατοστών,
γ. η καλή τουλάχιστον γνώση της αγγλικής ή γαλλικής γλώσσας.
Άρθρο 11
Ποινική καταδίκη και υποδικία
1. Δεν διορίζονται σε θέσεις ειδικού ένστολου προσωπικού της δημοτικής αστυνομίας όσοι έχουν καταδικασθεί αμετάκλητα:
α) για κακούργημα, καθώς και σε οποιαδήποτε ποινή για κλοπή, υπεξαίρεση, απάτη, εκβίαση, πλαστογραφία, χρήση πλαστού εγγράφου, ψευδή βεβαίωση, υπεξαγωγή εγγράφων, ψευδή κατάθεση, απιστία δικηγόρου, δωροληψία υπαλλήλου, δωροδοκία υπαλλήλου, παράνομη βεβαίωση ή είσπραξη δικαιωμάτων του Δημοσίου, παραβίαση υπηρεσιακού απορρήτου, απιστία, παράβαση καθήκοντος, συκοφαντική δυσφήμηση, καθώς και για οποιοδήποτε έγκλημα του δέκατου ένατου (19ου) Κεφαλαίου του Ειδικού Μέρους του Ποινικού Κώδικα (ν. 4619/2019, Α΄ 95),
β) με μία ή περισσότερες αποφάσεις, σε ποινή στερητική της ελευθερίας, συνολικής διάρκειας μεγαλύτερης από ένα (1) έτος για εγκλήματα που έχουν τελεστεί με δόλο.
2. Όσοι έχουν παραπεμφθεί με τελεσίδικο βούλευμα ή με απευθείας κλήση για κακούργημα ή για πλημμέλημα της περ. α) της παρ. 1 μπορούν να λαμβάνουν μέρος στις διαδικασίες επιλογής, αλλά δεν διορίζονται δημοτικοί αστυνομικοί, εάν κατά τον χρόνο διορισμού δεν έχει εκδοθεί αμετάκλητη αθωωτική απόφαση ή αμετάκλητο αθωωτικό βούλευμα ή αμετάκλητο βούλευμα ή απόφαση που παύει οριστικά την ποινική δίωξη λόγω παραγραφής.
Άρθρο 12
Εισαγωγική εκπαίδευση και επιμόρφωση
1. Η εισαγωγική εκπαίδευση του ειδικού ένστολου προσωπικού της δημοτικής αστυνομίας πραγματοποιείται μετά τη δημοσίευση των οριστικών πινάκων επιτυχόντων στην Εφημερίδα της Κυβερνήσεως και περιλαμβάνει πρόγραμμα θεωρητικής και πρακτικής εκπαίδευσης διάρκειας έξι (6) τουλάχιστον μηνών που παρέχεται από την ΕΛ.ΑΣ. και το Ε.Κ.Δ.Δ.Α.. 
2. Όσοι ολοκληρώνουν το πρόγραμμα εισαγωγικής εκπαίδευσης, κατόπιν επιτυχούς συμμετοχής σε εξετάσεις, διορίζονται στους Ο.Τ.Α. α΄ βαθμού για τους οποίους έχουν προκηρυχθεί οι θέσεις. Το αρμόδιο για διορισμό όργανο του οικείου Ο.Τ.Α. α΄ βαθμού υποχρεούται, εντός δέκα (10) εργάσιμων ημερών, να εκδώσει την πράξη διορισμού, η οποία ανατρέχει στην ημερομηνία δημοσίευσης των οριστικών πινάκων της παρ. 1. Στη συνέχεια το προσωπικό αυτό καλείται για ορκωμοσία. Ο χρόνος παρακολούθησης του προγράμματος εισαγωγικής εκπαίδευσης λαμβάνεται υπόψη για τη συμπλήρωση της διετούς δοκιμαστικής υπηρεσίας και είναι χρόνος πραγματικής υπηρεσίας με όλες τις συνέπειες ως προς το υπηρεσιακό, μισθολογικό, ασφαλιστικό και συνταξιοδοτικό καθεστώς του υπαλλήλου.
3. Όσοι από τους εκπαιδευόμενους δεν ολοκληρώνουν επιτυχώς το πρόγραμμα εισαγωγικής εκπαίδευσης δεν διορίζονται σε θέσεις δημοτικών αστυνομικών. Σε περίπτωση μη επιτυχούς ολοκλήρωσης του προγράμματος της εισαγωγικής εκπαίδευσής τους λόγω αποβολής με απόφαση των αρμόδιων οργάνων των φορέων που παρέχουν το πρόγραμμα εκπαίδευσης, εξαιτίας αδικαιολόγητων απουσιών ή πειθαρχικών παραπτωμάτων του Μέρους Ε΄ του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α΄ 26) και του οικείου Κανονισμού Σπουδών, δεν δικαιούνται να συμμετέχουν σε νέο διαγωνισμό πλήρωσης θέσεων ειδικού ένστολου προσωπικού της δημοτικής αστυνομίας για μία πενταετία από την κοινοποίηση σε αυτούς της παραπάνω απόφασης. Κατά της απόφασης αποβολής του δεύτερου εδαφίου, οι εκπαιδευόμενοι δύνανται να ασκήσουν ένσταση ενώπιον του Υπουργού Εσωτερικών εντός αποκλειστικής προθεσμίας είκοσι (20) ημερών από την κοινοποίηση σε αυτούς της παραπάνω απόφασης. Ο Υπουργός Εσωτερικών αποφαίνεται επί της ένστασης του τρίτου εδαφίου εντός αποκλειστικής προθεσμίας εξήντα (60) ημερών, από την άπρακτη πάροδο της οποίας τεκμαίρεται η σιωπηρή απόρριψη αυτής. Η άσκηση της ως άνω ένστασης αποτελεί προϋπόθεση για την άσκηση του δικαιώματος παροχής έννομης προστασίας από τα αρμόδια δικαστήρια.
4. Για το ειδικό ένστολο προσωπικό της δημοτικής αστυνομίας που διορίζεται με τη διαδικασία του παρόντος, εφαρμόζεται η παρ. 2 του άρθρου 17 του ν. 4765/2021 (Α΄ 6), περί μη δυνατότητας συμμετοχής σε νέα διαδικασία πλήρωσης θέσεων πριν από την παρέλευση πενταετίας από την ημερομηνία διορισμού του, με εξαίρεση τη συμμετοχή σε διαδικασία πλήρωσης θέσεων κατηγορίας ανώτερης αυτής του διορισμού του. Σε περίπτωση συμμετοχής σε νέα διαδικασία πλήρωσης θέσεων δημοτικών αστυνομικών, μετά την παρέλευση της πενταετίας που προβλέπεται στο πρώτο εδάφιο, δεν επαναλαμβάνεται η εισαγωγική εκπαίδευση, εφόσον αυτή έχει προηγηθεί.
5. Αν υπάλληλος δημοτικής αστυνομίας υποβάλλει παραίτηση πριν από την παρέλευση δεκαετίας από τον διορισμό του, υποχρεούται να καταβάλει υπέρ του οικείου Ο.Τ.Α. α΄ βαθμού αποζημίωση ίση με το γινόμενο του βασικού μισθού του κατεχόμενου μισθολογικού κλιμακίου επί τους μήνες εισαγωγικής εκπαίδευσης που παρακολούθησε, καθώς και τη δαπάνη που καταβλήθηκε για την εκπαίδευσή του. Η διαδικασία αποδοχής της αίτησης παραίτησης που έχει υποβληθεί, συμπεριλαμβάνει την ενημέρωση της οικείας δημοτικής υπηρεσίας οικονομικών, τον υπολογισμό από αυτή του ύψους της αποζημίωσης και τον καταλογισμό της αποζημίωσης σε αυτόν που παραιτήθηκε, με απόφαση του οικείου προϊστάμενου οικονομικών υπηρεσιών. Το ποσό της αποζημίωσης που καταλογίζεται στον υπάλληλο που παραιτείται εισπράττεται σύμφωνα με τον Κώδικα Είσπραξης Δημοσίων Εσόδων [ν. 4978/2022 (Α΄ 190)].
6. Ο οικείος Ο.Τ.Α. α΄ βαθμού υποχρεούται να μεριμνά για την επιμόρφωση και την τακτική επανεκπαίδευση των δημοτικών αστυνομικών του σε όλη τη διάρκεια της σταδιοδρομίας τους, ανεξάρτητα από την κατηγορία, τον κλάδο και τον βαθμό τους. Η επιμόρφωση μπορεί να αφορά σε αντικείμενα της δημόσιας διοίκησης και της τοπικής αυτοδιοίκησης εν γένει ή να έχει τη μορφή εξειδίκευσης σε αντικείμενα της υπηρεσίας της δημοτικής αστυνομίας. Με απόφαση του ανώτερου ιεραρχικά προϊσταμένου της οικείας οργανικής μονάδας της δημοτικής αστυνομίας, η συμμετοχή του προσωπικού σε προγράμματα επιμόρφωσης μπορεί να ορίζεται ως υποχρεωτική. 
7. Τα έξοδα της εισαγωγικής εκπαίδευσης και της επιμόρφωσης του ειδικού ένστολου προσωπικού της δημοτικής αστυνομίας καλύπτονται από πιστώσεις του προϋπολογισμού του οικείου Ο.Τ.Α. α΄ βαθμού.
8. Η ΕΛ.ΑΣ., το Ε.Κ.Δ.Δ.Α. και οι λοιπές υπηρεσίες του δημοσίου παρέχουν το αναγκαίο προσωπικό και την υλικοτεχνική υποστήριξη για την υλοποίηση της εισαγωγικής εκπαίδευσης και επιμόρφωσης. 
9. Στο πλαίσιο επιμόρφωσής τους, οι δημοτικοί αστυνομικοί δύναται να μετέχουν σε προγράμματα επιμόρφωσης των σχολών των Ενόπλων Δυνάμεων, της ΕΛ.ΑΣ., του Λιμενικού Σώματος - Ελληνικής Ακτοφυλακής, του Πυροσβεστικού Σώματος και της Ακαδημίας Πολιτικής Προστασίας της Γενικής Γραμματείας Πολιτικής Προστασίας του Υπουργείου Κλιματικής Κρίσης και Πολιτικής Προστασίας, ανάλογα με τις ειδικότερες ανάγκες της αποστολής τους.
Άρθρο 13
Βαθμοί προσωπικού δημοτικής αστυνομίας
1. Οι βαθμοί του ειδικού ένστολου προσωπικού της δημοτικής αστυνομίας καθορίζονται ιεραρχικά, ως εξής:
α) Δημοτικός Αστυνόμος Α΄,
β) Δημοτικός Αστυνόμος Β΄,
γ) Δημοτικός Αστυνομικός Α΄,
δ) Δημοτικός Αστυνομικός Β΄, και
ε) Δημοτικός Αστυνομικός Γ΄. 
2. Για τους δημοτικούς αστυνομικούς των κατηγοριών ΠΕ και ΤΕ εισαγωγικός βαθμός είναι αυτός του Δημοτικού Αστυνομικού Β΄. Για τους δημοτικούς αστυνομικούς της κατηγορίας ΔΕ εισαγωγικός βαθμός είναι αυτός του Δημοτικού Αστυνομικού Γ΄.
Άρθρο 14
Ιεραρχία προσωπικού
1. α. Το προσωπικό της υπηρεσίας της δημοτικής αστυνομίας ακολουθεί την εξής ιεραρχία:
α. Εφόσον αυτή διαρθρώνεται σε επίπεδο Γενικής Διεύθυνσης:
αα. Προϊστάμενος Γενικής Διεύθυνσης,
αβ. Προϊστάμενος Διεύθυνσης,
αγ. Προϊστάμενος Τμήματος,
αδ. Επόπτης, 
αε. Δημοτικός Αστυνομικός.
β. Εφόσον αυτή διαρθρώνεται σε επίπεδο Διεύθυνσης:
βα. Προϊστάμενος Διεύθυνσης, 
ββ. Προϊστάμενος Τμήματος,
βγ. Επόπτης, 
βδ. Δημοτικός Αστυνομικός.
γ. Εφόσον αυτή διαρθρώνεται σε επίπεδο Αυτοτελούς Τμήματος ή Τμήματος:
γα. Προϊστάμενος Τμήματος,
γβ. Επόπτης, 
γγ. Δημοτικός Αστυνομικός.
2. Ως επόπτης ορίζεται δημοτικός αστυνομικός με πενταετή τουλάχιστον υπηρεσία με απόφαση του αρμόδιου για διορισμό οργάνου, η οποία εκδίδεται κατόπιν εισήγησης του ανώτερου ιεραρχικά προϊσταμένου της υπηρεσίας δημοτικής αστυνομίας.
Άρθρο 15
Προβάδισμα
1. Το προβάδισμα μεταξύ του ειδικού ένστολου προσωπικού της δημοτικής αστυνομίας καθορίζεται ως εξής:
α) Μεταξύ υπαλλήλων που ανήκουν σε διαφορετικές κατηγορίες, προηγούνται οι δημοτικοί αστυνομικοί ανώτερου βαθμού, με βάση την ιεραρχία των βαθμών του άρθρου 13, 
β) μεταξύ υπαλλήλων του ίδιου βαθμού, προηγούνται οι δημοτικοί αστυνομικοί της κατηγορίας ΠΕ, ακολουθούν οι δημοτικοί αστυνομικοί της κατηγορίας ΤΕ και, τέλος, οι δημοτικοί αστυνομικοί της κατηγορίας ΔΕ,
γ) μεταξύ υπαλλήλων της ίδιας κατηγορίας και βαθμού, δεν υπάρχει προβάδισμα. 
2. Αν προβλέπεται προβάδισμα βάσει κατηγορίας κατά την επιλογή προϊσταμένων δημοτικής αστυνομίας σε οργανικές διατάξεις δήμων που υφίστανται κατά την έναρξη ισχύος του παρόντος, αυτό παύει να ισχύει από την έναρξη ισχύος του.
Άρθρο 16
Βαθμολογική εξέλιξη
1. Οι δημοτικοί αστυνομικοί κατηγορίας ΔΕ προάγονται μέχρι και τον βαθμό του Δημοτικού Αστυνομικού Α΄. Οι δημοτικοί αστυνομικοί κατηγορίας ΠΕ και ΤΕ προάγονται μέχρι και τον βαθμό του Δημοτικού Αστυνόμου Α΄. 
2. Για την προαγωγή από βαθμό σε βαθμό απαιτείται:
α) Για την κατηγορία ΔΕ:
αα) Από τον βαθμό του Δημοτικού Αστυνομικού Γ΄ στον βαθμό Δημοτικού Αστυνομικού Β΄ δεκαετής υπηρεσία στον βαθμό Δημοτικού Αστυνομικού Γ΄ και 
αβ) από τον βαθμό Δημοτικού Αστυνομικού Β΄ στον βαθμό Δημοτικού Αστυνομικού Α΄ δεκαετής υπηρεσία στον βαθμό Δημοτικού Αστυνομικού Β΄. 
β) Για την κατηγορία TE:
βα) Από τον βαθμό Δημοτικού Αστυνομικού Β΄ στον βαθμό Δημοτικού Αστυνομικού Α΄ οκταετής υπηρεσία στον βαθμό Δημοτικού Αστυνομικού Β΄,
ββ) από τον βαθμό Δημοτικού Αστυνομικού Α΄ στον βαθμό Δημοτικού Αστυνόμου Β΄ οκταετής υπηρεσία στον βαθμό Δημοτικού Αστυνομικού Α΄ και
βγ) από τον βαθμό Δημοτικού Αστυνόμου Β΄ στον βαθμό Δημοτικού Αστυνόμου Α΄ οκταετής υπηρεσία στον βαθμό Δημοτικού Αστυνόμου Β΄.
γ) Για την κατηγορία ΠΕ:
γα) Από τον βαθμό Δημοτικού Αστυνομικού Β΄ στον βαθμό Δημοτικού Αστυνομικού Α΄ οκταετής υπηρεσία στον βαθμό Δημοτικού Αστυνομικού Β΄,
γβ) από τον βαθμό Δημοτικού Αστυνομικού Α΄ στον βαθμό Δημοτικού Αστυνόμου Β΄ οκταετής υπηρεσία στον βαθμό Δημοτικού Αστυνομικού Α΄ και
γγ) από τον βαθμό Δημοτικού Αστυνόμου Β΄ στον βαθμό Δημοτικού Αστυνόμου Α΄ επταετής υπηρεσία στον βαθμό Δημοτικού Αστυνόμου Β΄.
Η υπηρεσία των περ. α), β) και γ) πρέπει να έχει διανυθεί σε θέση δημοτικού αστυνομικού, άλλως δεν προσμετράται για τη βαθμολογική εξέλιξη του υπαλλήλου.
3. Για τους δημοτικούς αστυνομικούς κατηγορίας ΠΕ ή TE, κατόχους μεταπτυχιακού διπλώματος σπουδών διάρκειας ενός (1) τουλάχιστον έτους, ο χρόνος που απαιτείται για τη βαθμολογική εξέλιξη μειώνεται άπαξ κατά δύο (2) έτη συνολικά. Για τους κατόχους διδακτορικού διπλώματος ο χρόνος που απαιτείται για τη βαθμολογική εξέλιξη μειώνεται άπαξ κατά τέσσερα (4) έτη συνολικά. Αν ο δημοτικός αστυνομικός κατέχει μεταπτυχιακό τίτλο και διδακτορικό δίπλωμα, η κατά τα ανωτέρω μείωση του χρόνου αφορά μόνο στο διδακτορικό δίπλωμα. 
Για τους κατόχους του πιστοποιητικού του έκτου εδαφίου της παρ. 4 του άρθρου 85 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143), περί παρακολούθησης ειδικού πιστοποιητικού διοικητικής επάρκειας, ο χρόνος που απαιτείται για τη βαθμολογική εξέλιξη μειώνεται συνολικά κατά ένα (1) έτος. 
Για τους δημοτικούς αστυνομικούς κατηγορίας ΔΕ, κατόχους πτυχίου ή διπλώματος επαγγελματικής ειδικότητας, εκπαίδευσης και κατάρτισης, επιπέδου 5 που χορηγείται στους αποφοίτους του «Μεταλυκειακού έτους Τάξης Μαθητείας» ή στους αποφοίτους Ινστιτούτων Επαγγελματικής Κατάρτισης (Ι.Ε.Κ.), ύστερα από πιστοποίηση από τον Εθνικό Οργανισμό Πιστοποίησης Προσόντων και Επαγγελματικού Προσανατολισμού (Ε.Ο.Π.Π.Ε.Π.), ο χρόνος που απαιτείται για τη βαθμολογική εξέλιξη μειώνεται άπαξ κατά δύο (2) έτη συνολικά.
Άρθρο 17
Επετηρίδα
1. Για το ειδικό ένστολο προσωπικό της δημοτικής αστυνομίας τηρείται επετηρίδα. Η επετηρίδα συντάσσεται τον Ιανουάριο κάθε έτους από την αρμόδια υπηρεσία προσωπικού και σε αυτή καταγράφονται όλοι οι δημοτικοί αστυνομικοί του οικείου δήμου κατά κατηγορία, βαθμό και κλάδο με βάση το προβάδισμα του άρθρου 15. Η επετηρίδα συντάσσεται με βάση τα στοιχεία της 31ης Δεκεμβρίου του προηγούμενου έτους και περιλαμβάνει και στοιχεία δηλωτικά της ηλικίας, της συνολικής υπηρεσίας, του μισθολογικού κλιμακίου και των τίτλων σπουδών.
2. Η επετηρίδα κοινοποιείται υποχρεωτικά στους δημοτικούς αστυνομικούς κατά το πρώτο δεκαήμερο του Φεβρουαρίου κάθε έτους. Διόρθωση των στοιχείων που αναγράφονται σε αυτή γίνεται από την υπηρεσία, ύστερα από αίτηση του δημοτικού αστυνομικού, η οποία υποβάλλεται εντός προθεσμίας δέκα (10) εργάσιμων ημερών από την κοινοποίηση. Αν η υπηρεσία απορρίψει την αίτηση ή δεν απαντήσει μέσα σε δέκα (10) ημέρες από την υποβολή της, επιτρέπεται η υποβολή αίτησης διόρθωσης στο υπηρεσιακό συμβούλιο του άρθρου 5 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143) μέσα σε δέκα (10) ημέρες από την πάροδο της παραπάνω δεκαήμερης προθεσμίας ή από την κοινοποίηση της απορριπτικής απόφασης της υπηρεσίας, αν αυτή γίνει νωρίτερα. Το υπηρεσιακό συμβούλιο αποφασίζει μέσα σε έναν (1) μήνα από την υποβολή της αίτησης διόρθωσης.
Άρθρο 18
Διαδικασία βαθμολογικών προαγωγών
1. Οι βαθμολογικές προαγωγές του ειδικού ένστολου προσωπικού της δημοτικής αστυνομίας διενεργούνται ύστερα από απόφαση του υπηρεσιακού συμβουλίου του οικείου δήμου. Οι δημοτικοί αστυνομικοί προάγονται στον αμέσως επόμενο βαθμό, εφόσον έχουν συμπληρώσει τον απαιτούμενο χρόνο στον βαθμό που κατέχουν, σύμφωνα με το άρθρο 16 και έχουν παρακολουθήσει επιτυχώς ειδικό πρόγραμμα επιμόρφωσης του Ε.Κ.Δ.Δ.Α..
2. Για τον σχηματισμό της κρίσης του, το οικείο υπηρεσιακό συμβούλιο λαμβάνει υπόψη όλα τα στοιχεία του προσωπικού μητρώου του δημοτικού αστυνομικού, καθώς και εκθέσεις αξιολόγησης της τελευταίας πενταετίας, προκειμένου να διαπιστώσει την επάρκεια των δεξιοτήτων του. Η αξιολόγηση υπαλλήλων ως υψηλής απόδοσης και δυνατοτήτων κατά το άρθρο 13 του ν. 4940/2022 (Α΄ 112) αποτελεί κρίσιμο στοιχείο για σχηματισμό θετικής κρίσης.
3. Το υπηρεσιακό συμβούλιο του οικείου δήμου, τον Απρίλιο κάθε έτους, καταρτίζει, με βάση την επετηρίδα του άρθρου 17, πίνακα προακτέων με αλφαβητική σειρά κατά βαθμό και κλάδο, καθώς και πίνακες μη προακτέων.
Για την εγγραφή στους πίνακες αυτούς, κρίνονται οι δημοτικοί αστυνομικοί που συμπληρώνουν έως τις 30 Απριλίου του επόμενου έτους τον απαιτούμενο για την προαγωγή χρόνο υπηρεσίας. Η ισχύς των πινάκων αρχίζει την 1η Μαΐου του έτους κατάρτισής τους, ανεξάρτητα από την ημερομηνία οριστικοποίησής τους, σύμφωνα με το άρθρο 92 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143), περί ελέγχου νομιμότητας και ισχύος πινάκων προακτέων.
4. Κατά τα λοιπά, εφαρμόζονται οι παρ. 3 έως 5 του άρθρου 86, καθώς και τα άρθρα 91, 92, 94, 95, 96 και 97 του ν. 3584/2007.
Άρθρο 19
Ειδικές περιπτώσεις εγγραφής 
σε πίνακες προακτέων
Υπάλληλοι οι οποίοι μετατάσσονται ή εντάσσονται στη δημοτική αστυνομία, σύμφωνα με τα άρθρα 20, 31, 32 και 33, καθώς και σύμφωνα με κάθε άλλη ειδική διάταξη, μετά την κύρωση των πινάκων προακτέων, κρίνονται από το υπηρεσιακό συμβούλιο και εγγράφονται στους οικείους πίνακες προακτέων κατά το άρθρο 18. 
Άρθρο 20
Βαθμολογική ένταξη
1. Οι υπάλληλοι, που έχουν πριν από τον διορισμό τους χρόνο πραγματικής υπηρεσίας σε υπηρεσία δημοτικής αστυνομίας, εντάσσονται μετά τη μονιμοποίησή τους μέχρι και τον αμέσως προηγούμενο του καταληκτικού βαθμό, με συνυπολογισμό πλεονάζοντος χρόνου στον βαθμό αυτό, ύστερα από ουσιαστική κρίση του υπηρεσιακού συμβουλίου. Η ένταξη ανατρέχει στον χρόνο κρίσης του οικείου υπηρεσιακού συμβουλίου. 
2. Για την κατά τα ανωτέρω ένταξη λαμβάνεται υπόψη μόνο η προϋπηρεσία που έχει διανυθεί πριν από τον διορισμό στην κατηγορία, στην οποία ανήκει ο υπάλληλος κατά τον χρόνο της ένταξης.
Άρθρο 21
Προϊστάμενοι οργανικών μονάδων
1. Ως προϊστάμενοι οργανικών μονάδων δημοτικής αστυνομίας επιλέγονται δημοτικοί αστυνομικοί κλάδων ΠΕ, ΤΕ και ΔΕ Δημοτικής Αστυνομίας κατά το προβάδισμα του άρθρου 15.
2. Ως προϊστάμενοι γενικής διεύθυνσης δημοτικής αστυνομίας επιλέγονται δημοτικοί αστυνομικοί κλάδου ΠΕ ή ΤΕ Δημοτικής Αστυνομίας, οι οποίοι έχουν δεκαπενταετή τουλάχιστον υπηρεσία ως υπάλληλοι δημοτικής αστυνομίας, εφόσον κατέχουν τον βαθμό Δημοτικού Αστυνόμου Β΄ ή ανώτερο και
α) έχουν ασκήσει για ένα (1) τουλάχιστον έτος καθήκοντα προϊσταμένου γενικής διεύθυνσης δημοτικής αστυνομίας ή
β) έχουν ασκήσει καθήκοντα προϊσταμένου διεύθυνσης δημοτικής αστυνομίας για τρία (3) τουλάχιστον έτη ή
γ) έχουν ασκήσει καθήκοντα προϊσταμένου δημοτικής αστυνομίας για πέντε (5) τουλάχιστον έτη, εκ των οποίων δύο (2) έτη ως προϊστάμενοι διεύθυνσης δημοτικής αστυνομίας ή
δ) είναι κάτοχοι αναγνωρισμένου διδακτορικού διπλώματος ή αναγνωρισμένου μεταπτυχιακού τίτλου σπουδών και έχουν ασκήσει καθήκοντα προϊσταμένου τμήματος δημοτικής αστυνομίας για πέντε (5) τουλάχιστον έτη. 
3. Ως προϊστάμενοι διεύθυνσης δημοτικής αστυνομίας επιλέγονται δημοτικοί αστυνομικοί κλάδου ΠΕ ή ΤΕ Δημοτικής Αστυνομίας, οι οποίοι έχουν οκταετή τουλάχιστον υπηρεσία ως υπάλληλοι δημοτικής αστυνομίας, εφόσον κατέχουν τον βαθμό Δημοτικού Αστυνομικού Α΄ ή ανώτερο και
α) έχουν ασκήσει για ένα (1) τουλάχιστον έτος καθήκοντα προϊσταμένου διεύθυνσης δημοτικής αστυνομίας ή
β) έχουν ασκήσει καθήκοντα προϊσταμένου τμήματος δημοτικής αστυνομίας για τρία (3) τουλάχιστον έτη ή
γ) είναι κάτοχοι αναγνωρισμένου διδακτορικού διπλώματος ή αναγνωρισμένου μεταπτυχιακού τίτλου σπουδών και έχουν ασκήσει καθήκοντα προϊσταμένου τμήματος δημοτικής αστυνομίας για ένα (1) τουλάχιστον έτος.
4. Ως προϊστάμενοι τμήματος ή αυτοτελούς τμήματος δημοτικής αστυνομίας επιλέγονται δημοτικοί αστυνομικοί κλάδου ΠΕ ή ΤΕ ή ΔΕ Δημοτικής Αστυνομίας, εφόσον κατέχουν τον βαθμό Δημοτικού Αστυνομικού Β΄ ή ανώτερο και:
α) έχουν ασκήσει για ένα (1) τουλάχιστον έτος καθήκοντα προϊσταμένου τμήματος δημοτικής αστυνομίας ή
β) έχουν ασκήσει για δύο (2) τουλάχιστον έτη καθήκοντα επόπτη δημοτικής αστυνομίας ή
γ) έχουν πέντε (5) τουλάχιστον έτη πραγματικής δημόσιας υπηρεσίας σε θέση δημοτικού αστυνομικού. 
5. α) Δεν επιτρέπεται να είναι υποψήφιος για επιλογή σε θέση προϊσταμένου οποιουδήποτε επιπέδου δημοτικός αστυνομικός που αποχωρεί αυτοδικαίως από την υπηρεσία εντός ενός (1) έτους από την ημερομηνία λήξης της προθεσμίας υποβολής των υποψηφιοτήτων.
β) Δεν επιτρέπεται να είναι υποψήφιος για επιλογή σε θέση προϊσταμένου ή να τοποθετηθεί προϊστάμενος, δημοτικός αστυνομικός ο οποίος διανύει δοκιμαστική υπηρεσία ή τελεί σε διαθεσιμότητα ή αργία ή έχει παραπεμφθεί με τελεσίδικο βούλευμα ή με απευθείας κλήση για κακούργημα ή με τελεσίδικο βούλευμα για πλημμέλημα της παρ. 1 του άρθρου 11 ή του έχει επιβληθεί τελεσίδικα οποιαδήποτε πειθαρχική ποινή ανώτερη του προστίμου ύψους ίσου με τις αποδοχές τεσσάρων (4) μηνών για οποιοδήποτε πειθαρχικό παράπτωμα μέχρι τη διαγραφή της ποινής.
6. Οι προϋποθέσεις και τα προσόντα επιλογής πρέπει να συντρέχουν κατά την ημερομηνία λήξης της προθεσμίας υποβολής αιτήσεων υποψηφιότητας. 
7. Όπου στο παρόν αναφέρεται ως προϋπόθεση η άσκηση καθηκόντων προϊσταμένου τμήματος, νοείται και η άσκηση καθηκόντων Τμηματάρχη Α΄ ή προϊσταμένου αυτοτελούς τμήματος.
Άρθρο 22
Κριτήρια επιλογής προϊσταμένων 
1. Για την επιλογή προϊσταμένων οργανικών μονάδων της δημοτικής αστυνομίας λαμβάνονται υπόψη τρεις (3) ομάδες κριτηρίων:
α) Μοριοδότηση βάσει τυπικών εκπαιδευτικών προσόντων και προσόντων επαγγελματικής κατάρτισης,
β) μοριοδότηση βάσει πραγματικής υπηρεσίας στο Δημόσιο και άσκησης καθηκόντων ευθύνης σε οργανικές μονάδες της δημοτικής αστυνομίας,
γ) μοριοδότηση βάσει συνέντευξης. 
2. Για την τελική μοριοδότηση ο συνολικός αριθμός των μορίων κάθε κατηγορίας πολλαπλασιάζεται με τον εξής συντελεστή ανά θέση ευθύνης:
α) Για τη θέση προϊσταμένου τμήματος με συντελεστή βαρύτητας: 
αα) είκοσι τοις εκατό (20%) για την ομάδα κριτηρίων (α),
αβ) πενήντα τοις εκατό (50%) για την ομάδα κριτηρίων (β) και
αγ) τριάντα τοις εκατό (30%) για την ομάδα κριτηρίων (γ),
β) για τη θέση προϊσταμένου διεύθυνσης με συντελεστή βαρύτητας:
βα) είκοσι τοις εκατό (20%) για την ομάδα κριτηρίων (α),
ββ) σαράντα τοις εκατό (40%) για την ομάδα κριτηρίων (β) και
βγ) σαράντα τοις εκατό (40%) για την ομάδα κριτηρίων (γ),
γ) για τη θέση προϊσταμένου γενικής διεύθυνσης με συντελεστή βαρύτητας:
γα) είκοσι τοις εκατό (20%) για την ομάδα κριτηρίων (α),
γβ) τριάντα τοις εκατό (30%) για την ομάδα κριτηρίων (β) και
γγ) πενήντα τοις εκατό (50%) για την ομάδα κριτηρίων (γ).
3. Τα ως άνω κριτήρια αξιολογούνται ως ακολούθως:
α) Τα τυπικά εκπαιδευτικά προσόντα μοριοδοτούνται ως εξής:
αα) Ο βασικός τίτλος σπουδών τριτοβάθμιας εκπαίδευσης του υποψηφίου με ογδόντα (80) μόρια,
αβ) αυτοτελής μεταπτυχιακός τίτλος σπουδών, ετήσιας τουλάχιστον διάρκειας, με εκατόν πενήντα (150) μόρια. Σε κάθε περίπτωση, για την ως άνω μοριοδότηση ο μεταπτυχιακός τίτλος σπουδών πρέπει να έχει αποκτηθεί μετά τη λήψη του βασικού τίτλου σπουδών. Μεταπτυχιακός τίτλος που ενσωματώνεται στον βασικό τίτλο σπουδών κατά την έννοια του άρθρου 78 του ν. 4957/2022 (Α΄ 141), μοριοδοτείται με εκατό (100) μόρια. Μεταπτυχιακοί τίτλοι σπουδών επιπλέον του ενός δεν λαμβάνονται υπόψη και δεν μοριοδοτούνται,
αγ) η επιτυχής αποφοίτηση από τις Σχολές Εκπαίδευσης της δημοτικής αστυνομίας ή η επιτυχής παρακολούθηση προγράμματος εισαγωγικής εκπαίδευσης του άρθρου 12, με πενήντα (50) μόρια,
αδ) η παρακολούθηση του ειδικού προγράμματος εκπαίδευσης του Ε.Κ.Δ.Δ.Α. της παρ. 4 του άρθρου 16 του ν. 3731/2008 (Α΄ 263), με είκοσι πέντε (25) μόρια,
αε) η πιστοποιημένη επιμόρφωση που έχει παρασχεθεί σύμφωνα με την υπό στοιχεία ΔΙΠΑΑΔ/ΕΚΔΔΑ/Φ.4/οικ.9403/24.4.2020 (Β΄ 1657) απόφαση του Υπουργού Εσωτερικών, καθώς και η επιμόρφωση που παρέχεται από τις σχολές, τα εθνικά κέντρα επιμόρφωσης δημόσιων υπαλλήλων των άλλων κρατών μελών της Ευρωπαϊκής Ένωσης και από το Ευρωπαϊκό Ινστιτούτο Δημόσιας Διοίκησης μοριοδοτείται με πέντε (5) μόρια ανά σεμινάριο επιμόρφωσης, με ανώτατο όριο τα είκοσι (20) μόρια. Για τη βαθμολογία του κριτηρίου της πιστοποιημένης επιμόρφωσης, λαμβάνεται υπόψη η επιμόρφωση κατά την τελευταία δεκαετία,
αστ) η πιστοποιημένη γλωσσομάθεια μοριοδοτείται με ανώτατο όριο τα εξήντα (60) μόρια ως εξής:
i) Η άριστη γνώση κάθε ξένης γλώσσας με τριάντα (30) μόρια,
ii) η πολύ καλή γνώση με είκοσι (20) μόρια, 
iii) η καλή γνώση με δέκα (10) μόρια,
αζ) η κατοχή από υποψήφιο δευτεροβάθμιας εκπαίδευσης του πιστοποιητικού διοικητικής επάρκειας του έκτου εδαφίου της παρ. 4 του άρθρου 85 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143) μοριοδοτείται με τριάντα (30) μόρια.
Τα προσόντα των υποπερ. αα), αβ) και αστ) της περ. α) αποδεικνύονται σύμφωνα με το ισχύον προσοντολόγιο σε συνδυασμό με την υπ’ αρ. 94/20.6.2022 απόφαση του Ανώτατου Συμβουλίου Επιλογής Προσωπικού (Β΄ 3614) περί καθορισμού των παγίων μερών του περιεχομένου των προκηρύξεων επιλογής προσωπικού με βάση προκαθορισμένα και αντικειμενικά κριτήρια.
Το σύνολο των μορίων που μπορεί να λάβει ένας υποψήφιος από τα τυπικά εκπαιδευτικά προσόντα δεν μπορεί να υπερβαίνει τα πεντακόσια (500) μόρια.
β) Ο χρόνος πραγματικής υπηρεσίας στο Δημόσιο, συμπεριλαμβανομένων των Ο.Τ.Α. α΄ και β΄ βαθμού, και η άσκηση καθηκόντων ευθύνης σε οργανικές μονάδες της δημοτικής αστυνομίας μοριοδοτούνται και υπολογίζονται ως εξής:
βα) Εβδομήντα πέντε εκατοστά (0,75) του ενός μορίου για κάθε μήνα πραγματικής δημόσιας υπηρεσίας στο Δημόσιο, συμπεριλαμβανομένων των Ο.Τ.Α. α΄ και β΄ βαθμού, εκτός του χρόνου που έχει διανυθεί σε θέση δημοτικού αστυνομικού, με ανώτατο όριο τους εκατόν είκοσι (120) μήνες, δηλαδή δέκα (10) έτη,
ββ) ένα και μισό (1,5) μόριο για κάθε μήνα πραγματικής δημόσιας υπηρεσίας σε θέση δημοτικού αστυνομικού, εκτός του χρόνου που έχει διανυθεί σε θέση ευθύνης σε οργανικές μονάδες δημοτικής αστυνομίας, με ανώτατο όριο τους τριακόσιους ενενήντα έξι (396) μήνες, δηλαδή τριάντα τρία (33) έτη και
βγ) τρία (3) μόρια για κάθε πλήρη μήνα άσκησης καθηκόντων ευθύνης επιπέδου τμήματος σε οργανική μονάδα δημοτικής αστυνομίας, τέσσερα (4) μόρια για κάθε πλήρη μήνα άσκησης καθηκόντων ευθύνης επιπέδου διεύθυνσης σε οργανική μονάδα δημοτικής αστυνομίας και πέντε και μισό (5,5) μόρια για κάθε πλήρη μήνα άσκησης καθηκόντων ευθύνης επιπέδου γενικής διεύθυνσης σε οργανική μονάδα δημοτικής αστυνομίας. Για κάθε πλήρη μήνα άσκησης καθηκόντων επόπτη δημοτικής αστυνομίας, δύο (2) μόρια. Η άσκηση καθηκόντων ευθύνης σε οργανικές μονάδες, άλλες αυτών της δημοτικής αστυνομίας, δεν μοριοδοτείται,
βδ) χρόνος υπηρεσίας ή απασχόλησης μεγαλύτερος του δεκαπενθημέρου, εφόσον είναι συνεχής, λογίζεται ως πλήρης μήνας. Η μοριοδότηση του χρόνου άσκησης καθηκόντων ευθύνης σε οργανικές μονάδες δημοτικής αστυνομίας δεν μπορεί να υπερβαίνει συνολικά τους εκατόν είκοσι (120) μήνες, δηλαδή τα δέκα (10) έτη συνολικά. Αν στο πρόσωπο του υποψηφίου συντρέχουν όλες οι προϋποθέσεις της υποπερ. βγ), λαμβάνονται καταρχάς υπόψη τα μόρια άσκησης καθηκόντων ευθύνης επιπέδου γενικής διεύθυνσης, ακολούθως τα μόρια άσκησης καθηκόντων ευθύνης επιπέδου διεύθυνσης, ακολούθως τα μόρια άσκησης καθηκόντων ευθύνης επιπέδου τμήματος και, τέλος, τα μόρια άσκησης καθηκόντων επόπτη, μέχρι τη συμπλήρωση του ανώτατου αριθμού μηνών. Για την ως άνω μοριοδότηση της υπηρεσίας σε θέση ευθύνης, πρέπει το ήμισυ τουλάχιστον του συνόλου της θητείας του υποψήφιου προϊσταμένου να έχει διανυθεί κατόπιν διαδικασιών επιλογής ή τοποθέτησης ή ορισμού στην περίπτωση του επόπτη. Σε αντίθετη περίπτωση, η υπηρεσία σε θέση ευθύνης που δεν έχει διανυθεί κατόπιν διαδικασιών επιλογής ή τοποθέτησης ή ορισμού στην περίπτωση του επόπτη πολλαπλασιάζεται με συντελεστή ογδόντα πέντε εκατοστά (0,85) για κάθε πλήρη μήνα άσκησης καθηκόντων ευθύνης οποιουδήποτε επιπέδου,
βε) υποψήφιος που έχει ασκήσει καθήκοντα ευθύνης οποιουδήποτε επιπέδου πάνω από εκατόν είκοσι (120) μήνες, δηλαδή πάνω από δέκα (10) έτη συνολικά, για το χρονικό διάστημα που υπερβαίνει τους εκατόν είκοσι (120) μήνες μοριοδοτείται με ενάμισι (1,5) μόριο για κάθε μήνα πραγματικής άσκησης των ανωτέρω καθηκόντων,
βστ) το σύνολο των μηνών για τους οποίους δύναται να μοριοδοτηθεί ο υπάλληλος σύμφωνα με τις υποπερ. ββ) και βγ), δεν δύναται να υπερβαίνει το ανώτατο όριο των τριάντα τριών (33) ετών, ήτοι των τριακοσίων ενενήντα έξι (396) μηνών συνολικά. Το σύνολο των μορίων που μπορεί να λάβει ένας υποψήφιος από τον χρόνο πραγματικής υπηρεσίας στο Δημόσιο, συμπεριλαμβανομένων των Ο.Τ.Α. α΄ και β΄ βαθμού, και την άσκηση καθηκόντων ευθύνης σε οργανικές μονάδες της δημοτικής αστυνομίας δεν μπορεί να υπερβαίνει τα χίλια (1.000) μόρια.
γ) Δομημένη συνέντευξη: Η δομημένη συνέντευξη διενεργείται από τα αρμόδια συμβούλια του άρθρου 23. Σκοπός της δομημένης συνέντευξης είναι το αρμόδιο συμβούλιο να διαμορφώσει γνώμη για την προσωπικότητα, την ικανότητα και την καταλληλότητα του υποψηφίου για την άσκηση των καθηκόντων της θέσης ευθύνης, για την οποία κρίνεται. Κατά το στάδιο αυτό λαμβάνονται υπόψη τα στοιχεία του προσωπικού μητρώου του υπαλλήλου, η αίτηση υποψηφιότητας και το βιογραφικό του σημείωμα, σύμφωνα με την περ. δ΄ της παρ. 5 του άρθρου 23. Η δομημένη συνέντευξη περιλαμβάνει δύο (2) θεματικές ενότητες ως εξής: γα) δομημένη συζήτηση επί θεμάτων σχετικών με το αντικείμενο της δημοτικής αστυνομίας και τις αρμοδιότητες των οργανικών μονάδων που σχετίζονται με τη θέση που έχει προκηρυχθεί, σε συνάρτηση με τις δεξιότητες και τα προσόντα του υποψηφίου, όπως προκύπτουν από το βιογραφικό του και τα στοιχεία του προσωπικού του μητρώου, γβ) ανάπτυξη ενός υποθετικού σεναρίου γενικού διοικητικού ενδιαφέροντος, που έχει ως σκοπό να αξιολογήσει τις διοικητικές ικανότητες του υποψηφίου να προγραμματίζει, να συντονίζει και να αναλαμβάνει πρωτοβουλίες, καθώς και να λαμβάνει αποτελεσματικές αποφάσεις και να διαχειρίζεται κρίσεις.
Για τη μοριοδότηση λαμβάνονται υπόψη, επίσης, οι επικοινωνιακές δεξιότητες, η ικανότητα διαχείρισης χρόνου, τα χαρακτηριστικά ηγεσίας, ιδίως υπό συνθήκες πίεσης, η ικανότητα συντονισμού ομάδων εργασίας και η δημιουργικότητα του υποψηφίου.
Κάθε σκέλος της συνέντευξης μοριοδοτείται κατ’ ανώτατο όριο με πεντακόσια (500) μόρια. Το σύνολο των μορίων που μπορεί να λάβει ένας υποψήφιος από κάθε μέλος δεν μπορεί να υπερβαίνει τα χίλια (1.000) μόρια.
Η τελική μοριοδότηση της συνέντευξης κάθε υποψηφίου προκύπτει από τον μέσο όρο των βαθμών των μελών του αρμόδιου συμβουλίου. Αν υποψήφιος λαμβάνει τελική μοριοδότηση στη συνέντευξη μικρότερη του πεντακόσια (500) κατά τα ως άνω οριζόμενα, αποκλείεται από την περαιτέρω διαδικασία, ανεξαρτήτως του συνολικού αριθμού μορίων που συγκεντρώνει σύμφωνα με την παρ. 4, και δεν συμπεριλαμβάνεται στον οικείο πίνακα κατάταξης που καταρτίζεται σύμφωνα με όσα ορίζονται στο άρθρο 23. 
Το περιεχόμενο της συνέντευξης με τα κρίσιμα και ουσιαστικά σημεία της αναφέρεται συνοπτικά στο πρακτικό του συμβουλίου, το οποίο είναι στη διάθεση όλων των υποψηφίων, και η μοριοδότηση για τον υποψήφιο αιτιολογείται συνοπτικά από κάθε μέλος ως προς κάθε ένα από τα δύο σκέλη της συνέντευξης, περιλαμβανομένου του αποκλεισμού του υποψηφίου. 
Το Ε.Κ.Δ.Δ.Α. υποστηρίζει επιστημονικά τη διαδικασία των δομημένων συνεντεύξεων, παρέχοντας την απαιτούμενη τεχνογνωσία στα μέλη των Συμβουλίων που διεξάγουν τις συνεντεύξεις. 
Για όσα θέματα δεν ρυθμίζονται με την παρούσα ως προς τη διεξαγωγή των δομημένων συνεντεύξεων, εφαρμόζεται η υπό στοιχεία ΔΙΔΑΔ/Φ.35.46/2267/οικ.32096/ 16.12.2016 κοινή απόφαση των Υπουργών Εσωτερικών και Διοικητικής Ανασυγκρότησης (Β΄ 4123).
4. Το συνολικό αποτέλεσμα της μοριοδότησης κάθε ομάδας κριτηρίων ανά υποψήφιο πολλαπλασιάζεται με τον αντίστοιχο συντελεστή βαρύτητας και εξάγεται το συνολικό άθροισμα. Η συνολική βαθμολογία των κριτηρίων εξάγεται με προσέγγιση δύο (2) δεκαδικών ψηφίων.
5. Για την εφαρμογή των άρθρων 21 και 22 λαμβάνεται υπόψη αποκλειστικά η εν τοις πράγμασι άσκηση καθηκόντων ευθύνης επιπέδου γενικής διεύθυνσης, διεύθυνσης ή τμήματος, αντίστοιχα, που έχει διανυθεί σε οργανικές μονάδες δημοτικής αστυνομίας, συμπεριλαμβανομένης της άσκησης καθηκόντων επόπτη, η οποία ειδικά αποδεικνύεται με σχετική βεβαίωση της αρμόδιας υπηρεσίας.
6. Με απόφαση των συμβουλίων επιλογής του άρθρου 23 επιτρέπεται, ειδικά για οργανικές μονάδες δημοτικής αστυνομίας των οποίων το αντικείμενο των αρμοδιοτήτων ταυτίζεται ή είναι παρεμφερές, η διεξαγωγή της δομημένης συνέντευξης να αφορά στο σύνολο των οργανικών τους μονάδων, οι οποίες αποτελούν, για τους σκοπούς της παρούσας, μία ενιαία προκηρυσσόμενη θέση. Στην περίπτωση αυτή, οι υποψήφιοι που περιλαμβάνονται στους επτά (7) πρώτους στη σειρά κατάταξης για περισσότερες από μία (1) από τις θέσεις ευθύνης του πρώτου εδαφίου καλούνται σε συνέντευξη μία φορά από το οικείο συμβούλιο και με τη βαθμολογία αυτή κατατάσσονται στο σύνολο των τελικών πινάκων κατάταξης.
Άρθρο 23
Διαδικασία επιλογής προϊσταμένων 
οργανικών μονάδων
1. Η επιλογή προϊσταμένων γενικών διευθύνσεων διενεργείται από το Ειδικό Υπηρεσιακό Συμβούλιο του άρθρου 4 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143).
2. Η επιλογή προϊσταμένων διευθύνσεων διενεργείται από το Συμβούλιο Επιλογής Προϊσταμένων Διευθύνσεων Δημοτικής Αστυνομίας (Σ.Ε.Π.Δ.Δ.Α.). Το Σ.Ε.Π.Δ.Δ.Α. συστήνεται στο Υπουργείο Εσωτερικών, συγκροτείται με απόφαση του Υπουργού Εσωτερικών, είναι πενταμελές και αποτελείται από:
α) ένα (1) μέλος του Α.Σ.Ε.Π., ως Πρόεδρο, με τον αναπληρωτή του, που υποδεικνύονται από τον Πρόεδρο του Α.Σ.Ε.Π.,
β) ένα (1) μέλος του Επιστημονικού - Εκπαιδευτικού Συμβουλίου ή Προϊστάμενο Διεύθυνσης Εκπαιδευτικής Μονάδας του Ε.Κ.Δ.Δ.Α., με τον αναπληρωτή του, που υποδεικνύονται από τον Πρόεδρό του,
γ) τον Προϊστάμενο της Γενικής Διεύθυνσης Αποκέντρωσης και Τοπικής Αυτοδιοίκησης του Υπουργείου Εσωτερικών, με αναπληρωτή του Προϊστάμενο άλλης Γενικής Διεύθυνσης του ίδιου Υπουργείου, 
δ) τον Προϊστάμενο της Διεύθυνσης Προσωπικού Τοπικής Αυτοδιοίκησης του Υπουργείου Εσωτερικών, με αναπληρωτή του τον Προϊστάμενο της Διεύθυνσης Οργάνωσης και Λειτουργίας Τοπικής Αυτοδιοίκησης του ίδιου Υπουργείου και
ε) έναν (1) ανώτερο αξιωματικό της ΕΛ.ΑΣ., που υποδεικνύεται από τον Αρχηγό της ΕΛ.ΑΣ., με τον νόμιμο αναπληρωτή του. 
Ως Γραμματέας του Σ.Ε.Π.Δ.Δ.Α. και ως ο νόμιμος αναπληρωτής του ορίζονται υπάλληλοι κατηγορίας ΠΕ με Α΄ βαθμό, της Διεύθυνσης Προσωπικού Τοπικής Αυτοδιοίκησης του Υπουργείου Εσωτερικών.
Με απόφαση του Υπουργού Εσωτερικών ορίζονται τα μέλη και οι γραμματείς του Σ.Ε.Π.Δ.Δ.Α.. Η θητεία των μελών του Σ.Ε.Π.Δ.Δ.Α. είναι τριετής.
3. Η επιλογή προϊσταμένων τμήματος ή αυτοτελούς τμήματος διενεργείται από τα υπηρεσιακά συμβούλια του άρθρου 5 του ν. 3584/2007, χωρίς τη συμμετοχή των δύο (2) αιρετών εκπροσώπων των υπαλλήλων.
4. α) Για την πλήρωση θέσεων προϊσταμένων γενικών διευθύνσεων εκδίδεται προκήρυξη από τον οικείο δήμαρχο, με την οποία καθορίζονται οι όροι και οι προϋποθέσεις συμμετοχής στη διαδικασία της επιλογής, σύμφωνα με τα άρθρα 21 και 22.
β) Η προκήρυξη εκδίδεται πέντε (5) μήνες πριν από τη λήξη της θητείας των υπηρετούντων Προϊσταμένων Γενικών Διευθύνσεων και αναρτάται στις ιστοσελίδες του οικείου Ο.Τ.Α. α΄ βαθμού και του Α.Σ.Ε.Π..
γ) Δικαίωμα υποβολής αίτησης έχουν όλοι οι δημοτικοί αστυνομικοί των Ο.Τ.Α. α΄ βαθμού, εφόσον πληρούν τους όρους και τις προϋποθέσεις της προκήρυξης. 
δ) Η αίτηση υποψηφιότητας συνοδεύεται από αναλυτικό βιογραφικό σημείωμα που συντάσσεται με ευθύνη του υποψηφίου και επέχει θέση υπεύθυνης δήλωσης. Η προθεσμία υποβολής των αιτήσεων ορίζεται σε δεκαπέντε (15) ημέρες και αρχίζει πέντε (5) ημέρες μετά την ανάρτηση της οικείας προκήρυξης. Σε περίπτωση αναντιστοιχίας όσων υπεύθυνα δηλώνει ο υποψήφιος στην αίτηση υποψηφιότητας και στο βιογραφικό του σημείωμα, με όσα τηρούνται στο προσωπικό μητρώο του και στο αρχείο της υπηρεσίας, λαμβάνονται υπόψη όσα βεβαιώνει η οικεία διεύθυνση προσωπικού, αφού προηγουμένως έχει καλέσει τον υποψήφιο να προσκομίσει τα επιπλέον στοιχεία που υπεύθυνα δηλώνει ότι διαθέτει. Η διαδικασία βεβαίωσης των στοιχείων της αίτησης υποψηφιότητας και του βιογραφικού σημειώματος του υποψηφίου από τις οικείες διευθύνσεις προσωπικού γίνεται εντός αποκλειστικής προθεσμίας δέκα (10) ημερών, μετά το πέρας της προθεσμίας υποβολής των αιτήσεων. Η βεβαίωση στοιχείων κοινοποιείται στον υποψήφιο, προκειμένου να μπορεί να υποβάλει ένσταση εντός αποκλειστικής προθεσμίας πέντε (5) ημερών ενώπιον της οικείας διεύθυνσης προσωπικού. Η ένσταση εξετάζεται μέσα σε αποκλειστική προθεσμία πέντε (5) ημερών. Τα ανωτέρω στοιχεία, τα αντίγραφα των επικαλούμενων στη βεβαίωση στοιχείων και το βιογραφικό σημείωμα του υποψηφίου που τηρούνται στο προσωπικό του μητρώο αποστέλλονται αμελλητί στο Ειδικό Υπηρεσιακό Συμβούλιο του άρθρου 4 του ν. 3584/2007. Σε κάθε περίπτωση, η διαδικασία επιλογής και τοποθέτησης ολοκληρώνεται εντός τριών (3) μηνών από την έναρξη της προθεσμίας υποβολής των αιτήσεων.
ε) Οι υποψήφιοι που δεν πληρούν τους όρους του παρόντος και της προκήρυξης αποκλείονται από την περαιτέρω διαδικασία με απόφαση του Ειδικού Υπηρεσιακού Συμβουλίου, η οποία καταχωρίζεται στα πρακτικά και συντάσσεται σχετικός πίνακας αποκλειομένων. Οι λοιποί υποψήφιοι μοριοδοτούνται με βάση τις ομάδες κριτηρίων που προβλέπονται στις περ. α΄ και β΄ της παρ. 1 του άρθρου 22. Το Ειδικό Υπηρεσιακό Συμβούλιο, με βάση την ανωτέρω μοριοδότηση και το προβάδισμα του άρθρου 15, καταρτίζει πίνακα κατάταξης για κάθε θέση που προκηρύσσεται. Ο πίνακας αυτός και ο πίνακας αποκλειομένων αναρτώνται στην ιστοσελίδα του Α.Σ.Ε.Π.. Κατά των πινάκων αυτών μπορούν να υποβληθούν ενστάσεις ενώπιον του Ειδικού Υπηρεσιακού Συμβουλίου, μέσω του διαδικτυακού τόπου του Α.Σ.Ε.Π., εντός αποκλειστικής προθεσμίας τριών (3) εργάσιμων ημερών από την ημερομηνία ανάρτησης των πινάκων στην ιστοσελίδα του Α.Σ.Ε.Π.. Ενστάσεις που υποβάλλονται μετά από το πέρας της προθεσμίας του προηγούμενου εδαφίου απορρίπτονται ως απαράδεκτες.
στ) Στη διαδικασία της δομημένης συνέντευξης καλούνται οι επτά (7) πρώτοι υποψήφιοι κάθε πίνακα κατάταξης. Για τη διενέργεια της δομημένης συνέντευξης κάθε υποψήφιος καλείται χωριστά. Αφού πραγματοποιηθεί και η μοριοδότηση με βάση το κριτήριο της δομημένης συνέντευξης, εξάγεται η τελική βαθμολογία, σύμφωνα με την παρ. 4 του άρθρου 22, και καταρτίζεται ο τελικός πίνακας κατάταξης για κάθε θέση που προκηρύσσεται, αφού ληφθεί υπόψη το προβάδισμα του άρθρου 15. Το όνομα του επικρατέστερου, ανά θέση, υποψήφιου αναρτάται στην ιστοσελίδα του Α.Σ.Ε.Π.. Η διαδικασία ολοκληρώνεται με την τοποθέτηση του επικρατέστερου υποψήφιου στην οικεία θέση με απόφαση του αρμόδιου για την τοποθέτηση οργάνου.
5. α) Για την πλήρωση θέσεων προϊσταμένων διευθύνσεων και τμημάτων ή αυτοτελών τμημάτων εκδίδεται προκήρυξη από τον οικείο Ο.Τ.Α. α΄ βαθμού, με την οποία καθορίζονται οι όροι και οι προϋποθέσεις συμμετοχής στη διαδικασία της επιλογής, σύμφωνα με τα άρθρα 21 και 22.
β) Η προκήρυξη εκδίδεται τρεις (3) μήνες πριν από τη λήξη της θητείας των υπηρετούντων προϊσταμένων και αναρτάται στις ιστοσελίδες του οικείου Ο.Τ.Α. α΄ βαθμού και του Α.Σ.Ε.Π.. Ο οικείος Ο.Τ.Α. α΄ βαθμού κοινοποιεί την προκήρυξη στους δημοτικούς αστυνομικούς που ανήκουν οργανικά σε αυτόν με κάθε πρόσφορο τρόπο.
γ) Δικαίωμα υποβολής αίτησης έχουν όλοι οι δημοτικοί αστυνομικοί που ανήκουν οργανικά στον Ο.Τ.Α. α΄ βαθμού που προκηρύσσει τις θέσεις, εφόσον πληρούν τους όρους και τις προϋποθέσεις του νόμου και της προκήρυξης. Οι υποψήφιοι μπορούν να υποβάλουν αίτηση για πέντε (5) θέσεις κατ’ ανώτατο όριο.
δ) Η αίτηση υποψηφιότητας συνοδεύεται από αναλυτικό βιογραφικό σημείωμα που συντάσσεται με ευθύνη του υποψηφίου και επέχει θέση υπεύθυνης δήλωσης. Η προθεσμία υποβολής των αιτήσεων ορίζεται σε δεκαπέντε (15) ημέρες και αρχίζει πέντε (5) ημέρες μετά από τη ανάρτηση της οικείας προκήρυξης. Σε περίπτωση αναντιστοιχίας όσων υπεύθυνα δηλώνει ο υποψήφιος στην αίτηση υποψηφιότητας και στο βιογραφικό του σημείωμα με όσα τηρούνται στο προσωπικό μητρώο του και στο αρχείο της υπηρεσίας, λαμβάνονται υπόψη όσα βεβαιώνει η οικεία διεύθυνση προσωπικού, αφού προηγουμένως έχει καλέσει τον υποψήφιο να προσκομίσει τα επιπλέον στοιχεία που υπεύθυνα δηλώνει ότι κατέχει. Η διαδικασία βεβαίωσης των στοιχείων της αίτησης υποψηφιότητας και του βιογραφικού σημειώματος του υποψηφίου από τις οικείες διευθύνσεις προσωπικού γίνεται εντός αποκλειστικής προθεσμίας δέκα (10) ημερών μετά από το πέρας της προθεσμίας υποβολής των αιτήσεων. Η βεβαίωση στοιχείων κοινοποιείται στον υποψήφιο, προκειμένου να μπορεί να υποβάλει ένσταση εντός αποκλειστικής προθεσμίας πέντε (5) ημερών ενώπιον της οικείας διεύθυνσης προσωπικού. Η ένσταση εξετάζεται εντός αποκλειστικής προθεσμίας πέντε (5) ημερών. Τα ανωτέρω στοιχεία, τα αντίγραφα των επικαλούμενων στη βεβαίωση στοιχείων και το βιογραφικό σημείωμα του υποψηφίου, που τηρούνται στο προσωπικό του μητρώο, αποστέλλονται αμελλητί κατά περίπτωση στο Σ.Ε.Π.Δ.Δ.Α. ή στο αρμόδιο υπηρεσιακό συμβούλιο της παρ. 3.
Σε κάθε περίπτωση, η διαδικασία επιλογής και τοποθέτησης ολοκληρώνεται εντός τριών (3) μηνών από την έναρξη της προθεσμίας υποβολής των αιτήσεων.
ε) Οι υποψήφιοι που δεν πληρούν τους όρους του παρόντος και της προκήρυξης αποκλείονται από την περαιτέρω διαδικασία με απόφαση του Σ.Ε.Π.Δ.Δ.Α. ή του υπηρεσιακού συμβουλίου της παρ. 3, η οποία καταχωρίζεται στα πρακτικά και συντάσσεται σχετικός πίνακας αποκλειομένων. Οι λοιποί υποψήφιοι μοριοδοτούνται με βάση τις ομάδες κριτηρίων που προβλέπονται στις περ. α΄ και β΄ της παρ. 1 του άρθρου 22 και σύμφωνα με όσα ορίζονται στο ίδιο άρθρο. Στη συνέχεια, το Σ.Ε.Π.Δ.Δ.Α. ή το υπηρεσιακό συμβούλιο της παρ. 3, με βάση την ανωτέρω μοριοδότηση και το προβάδισμα του άρθρου 15, καταρτίζει πίνακα κατάταξης για κάθε θέση που προκηρύσσεται. Ο πίνακας αυτός και ο πίνακας αποκλειομένων αναρτώνται στην ιστοσελίδα του φορέα που προκηρύσσει τις θέσεις. Κατά των πινάκων αυτών υποβάλλονται ενστάσεις ενώπιον του Σ.Ε.Π.Δ.Δ.Α. ή του υπηρεσιακού συμβουλίου της παρ. 3 εντός αποκλειστικής προθεσμίας τριών (3) εργάσιμων ημερών από την ημερομηνία ανάρτησης των πινάκων στην ιστοσελίδα του φορέα. Ενστάσεις που υποβάλλονται μετά από το πέρας της προθεσμίας του προηγούμενου εδαφίου απορρίπτονται ως απαράδεκτες. Αν μετά από την εξέταση των ενστάσεων που υποβλήθηκαν επέλθουν μεταβολές στον πίνακα κατάταξης, ο αναμορφωμένος πίνακας για κάθε θέση που προκηρύσσεται αναρτάται στην ιστοσελίδα του οικείου φορέα και βάσει του πίνακα αυτού καλούνται οι υποψήφιοι προς συνέντευξη.
στ) Ακολουθεί η διεξαγωγή της δομημένης συνέντευξης της περ. γ΄ της παρ. 3 του άρθρου 22 από το Σ.Ε.Π.Δ.Δ.Α. ή το υπηρεσιακό συμβούλιο της παρ. 3. Στη συνέντευξη καλούνται οι επτά (7) πρώτοι υποψήφιοι κάθε πίνακα κατάταξης. Αφού πραγματοποιηθεί η μοριοδότηση με βάση και το κριτήριο της δομημένης συνέντευξης, εξάγεται η τελική βαθμολογία, σύμφωνα με την παρ. 4 του άρθρου 22, και καταρτίζονται οι πίνακες κατάταξης, αφού ληφθεί υπόψη το προβάδισμα του άρθρου 15.
6. Όσοι επιλέγονται από το Ειδικό Υπηρεσιακό Συμβούλιο, το Σ.Ε.Π.Δ.Δ.Α. και τα υπηρεσιακά συμβούλια της παρ. 3 τοποθετούνται προϊστάμενοι σε αντίστοιχου επιπέδου οργανικές μονάδες για θητεία τριών (3) ετών με απόφαση του οικείου οργάνου, η οποία εκδίδεται το αργότερο εντός δέκα (10) ημερών από τη γνωστοποίηση της επιλογής τους.
Αν δημοτικός αστυνομικός άλλου Ο.Τ.Α. α΄ βαθμού επιλεγεί ως προϊστάμενος γενικής διεύθυνσης, με την τοποθέτησή του αποσπάται αυτοδικαίως στην υπηρεσία για την οποία έχει επιλεγεί.
Οι προϊστάμενοι, των οποίων η θητεία έχει λήξει, εξακολουθούν και ασκούν τα καθήκοντά τους ως την επανατοποθέτησή τους ως προϊσταμένων ή την τοποθέτηση νέου προϊσταμένου.
7. Με απόφαση του αρμόδιου οργάνου, ο προϊστάμενος παύεται υποχρεωτικά πριν από τη λήξη της θητείας του, αν συντρέχουν οι εξής προϋποθέσεις:
α) αν καταδικασθεί τελεσιδίκως για τα αδικήματα που αναφέρονται στην περ. α΄ της παρ. 1 του άρθρου 11,
β) αν είχε στερηθεί λόγω καταδίκης τα πολιτικά του δικαιώματα και για όσο χρόνο διαρκεί η στέρηση αυτή,
γ) αν υποβληθεί σε στερητική δικαστική συμπαράσταση, πλήρη ή μερική, ή σε επικουρική δικαστική συμπαράσταση, πλήρη ή μερική, ή σε συνδυασμό των δύο,
δ) αν τεθεί σε διαθεσιμότητα ή αργία, ή του επιβληθεί τελεσίδικα οποιαδήποτε πειθαρχική ποινή ανώτερη του προστίμου αποδοχών τεσσάρων (4) μηνών για οποιοδήποτε πειθαρχικό παράπτωμα μέχρι τη διαγραφή της ποινής κατά το άρθρο 145 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α΄ 26).
Με απόφαση του κατά περίπτωση οικείου οργάνου, η οποία εκδίδεται ύστερα από σύμφωνη γνώμη του Ειδικού Υπηρεσιακού Συμβουλίου, του Σ.Ε.Π.Δ.Δ.Α. ή του υπηρεσιακού συμβουλίου της παρ. 3, ο προϊστάμενος οργανικής μονάδας παύεται από τα καθήκοντά του πριν από τη λήξη της θητείας του για σοβαρό υπηρεσιακό λόγο που αφορά σε πλημμελή άσκηση των καθηκόντων του. Ο προϊστάμενος μπορεί, επίσης, να απαλλαγεί από τα καθήκοντά του με αίτησή του, ύστερα από απόφαση του Ειδικού Υπηρεσιακού Συμβουλίου, του Σ.Ε.Π.Δ.Δ.Α. ή του υπηρεσιακού συμβουλίου της παρ. 3, το οποίο συνεκτιμά τις υπηρεσιακές ανάγκες.
8. Αν κενωθεί ή συσταθεί θέση προϊσταμένου, η θέση προκηρύσσεται το αργότερο εντός δεκαπέντε (15) ημερών και η διαδικασία τοποθέτησης ολοκληρώνεται το αργότερο εντός δύο (2) μηνών από την προκήρυξη της θέσης. Ο νέος προϊστάμενος επιλέγεται για πλήρη θητεία και έως την τοποθέτησή του εφαρμόζεται το άρθρο 24 περί αναπλήρωσης προϊσταμένων.
Αν κενωθεί θέση προϊσταμένου κατά τη διάρκεια του πρώτου έτους της θητείας του, στην θέση που κενώνεται τοποθετείται για το υπόλοιπο της θητείας ο επόμενος στον οικείο πίνακα κατάταξης, σύμφωνα με το τελευταίο εδάφιο της παρ. 5, εφόσον δεν έχει τοποθετηθεί σε άλλη θέση ευθύνης του ίδιου επιπέδου.
9. Αν δεν υποβληθούν αιτήσεις, το αρμόδιο όργανο τοποθετεί δημοτικό αστυνομικό που πληροί τις νόμιμες προϋποθέσεις και υπηρετεί στον τόπο όπου πρόκειται να ασκήσει καθήκοντα προϊσταμένου.
10. Όσοι προϊστάμενοι τμημάτων δεν έχουν ασκήσει κατά το παρελθόν καθήκοντα προϊσταμένου παρακολουθούν υποχρεωτικά σχετικό πρόγραμμα επιμόρφωσης του Ε.Κ.Δ.Δ.Α. μετά από την τοποθέτησή τους.
11. Δημοτικός αστυνομικός που επιλέγεται και τοποθετείται ως προϊστάμενος, σύμφωνα με τον παρόντα, δεν έχει δικαίωμα υποβολής αίτησης υποψηφιότητας και περαιτέρω συμμετοχής σε οποιοδήποτε στάδιο της διαδικασίας επιλογής για άλλη θέση που προκηρύσσεται ίδιου ή κατώτερου επιπέδου της ίδιας ή άλλης προκήρυξης, εφόσον από την τοποθέτησή του δεν έχει διανύσει τα δύο τρίτα (2/3) της προβλεπόμενης θητείας του.
12. Δικαίωμα υποβολής αίτησης υποψηφιότητας για επιλογή σε θέση ευθύνης οποιουδήποτε επιπέδου δεν έχει ο προϊστάμενος που απαλλάσσεται από τα καθήκοντά του, σύμφωνα με την παρ. 7, πριν από την πάροδο δύο (2) ετών από την απόφαση απαλλαγής του ως προϊσταμένου.
Άρθρο 24
Αναπλήρωση προϊσταμένων 
1. Τον προϊστάμενο γενικής διεύθυνσης ή διεύθυνσης που απουσιάζει ή κωλύεται αναπληρώνει στα καθήκοντά του ο ανώτερος κατά βαθμό προϊστάμενος των υποκείμενων οργανικών μονάδων και επί ομοιοβάθμων ο προϊστάμενος που έχει ασκήσει για περισσότερο χρόνο καθήκοντα προϊσταμένου. Το αρμόδιο για τον διορισμό όργανο μπορεί, τηρουμένου του προβαδίσματος των βαθμών, να ορίσει ως αναπληρωτή προϊσταμένου γενικής διεύθυνσης ή διεύθυνσης, που απουσιάζει ή κωλύεται, έναν από τους προϊσταμένους των υποκείμενων οργανικών μονάδων.
2. Τον τμηματάρχη, που απουσιάζει ή κωλύεται, αναπληρώνει στα καθήκοντα του ο ανώτερος κατά βαθμό επόπτης. Αν υπηρετούν περισσότεροι επόπτες με τον ίδιο βαθμό, αναπληρώνει αυτός που έχει ασκήσει για περισσότερο χρόνο καθήκοντα επόπτη. Το αρμόδιο για τον διορισμό όργανο μπορεί, τηρουμένου του προβαδίσματος των βαθμών, να ορίσει ως αναπληρωτή τμηματάρχη, που απουσιάζει ή κωλύεται, έναν από τους επόπτες. Αν δεν υφίσταται επόπτης, τον τμηματάρχη αναπληρώνει ο ανώτερος κατά βαθμό δημοτικός αστυνομικός της οικείας οργανικής μονάδας και επί ομοιόβαθμων, αυτός που έχει τον περισσότερο χρόνο στον βαθμό. 
3. Σε κάθε περίπτωση αναπλήρωσης προϊσταμένου σύμφωνα με τις παρ. 1 και 2, ο δημοτικός αστυνομικός πρέπει να ανήκει σε κατηγορία της οποίας οι δημοτικοί αστυνομικοί προβλέπεται ότι μπορούν να προΐστανται, σύμφωνα με το άρθρο 21.
4. Αν κενωθεί ή συσταθεί θέση προϊσταμένου οργανικής μονάδας, έως την τοποθέτηση νέου προϊσταμένου, εφαρμόζεται το παρόν. Ο αναπληρωτής της θέσης κατά την παρούσα δικαιούται το επίδομα που προβλέπεται για τη θέση από την έναρξη της αναπλήρωσης.
Άρθρο 25
Ειδικό Πειθαρχικό Συμβούλιο
1. Με απόφαση του Υπουργού Εσωτερικών συστήνεται στο Υπουργείο Εσωτερικών Ειδικό Πειθαρχικό Συμβούλιο, που είναι αρμόδιο για την άσκηση πειθαρχικής εξουσίας σε πρώτο βαθμό στο ειδικό ένστολο προσωπικό της δημοτικής αστυνομίας.
2. Το Ειδικό Πειθαρχικό Συμβούλιο είναι πενταμελές και αποτελείται από: 
α) Έναν (1) πάρεδρο του Ελεγκτικού Συνεδρίου ή εφέτη ή πρόεδρο πρωτοδικών ή πρωτοδίκη των διοικητικών ή πολιτικών δικαστηρίων ή εισαγγελέα ή αντεισαγγελέα εφετών ή εισαγγελέα ή αντεισαγγελέα πρωτοδικών με τον αναπληρωτή του, οι οποίοι υποδεικνύονται από τον πρόεδρο του οικείου δικαστηρίου ή από τον προϊστάμενο της οικείας εισαγγελίας, ως Πρόεδρο,
β) δύο (2) παρέδρους ή δικαστικούς πληρεξουσίους του Νομικού Συμβουλίου του Κράτους με τους αναπληρωτές τους, οι οποίοι υποδεικνύονται από τον Πρόεδρο του Νομικού Συμβουλίου του Κράτους, ως μέλη,
γ) έναν (1) μόνιμο υπάλληλο, προϊστάμενο διεύθυνσης της δημοτικής αστυνομίας δήμων της Περιφέρειας Αττικής, πλην Νήσων, που ορίζεται από τον Υπουργό Εσωτερικών κατόπιν κλήρωσης με τον αναπληρωτή του, ως μέλος και,
δ) έναν (1) εκπρόσωπο του Πανελλήνιου Σωματείου Δημοτικών Αστυνομικών που υποδεικνύεται από τον Πρόεδρό του με τον αναπληρωτή του, ως μέλος.
Γραμματέας του Ειδικού Πειθαρχικού Συμβουλίου και νόμιμος αναπληρωτής του ορίζονται υπάλληλοι του Υπουργείου Εσωτερικών κατηγορίας ΠΕ ή ΤΕ με βαθμό τουλάχιστον Β΄.
3. Με απόφαση του Υπουργού Εσωτερικών, που εκδίδεται τον μήνα Δεκέμβριο κάθε δεύτερου έτους, ορίζονται τα μέλη του Ειδικού Πειθαρχικού Συμβουλίου με τους αναπληρωτές τους για θητεία δύο (2) ετών που αρχίζει την 1η Ιανουαρίου του επόμενου έτους. Κατά τη διάρκεια της θητείας τους, απαγορεύεται η αντικατάσταση μελών, εκτός αν συντρέχουν αποδεδειγμένα σοβαροί υπηρεσιακοί ή προσωπικοί λόγοι. 
4. Αρμόδιο πειθαρχικό όργανο για να κρίνει σε δεύτερο βαθμό το προσωπικό που υπάγεται στο Ειδικό Πειθαρχικό Συμβούλιο της παρ. 1, είναι το Γ΄ Τμήμα του Δευτεροβάθμιου Πειθαρχικού Συμβουλίου του άρθρου 146Α του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α΄ 26). 
5. Για τα λοιπά θέματα λειτουργίας και διαδικασίας ενώπιον του Ειδικού Πειθαρχικού Συμβουλίου, εφαρμόζεται αναλόγως το άρθρο 146Β του ν. 3528/2007.
6. Στον πρόεδρο, τα μέλη και τον γραμματέα του Ειδικού Πειθαρχικού Συμβουλίου καταβάλλεται αποζημίωση με ανάλογη εφαρμογή της υπό στοιχεία ΔΙΔΑΔ/Φ.58/896/οικ.20751/10.12.2020 (ΥΟΔΔ 1046) κοινής απόφασης των Υπουργών Οικονομικών και Εσωτερικών περί καθορισμού αποζημίωσης του Προέδρου, των μελών, του εισηγητή και του γραμματέα, τακτικών και αναπληρωματικών, των Πρωτοβάθμιων Πειθαρχικών Συμβουλίων.
Άρθρο 26
Νομική υποστήριξη δημοτικών αστυνομικών
1. Οι Ο.Τ.Α. α΄ βαθμού υποχρεούνται στη νομική υποστήριξη του ειδικού ένστολου προσωπικού της δημοτικής αστυνομίας, ενώπιον των δικαστηρίων ή των δικαστικών αρχών, σε περίπτωση διενέργειας προκαταρκτικής εξέτασης ή άσκησης ποινικής δίωξης σε βάρος τους για αδικήματα που τους αποδίδεται ότι διέπραξαν κατά την άσκηση των καθηκόντων τους. Η ανωτέρω νομική υποστήριξη δεν παρέχεται σε περίπτωση ποινικής δίωξης: α) για κακούργημα και β) ύστερα από καταγγελία εκ μέρους δημόσιας υπηρεσίας ή ανεξάρτητης διοικητικής αρχής.
2. Η νομική υποστήριξη παρέχεται στους δημοτικούς αστυνομικούς σύμφωνα με το άρθρο 52 του ν. 4674/2020 (Α΄ 53) και με τις ακόλουθες ειδικότερες ρυθμίσεις: α) Σε περίπτωση θετικής απόφασης της οικονομικής επιτροπής, ο δήμος καταβάλλει τα έξοδα στα οποία υποβάλλονται οι δημοτικοί αστυνομικοί κατά την προκαταρκτική διαδικασία ή με την ιδιότητα του κατηγορουμένου και β) σε περίπτωση απορριπτικής απόφασης της οικονομικής επιτροπής, τα ως άνω έξοδα καταβάλλονται, εφόσον για τις ποινικές υποθέσεις: βα) εκδοθεί τελεσίδικη απόφαση ή τελεσίδικο βούλευμα δικαστικού συμβουλίου, με τα οποία τα ως άνω πρόσωπα κηρύσσονται αθώα ή απαλλάσσονται των κατηγοριών ή ββ) παύσει οριστικά η ποινική δίωξη εναντίον τους ή βγ) κηρυχθεί απαράδεκτη η ποινική δίωξη, ή βδ) τεθεί η υπόθεση στο αρχείο. Εάν οι δημοτικοί αστυνομικοί καταδικασθούν αμετάκλητα, υποχρεούνται να επιστρέψουν στον φορέα τις ως άνω δαπάνες.
ΚΕΦΑΛΑΙΟ Δ΄
ΚΙΝΗΤΙΚΟΤΗΤΑ ΔΗΜΟΤΙΚΩΝ ΑΣΤΥΝΟΜΙΚΩΝ
Άρθρο 27 
Απόσπαση
1. Για την κάλυψη επείγουσας υπηρεσιακής ανάγκης, επιτρέπεται η απόσπαση, για χρονικό διάστημα έως ενός (1) έτος, ειδικού ένστολου προσωπικού της δημοτικής αστυνομίας σε υπηρεσία δημοτικής αστυνομίας άλλου Ο.Τ.Α. α΄ βαθμού. Η απόσπαση γίνεται με αίτηση του ενδιαφερομένου και απόφαση του δημάρχου του δήμου υποδοχής, η οποία εκδίδεται ύστερα από σύμφωνη γνώμη του δημάρχου του δήμου προέλευσης. Η απόσπαση μπορεί να παρατείνεται με την ίδια διαδικασία για ένα (1) ακόμη έτος. 
2. Με την πάροδο του χρόνου της απόσπασης, αυτή παύει αυτοδίκαια και ο δημοτικός αστυνομικός υποχρεούται να επιστρέψει στην οργανική του θέση, χωρίς άλλη διατύπωση.
3. Η απόσπαση μπορεί να παύει οποτεδήποτε με απόφαση του δημάρχου του δήμου υποδοχής, πριν από τη λήξη των χρονικών ορίων του παρόντος, για λόγους που ανάγονται στην υπηρεσία.
4. Ο αποσπασμένος δημοτικός αστυνομικός που συμπλήρωσε τα χρονικά όρια του παρόντος δεν επιτρέπεται να αποσπασθεί, πριν παρέλθει διετία από τη λήξη της προηγούμενης απόσπασης.
5. Ο χρόνος υπηρεσίας που διανύεται με απόσπαση λογίζεται για όλες τις συνέπειες ως προς το υπηρεσιακό, μισθολογικό, ασφαλιστικό και συνταξιοδοτικό καθεστώς, ως συνεχής πραγματική υπηρεσία του δημοτικού αστυνομικού στην οργανική του θέση.
6. Οι αποδοχές του δημοτικού αστυνομικού που αποσπάται, καθώς και οι εργοδοτικές και ασφαλιστικές εισφορές, βαρύνουν τον δήμο στον οποίο γίνεται η απόσπαση.
7. Δεν είναι δυνατή η απόσπαση:
α. όταν πρόκειται για τον μοναδικό δημοτικό αστυνομικό του οικείου Ο.Τ.Α. α΄ βαθμού,
β. πριν παρέλθει διετία από τον διορισμό του,
γ. αν υποχρεούται ο δημοτικός αστυνομικός να υπηρετήσει για ορισμένο χρονικό διάστημα στον Ο.Τ.Α. α΄ βαθμού όπου διορίστηκε,
δ. δημοτικού αστυνομικού που έχει επιλεγεί ως προϊστάμενος οργανικής μονάδας.
8. Αν ο αποσπασμένος δημοτικός αστυνομικός επιλεγεί σε θέση της ιεραρχίας, επέρχεται αυτοδίκαιη παύση της απόσπασής του, από την τοποθέτησή του.
Άρθρο 28 
Απόσπαση σε δήμο τουριστικής περιοχής 
1. Επιτρέπεται η απόσπαση δημοτικού αστυνομικού της δημοτικής αστυνομίας σε δημοτική αστυνομία άλλου Ο.Τ.Α. α΄ βαθμού τουριστικής περιοχής, ύστερα από τη συμπλήρωση της διετούς δοκιμαστικής υπηρεσίας. Για την απόσπαση, ο ενδιαφερόμενος δήμος απευθύνει δημόσια πρόσκληση για την κάλυψη των υπηρεσιακών αναγκών της δημοτικής αστυνομίας κατά την τουριστική περίοδο. Η απόσπαση γίνεται με αίτηση του ενδιαφερόμενου δημοτικού αστυνομικού και απόφαση του δημάρχου του Ο.Τ.Α. α΄ βαθμού υποδοχής, η οποία εκδίδεται ύστερα από σύμφωνη γνώμη του δημάρχου του Ο.Τ.Α. α΄ βαθμού προέλευσης. Η απόσπαση γίνεται κατά την τουριστική περίοδο και για χρονικό διάστημα που δεν μπορεί να είναι μεγαλύτερο των έξι (6) μηνών.
2. Για τις αποσπάσεις του παρόντος εφαρμόζονται οι παρ. 2, 5, 6 και 7 του άρθρου 27.
Άρθρο 29 
Απόσπαση για λόγους υγείας
Επιτρέπεται, μετά από αίτηση, η απόσπαση δημοτικού αστυνομικού σε δημοτική αστυνομία άλλου Ο.Τ.Α. α΄ βαθμού, για αποδεδειγμένα ιδιαίτερα σοβαρούς λόγους υγείας του ιδίου, συζύγου ή συμβιούντος κατά την έννοια του άρθρου 1 του ν. 4356/2015 (Α΄ 181) ή τέκνου ή προσώπου του οποίου ο αιτών μετά τον διορισμό, διορίζεται δικαστικός συμπαραστάτης και του ανατίθεται δικαστικώς και η επιμέλεια, εφόσον η καθημερινή φροντίδα του προσώπου αυτού δεν παρέχεται από ιδρύματα και φορείς κοινωνικής προστασίας, με κοινή απόφαση των δημάρχων προέλευσης και υποδοχής. Σε κάθε περίπτωση, η αίτηση πρέπει να είναι ειδικώς αιτιολογημένη, ώστε να προκύπτει η ανάγκη της απόσπασης για λόγους υγείας. Αποσπάσεις, οι οποίες διενεργούνται για λόγους υγείας, ανανεώνονται με κοινή απόφαση των δημάρχων προέλευσης και υποδοχής για μια ή περισσότερες φορές, για όσο χρόνο εξακολουθούν να υφίστανται οι λόγοι υγείας για τους οποίους έγιναν και εφόσον αυτοί αποδεικνύονται σύμφωνα με όσα προβλέπονται στο παρόν.
Άρθρο 30
Συνυπηρέτηση
Για την απόσπαση δημοτικού αστυνομικού για λόγους συνυπηρέτησης στην περιοχή όπου υπηρετεί σύζυγος ή συμβιών κατά την έννοια του άρθρου 1 του ν. 4356/2015 (Α΄ 181) εφαρμόζεται το άρθρο 21 του ν. 2946/2001 (Α΄ 224).
Άρθρο 31
Μετάταξη σε κλάδο δημοτικής
αστυνομίας ανώτερης κατηγορίας
1. Μετάταξη δημοτικού αστυνομικού σε κενή θέση κλάδου δημοτικής αστυνομίας ανώτερης κατηγορίας, του ίδιου Ο.Τ.Α. α΄ βαθμού, επιτρέπεται μετά από αίτησή του, κατόπιν γνώμης του οικείου υπηρεσιακού συμβουλίου. Η πράξη μετάταξης δημοσιεύεται στην Εφημερίδα της Κυβερνήσεως, σε περίληψη, με μέριμνα του Συντονιστή της Αποκεντρωμένης Διοίκησης.
2. Ο μετατασσόμενος πρέπει να κατέχει τον τίτλο σπουδών που απαιτείται για την κατηγορία στην οποία μετατάσσεται. Δημοτικός αστυνομικός που είχε τον απαιτούμενο σύμφωνα με το άρθρο 10 τίτλο σπουδών για διορισμό σε ανώτερη κατηγορία, κατά τον χρόνο υποβολής της αίτησης διορισμού του, δεν επιτρέπεται να μεταταγεί σε θέση κλάδου δημοτικής αστυνομίας ανώτερης κατηγορίας, πριν από τη συμπλήρωση οκταετίας από τον διορισμό του.
3. Ο δημοτικός αστυνομικός μετατάσσεται με τον βαθμό και τον πλεονάζοντα χρόνο στον βαθμό που κατέχει, με εξαίρεση την περίπτωση δημοτικού αστυνομικού κατηγορίας ΔΕ και βαθμού Δημοτικού Αστυνομικού Γ΄, ο οποίος μετατάσσεται σε κλάδο κατηγορίας ΠΕ ή ΤΕ με τον εισαγωγικό των εν λόγω κατηγοριών βαθμό του Δημοτικού Αστυνομικού Β΄, χωρίς πλεονάζοντα χρόνο στον βαθμό αυτό. 
4. Αν υπάρχουν περισσότεροι υποψήφιοι για μετάταξη, προτάσσονται εκείνοι που έχουν διανύσει εν τοις πράγμασι τον περισσότερο χρόνο υπηρεσίας και, αν έχουν διανύσει τον ίδιο χρόνο υπηρεσίας, λαμβάνονται υπόψη τα τυπικά και ουσιαστικά προσόντα τους, τυχόν εκθέσεις αξιολόγησης και κάθε στοιχείο από το προσωπικό τους μητρώο που καταδεικνύει την καταλληλότητά τους για τη συγκεκριμένη θέση. 
Άρθρο 32 
Μετάταξη σε θέση άλλου κλάδου
του ίδιου Ο.Τ.Α. α΄ βαθμού
Μετά τη συμπλήρωση είκοσι (20) ετών συνολικής υπηρεσίας σε υπηρεσία δημοτικής αστυνομίας ενός ή περισσότερων Ο.Τ.Α. α΄ βαθμού, μπορεί να διενεργείται μετάταξη των δημοτικών αστυνομικών σε άλλους κλάδους και ειδικότητες της ίδιας ή ανώτερης κατηγορίας ή να ανατίθενται άλλα καθήκοντα, σύμφωνα με τα άρθρα 35, 75 και 76 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143). Η πράξη μετάταξης δημοσιεύεται στην Εφημερίδα της Κυβερνήσεως, σε περίληψη, με μέριμνα του Συντονιστή της Αποκεντρωμένης Διοίκησης.
Άρθρο 33 
Μετάταξη σε δημοτική αστυνομία άλλου Ο.Τ.Α. 
α΄ βαθμού - Αμοιβαία μετάταξη
1. Επιτρέπεται η μετάταξη δημοτικού αστυνομικού σε αντίστοιχη κενή οργανική θέση υπηρεσίας δημοτικής αστυνομίας άλλου δήμου, κατόπιν αίτησης του ενδιαφερομένου. Η απόφαση για τη μετάταξη εκδίδεται από τον δήμαρχο του δήμου υποδοχής, ύστερα από σύμφωνη γνώμη του δημάρχου του δήμου προέλευσης και των οικείων υπηρεσιακών συμβουλίων. Η πράξη μετάταξης δημοσιεύεται στην Εφημερίδα της Κυβερνήσεως, σε περίληψη, με μέριμνα του Συντονιστή της Αποκεντρωμένης Διοίκησης.
2. Με τις προϋποθέσεις και τη διαδικασία της παρ. 1 επιτρέπεται και η αμοιβαία μετάταξη. Στην περίπτωση αυτή, οι θέσεις που κατέχουν οι μετατασσόμενοι λογίζονται κενές.
3. Δεν επιτρέπεται η μετάταξη δημοτικού αστυνομικού, αν υποχρεούται να υπηρετήσει για ορισμένο χρονικό διάστημα σε συγκεκριμένο Ο.Τ.Α. α΄ βαθμού, βάσει ειδικής διάταξης.
4. Οι δημοτικοί αστυνομικοί δεν μετατάσσονται, αν δεν παρέλθει διετία από τον διορισμό τους. 
5. Κατ’ εξαίρεση, επιτρέπεται, σύμφωνα με τη διαδικασία της παρ. 2, μετάταξη πριν από την παρέλευση του χρονικού διαστήματος της παρ. 4, στην περίπτωση της αμοιβαίας μετάταξης.
6. Δεν επιτρέπεται μετάταξη, αν πρόκειται για τον μοναδικό δημοτικό αστυνομικό του κλάδου του, με εξαίρεση την περίπτωση της αμοιβαίας μετάταξης.
ΚΕΦΑΛΑΙΟ Ε΄
ΕΞΟΥΣΙΟΔΟΤΙΚΕΣ, ΤΕΛΙΚΕΣ, ΜΕΤΑΒΑΤΙΚΕΣ
ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 34 
Εξουσιοδοτικές διατάξεις 
1. Με κοινή απόφαση των Υπουργών Εσωτερικών και Προστασίας του Πολίτη καθορίζονται οι προδιαγραφές, ο τύπος του εξοπλισμού και κάθε άλλο θέμα σχετικό με την εφαρμογή της παρ. 1 του άρθρου 5. 
2. Με απόφαση του Υπουργού Εσωτερικών, κατόπιν προηγούμενης γνωμοδότησης της επιτροπής του άρθρου 9 του α.ν. 1342/1938 (Α΄ 290), καθορίζονται τα θέματα που αφορούν στο ειδικό διακριτικό σήμα της δημοτικής αστυνομίας, στη στολή του ειδικού ένστολου προσωπικού και στα διακριτικά όλων των βαθμών της ιεραρχίας. Με την ίδια απόφαση καθορίζεται ο τύπος της ειδικής ταυτότητας του προσωπικού της παρ. 1 του άρθρου 5.
3. Με προεδρικό διάταγμα, που εκδίδεται σύμφωνα με το άρθρο 20 του ν. 4622/2019 (Α΄ 133) συστήνονται οι οργανικές μονάδες των παρ. 1 και 2 του άρθρου 7 .
4. Με προεδρικό διάταγμα που εκδίδεται μετά από πρόταση των Υπουργών Εσωτερικών και Προστασίας του Πολίτη καθορίζεται κάθε θέμα σχετικό με την οργάνωση της εισαγωγικής εκπαίδευσης του άρθρου 12, του ειδικού προγράμματος επιμόρφωσης της παρ. 1 του άρθρου 18, καθώς και κάθε θέμα σχετικό με τη μετεκπαίδευση και επιμόρφωση του ειδικού ένστολου προσωπικού της δημοτικής αστυνομίας.
5. Με απόφαση του Υπουργού Εσωτερικών, η οποία εκδίδεται κατόπιν γνώμης της Κεντρικής Ένωσης Δήμων Ελλάδας (Κ.Ε.Δ.Ε.), εκδίδεται ο Κανονισμός Λειτουργίας δημοτικής αστυνομίας, με τον οποίο καθορίζονται, ιδίως, τα καθήκοντα και οι αρμοδιότητες των θέσεων του άρθρου 14, ο τρόπος άσκησης αυτών, η διάρθρωση της εσωτερικής και εξωτερικής υπηρεσίας, κανόνες συμπεριφοράς, η διαδικασία ελέγχου και βεβαίωσης των παραβάσεων, καθώς και κάθε άλλο σχετικό θέμα.
6. Με απόφαση του Υπουργού Εσωτερικών καθορίζεται ειδικό σύστημα αξιολόγησης του ειδικού ένστολου προσωπικού της δημοτικής αστυνομίας, καθώς και κάθε άλλο θέμα σχετικό με την εφαρμογή του ως άνω συστήματος.
Άρθρο 35 
Τελικές διατάξεις 
1. Το προσωπικό της δημοτικής αστυνομίας υπάγεται στις διατάξεις του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143) για όσα θέματα δεν ρυθμίζονται διαφορετικά από τις διατάξεις του παρόντος ή άλλες ειδικές διατάξεις.
2. Ελεγκτικές αρμοδιότητες που ασκούνται από άλλους φορείς του Δημοσίου, πλην δημοτικής αστυνομίας, κατ’ εφαρμογή νόμων ή κανονιστικών πράξεων δεν θίγονται από τις διατάξεις του παρόντος.
3. Θέσεις δημοτικών αστυνομικών για τις οποίες εκδίδεται προκήρυξη πλήρωσής τους με διορισμό δεν καλύπτονται με μετάταξη.
4. Από την έναρξη ισχύος του παρόντος καταργούνται οι υποδιευθύνσεις δημοτικής αστυνομίας και λήγει αυτοδικαίως η θητεία των υποδιευθυντών.
Άρθρο 36 
Μεταβατικές διατάξεις 
1. Αρμοδιότητες που έχουν ανατεθεί σε δημοτικούς υπαλλήλους κατ’ εφαρμογή των άρθρων 81 του ν. 4172/2013 (Α΄ 167) και 19 του ν. 4325/2015 (Α΄ 47), παύουν να ασκούνται μετά την πάροδο δώδεκα (12) μηνών από την έναρξη ισχύος του παρόντος.
2. Υφιστάμενες, κατά την έναρξη ισχύος του παρόντος, υπηρεσίες δημοτικής αστυνομίας εξακολουθούν να λειτουργούν με προσωπικό που υπολείπεται του οριζομένου στο άρθρο 4 μέχρι την πλήρωση των προβλεπόμενων θέσεων.
3. Οι δημοτικοί αστυνομικοί, που υπηρετούν κατά την έναρξη ισχύος του παρόντος, κατατάσσονται από την 1η.1.2023 αυτοδικαίως στους βαθμούς της κατηγορίας που υπηρετούν, σύμφωνα με τα άρθρα 13 και 16, με βάση την πραγματική υπηρεσία που έχει διανυθεί σε θέση δημοτικού αστυνομικού. Πλεονάζων χρόνος θεωρείται ότι διανύθηκε στον βαθμό κατάταξης.
Για την ως άνω κατάταξη δεν υπολογίζονται:
α. Ο χρόνος της διαθεσιμότητας, με εξαίρεση τον χρόνο διαθεσιμότητας του άρθρου 81 του ν. 4172/2013,
β. ο χρόνος της αργίας, είτε εξαιτίας ποινικής δίωξης που κατέληξε σε οποιαδήποτε καταδίκη είτε εξαιτίας πειθαρχικής δίωξης που κατέληξε σε πειθαρχική ποινή τουλάχιστον προστίμου αποδοχών τριών (3) μηνών,
γ. ο χρόνος της αδικαιολόγητης αποχής από τα καθήκοντα,
δ. ο χρόνος της προσωρινής παύσης,
ε. ο χρόνος της άδειας άνευ αποδοχών που δεν αποτελεί χρόνο πραγματικής δημόσιας υπηρεσίας,
στ. ο χρόνος της αναστολής άσκησης καθηκόντων, εφόσον στη συνέχεια ο υπάλληλος τέθηκε σε αργία,
ζ. το χρονικό διάστημα κατά το οποίο στερήθηκε ο υπάλληλος το δικαίωμα για προαγωγή,
η. χρονικό διάστημα ίσο προς το μισό του απαιτούμενου προς προαγωγή χρόνου, σε περίπτωση επιβολής της πειθαρχικής ποινής του υποβιβασμού.
Για την ως άνω κατάταξη εκδίδονται διαπιστωτικές πράξεις από τον οικείο δήμαρχο, που δεν δημοσιεύονται στην Εφημερίδα της Κυβερνήσεως.
4. α) Υπάλληλοι που, κατ’ εφαρμογή της παρ. 2 του άρθρου 81 του ν. 4172/2013, μετατάχθηκαν αυτοδικαίως από την 23η.9.2013 σε συνιστώμενες προσωποπαγείς θέσεις κατηγορίας ΠΕ Διοικητικού ή ΤΕ Διοικητικού ή ΔΕ Διοικητικού στον δήμο ή μεταγενέστερα σε άλλη υπηρεσία και υπάλληλοι που, μετά τη θέση τους σε διαθεσιμότητα, διατέθηκαν σε άλλους φορείς, καθώς και υπάλληλοι που κατατάχθηκαν σε άλλους κλάδους άλλων υπηρεσιών των Δήμων κατ’ εφαρμογή της περ. β) της παρ. 3 του άρθρου 19 του ν. 4325/2015 (Α΄ 47), δύνανται να μετατάσσονται ως ειδικό ένστολο προσωπικό δημοτικής αστυνομίας, σε κενές οργανικές θέσεις κλάδων ΠΕ ή ΤΕ ή ΔΕ Δημοτικής Αστυνομίας, με βάση το ανώτερο τυπικό προσόν του τίτλου σπουδών που κατέχουν. Η μετάταξη διενεργείται με αίτηση που υποβάλλεται στον δήμο προτίμησης εντός αποκλειστικής προθεσμίας δύο (2) μηνών από την έναρξη ισχύος του παρόντος, μετά από απόφαση του δημάρχου, περίληψη της οποίας δημοσιεύεται στην Εφημερίδα της Κυβερνήσεως με μέριμνα του Συντονιστή της Αποκεντρωμένης Διοίκησης. Ο αιτών υπάλληλος πρέπει να μην είναι ο μοναδικός υπάλληλος που υπηρετεί στον οικείο κλάδο. Ειδικά για τις μετατάξεις του πολιτικού προσωπικού της Ελληνικής Αστυνομίας απαιτείται, για την έκδοση της απόφασης του δεύτερου εδαφίου, η σύμφωνη γνώμη του Υπουργού Προστασίας του Πολίτη. Για τις ανωτέρω μετατάξεις, σε περίπτωση που δεν υπάρχουν αντίστοιχες κενές οργανικές θέσεις, οι υπάλληλοι μετατάσσονται σε συνιστώμενες με την πράξη μετάταξης προσωποπαγείς θέσεις με ταυτόχρονη δέσμευση κενών οργανικών θέσεων, για όσο χρόνο υφίστανται οι προσωποπαγείς. Οι υπάλληλοι του προηγούμενου εδαφίου καταλαμβάνουν την πρώτη κενή οργανική θέση αντίστοιχης κατηγορίας του κλάδου δημοτικής αστυνομίας, οπότε και καταργείται η προσωποπαγής.
β) Το προσωπικό της περ. α) μετατάσσεται στον δήμο με το μισθολογικό κλιμάκιο που κατέχει και με διατήρηση τυχόν προσωπικής διαφοράς. Οι μετατασσόμενοι διατηρούν το ίδιο ασφαλιστικό και συνταξιοδοτικό καθεστώς.
5. Από την έναρξη ισχύος του παρόντος: 
α) Έως την επιλογή προϊσταμένων οργανικών μονάδων σύμφωνα με τα άρθρα 21, 22 και 23, καθήκοντα προϊσταμένων εξακολουθούν να ασκούν οι κατά την έναρξη ισχύος του παρόντος προϊστάμενοι, 
β) έως την τοποθέτηση νέων εποπτών σύμφωνα με την παρ. 2 του άρθρου 14 εξακολουθούν να ασκούν τα καθήκοντά τους οι υφιστάμενοι επόπτες.
6. Η θητεία των περ. α) και β) της παρ. 5 λήγει αυτοδικαίως με την επιλογή και τοποθέτηση στις θέσεις της ιεραρχίας σύμφωνα με τα άρθρα 21, 22 και 23. 
7. Κατά την πρώτη εφαρμογή των άρθρων 21, 22 και 23 του παρόντος, αν δεν υποβληθούν αιτήσεις για την επιλογή προϊσταμένων οργανικών μονάδων, εφόσον δεν υπάρχουν υπάλληλοι που πληρούν τις προϋποθέσεις του άρθρου 24 για την κάλυψη των θέσεων προϊσταμένων των οργανικών μονάδων, τα καθήκοντα αυτά ασκούνται παράλληλα από προϊστάμενο Διεύθυνσης ή Τμήματος, αντίστοιχα, άλλου κλάδου του οικείου δήμου, ύστερα από απόφαση του δημάρχου. 
8. Μετά τη σύσταση νέας υπηρεσίας δημοτικής αστυνομίας με τον οικείο Οργανισμό Εσωτερικής Υπηρεσίας του άρθρου 10 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143) και τη στελέχωσή της, οι θέσεις προϊσταμένων οργανικών μονάδων καλύπτονται σύμφωνα με το άρθρο 24 του παρόντος.
 9. Το Ειδικό Πειθαρχικό Συμβούλιο του άρθρου 25 συγκροτείται εντός τριών (3) μηνών από την έναρξη ισχύος του παρόντος. Κατ’ εξαίρεση, η θητεία του αρχίζει από τη συγκρότηση του και λήγει την 31η Δεκεμβρίου του μεθεπόμενου έτους. Μέχρι τη συγκρότηση του Ειδικού Πειθαρχικού Συμβουλίου, οι δημοτικοί αστυνομικοί εξακολουθούν να υπάγονται στην πειθαρχική αρμοδιότητα των υφιστάμενων πρωτοβάθμιων πειθαρχικών συμβουλίων.
Άρθρο 37 
Καταργούμενες διατάξεις 
Από την έναρξη ισχύος του παρόντος καταργούνται:
α) το άρθρο 15 του π.δ. 23/2002 (Α΄ 19), περί τρόπου άσκησης αρμοδιοτήτων δημοτικών αστυνομικών,
β) το π.δ. 135/2006 (Α΄ 153), περί συστήματος πρόσληψης ειδικού ένστολου προσωπικού της δημοτικής αστυνομίας και τρόπου εκπαίδευσης αυτού, 
γ) το άρθρο 74 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143), περί μετάταξης από Ο.Τ.Α. σε Ο.Τ.Α., το οποίο είχε κατ’ εξαίρεση διατηρηθεί σε ισχύ για τις μετατάξεις του ειδικού ένστολου προσωπικού με το τελευταίο εδάφιο της παρ. 3 του άρθρου 19 του ν. 4440/2016 (Α΄ 224),
δ) τα άρθρα 1 έως 17 του ν. 3731/2008 (Α΄ 263), περί αναδιοργάνωσης της δημοτικής αστυνομίας, 
ε) η παρ. 5 του άρθρου 19 του ν. 4325/2015 (Α΄ 47), περί μετάταξης δημοτικών αστυνομικών σε άλλους κλάδους ή ανάθεσης άλλων καθηκόντων.
ΜΕΡΟΣ Β΄
ΣΥΣΤΑΣΗ ΦΟΡΕΑ ΛΕΙΤΟΥΡΓΙΑΣ 
ΛΑΪΚΩΝ ΑΓΟΡΩΝ ΠΕΡΙΦΕΡΕΙΑΣ ΑΤΤΙΚΗΣ 
ΚΑΙ ΦΟΡΕΑ ΛΕΙΤΟΥΡΓΙΑΣ ΛΑΪΚΩΝ ΑΓΟΡΩΝ
ΠΕΡΙΦΕΡΕΙΑΚΗΣ ΕΝΟΤΗΤΑΣ ΘΕΣΣΑΛΟΝΙΚΗΣ 
ΚΕΦΑΛΑΙΟ Α΄
ΣΥΣΤΑΣΗ ΚΑΙ ΑΡΜΟΔΙΟΤΗΤΕΣ
Άρθρο 38 
Σκοπός 
Σκοπός του Μέρους Β΄ είναι ο εκσυγχρονισμός και η εύρυθμη λειτουργία των λαϊκών αγορών της Περιφέρειας Αττικής και της Περιφερειακής Ενότητας Θεσσαλονίκης μέσω της δημιουργίας ευέλικτων δομών οργάνωσης και διοίκησης που επιτρέπουν τη στοχευμένη και αποτελεσματικότερη διαχείριση των ζητημάτων και την ταχύτερη λήψη των αποφάσεων, αναφορικά με τη λειτουργία των λαϊκών αγορών, ώστε να διασφαλιστεί η βέλτιστη εξυπηρέτηση των πολιτών.
Άρθρο 39
Αντικείμενο 
Αντικείμενο του Μέρους Β΄ αποτελεί η σύσταση των φορέων λειτουργίας λαϊκών αγορών της Περιφέρειας Αττικής και της Περιφερειακής Ενότητας Θεσσαλονίκης, καθώς και η ρύθμιση των θεμάτων διοίκησης, προσωπικού, αρμοδιοτήτων, οικονομικής διαχείρισης και εποπτείας αυτών. 
Άρθρο 40
Σύσταση και αρμοδιότητες φορέων 
λειτουργίας λαϊκών αγορών 
1. Συστήνονται φορείς λειτουργίας λαϊκών αγορών, με τη μορφή νομικών προσώπων δημοσίου δικαίου (Ν.Π.Δ.Δ.), ως ακολούθως: 
α) Ν.Π.Δ.Δ. της Περιφέρειας Αττικής, με την επωνυμία «Φορέας Λειτουργίας Λαϊκών Αγορών Περιφέρειας Αττικής» για τη λειτουργία των λαϊκών αγορών που βρίσκονται εντός των γεωγραφικών ορίων της Περιφέρειας Αττικής και 
β) Ν.Π.Δ.Δ. της Περιφέρειας Κεντρικής Μακεδονίας με την επωνυμία «Φορέας Λειτουργίας Λαϊκών Αγορών Περιφερειακής Ενότητας Θεσσαλονίκης» για τις λαϊκές αγορές που βρίσκονται εντός των γεωγραφικών ορίων της Περιφερειακής Ενότητας Θεσσαλονίκης. 
2. Ο Φορέας Λειτουργίας Λαϊκών Αγορών Περιφέρειας Αττικής έχει έδρα τον Δήμο Αθηναίων και ο Φορέας Λειτουργίας Λαϊκών Αγορών Περιφερειακής Ενότητας Θεσσαλονίκης έχει έδρα τον Δήμο Θεσσαλονίκης. 
3. Οι φορείς λειτουργίας λαϊκών αγορών της παρ. 1 λειτουργούν βάσει του παρόντος και του ν. 3852/2010 (Α΄ 87).
4. Οι φορείς λειτουργίας της παρ. 1 έχουν τις εξής αρμοδιότητες: 
α) την έκδοση προκήρυξης για τη χορήγηση αδειών και θέσεων στις λαϊκές αγορές,
β) την έκδοση, τη χορήγηση και την ανανέωση αδειών παραγωγού και επαγγελματία πωλητή σε λαϊκή αγορά και την παραχώρηση των νέων θέσεων δραστηριοποίησης σε κάθε λαϊκή αγορά, σύμφωνα με τα άρθρα 14 έως 17 του ν. 4849/2021 (Α΄ 207), 
γ) τη μεταβίβαση της άδειας και των θέσεων δραστηριοποίησης πωλητή, για το σύνολο των λαϊκών αγορών στις οποίες δραστηριοποιείται, σύμφωνα με το άρθρο 19 του ν. 4849/2021, 
δ) τη διαπίστωση της αυτοδίκαιης απώλειας της θέσης πωλητή σε λαϊκή αγορά, σύμφωνα με το άρθρο 21 του ν. 4849/2021, 
ε) την αμοιβαία ανταλλαγή και αλλαγή θέσης δραστηριοποίησης στην ίδια λαϊκή αγορά, σύμφωνα με το άρθρο 20 του ν. 4849/2021, 
στ) την επιβολή κυρώσεων και προστίμων στους πωλητές λαϊκών αγορών, σε περιπτώσεις παραβάσεων, σύμφωνα με τα άρθρα 58 έως 65 του ν. 4849/2021, 
ζ) την εποπτεία της διαδικασίας αναπλήρωσης - υποβοήθησης πωλητή και πρόσληψης υπαλλήλου, για το σύνολο των λαϊκών αγορών, στις οποίες δραστηριοποιείται ο πωλητής, σύμφωνα με το άρθρο 22 του ν. 4849/2021, 
η) τη μέριμνα για την καταχώριση στο Ολοκληρωμένο Πληροφοριακό Σύστημα Αγροτικής Ανάπτυξης (Ο.Π.Σ.Α.Α.), για κάθε λαϊκή αγορά, των ακόλουθων στοιχείων: της απόφασης ίδρυσης, μετακίνησης ή επέκτασης της λαϊκής αγοράς, του Οργανισμού Εσωτερικής Υπηρεσίας και του Κανονισμού Λειτουργίας Λαϊκών Αγορών και του τοπογραφικού διαγράμματος της λαϊκής αγοράς, σύμφωνα με την παρ. 4 του άρθρου 25 του ν. 4849/2021. 
Άρθρο 41
Διοίκηση Φορέων Λειτουργίας Λαϊκών Αγορών
Περιφέρειας Αττικής και Περιφερειακής 
Ενότητας Θεσσαλονίκης 
1. Κάθε φορέας λειτουργίας λαϊκών αγορών διοικείται από δεκαπενταμελές Διοικητικό Συμβούλιο (Δ.Σ.), τα μέλη του οποίου, με τους αναπληρωτές τους, ορίζονται με απόφαση του οικείου περιφερειάρχη, με τριετή θητεία. Το Δ.Σ. αποτελείται από: 
α) έναν (1) απόφοιτο ανώτατης εκπαίδευσης πανεπιστημιακού ή τεχνολογικού τομέα, ως πρόεδρο με πενταετή τουλάχιστον διοικητική εμπειρία σε ιδιωτικούς ή δημόσιους φορείς, 
β) επτά (7) εκπροσώπους της Περιφέρειας Αττικής για τον Φορέα Λειτουργίας Λαϊκών Αγορών Περιφέρειας Αττικής, πέντε (5) εκ των οποίων είναι περιφερειακοί σύμβουλοι και οκτώ (8) εκπροσώπους της Περιφέρειας Κεντρικής Μακεδονίας για τον Φορέα Λειτουργίας Λαϊκών Αγορών Περιφερειακής Ενότητας Θεσσαλονίκης, έξι (6) εκ των οποίων είναι περιφερειακοί σύμβουλοι, 
γ) έναν (1) εκπρόσωπο της Περιφερειακής Ένωσης Δήμων Αττικής για τον Φορέα Λειτουργίας Λαϊκών Αγορών Περιφέρειας Αττικής και έναν (1) εκπρόσωπο της Περιφερειακής Ένωσης Δήμων Θεσσαλονίκης για τον Φορέα Λειτουργίας Λαϊκών Αγορών Περιφερειακής Ενότητας Θεσσαλονίκης,
δ) δύο (2) εκπροσώπους της Παναττικής Ομοσπονδίας Σωματείων Πωλητών Λαϊκών Αγορών, δύο (2) εκπροσώπους της Ομοσπονδίας Επαγγελματιών και Παραγωγών Πωλητών Λαϊκών Αγορών Περιφέρειας Αττικής και δύο (2) εκπροσώπους της Πανελλήνιας Ομοσπονδίας Παραγωγών Πωλητών Λαϊκών Αγορών για τον Φορέα Λειτουργίας Λαϊκών Αγορών Περιφέρειας Αττικής και δύο (2) εκπροσώπους της Ομοσπονδίας Συλλόγων Παραγωγών Λαϊκών Αγορών Κεντρικής και Δυτικής Μακεδονίας - Θεσσαλίας - Θράκης, δύο (2) εκπροσώπους της Ομοσπονδίας Σωματείων Επαγγελματιών Παραγωγών και Επαγγελματιών Πωλητών Λαϊκών Αγορών Μακεδονίας - Θεσσαλίας - Θράκης και έναν (1) εκπρόσωπο του Σωματείου Παραγωγών και Επαγγελματιών Πωλητών Λαϊκών Αγορών δραστηριοποιούμενων εκτός πολεοδομικού συγκροτήματος Θεσσαλονίκης για τον Φορέα Λειτουργίας Λαϊκών Αγορών Περιφερειακής Ενότητας Θεσσαλονίκης. 
Με την απόφαση του πρώτου εδαφίου ορίζεται ως αντιπρόεδρος ένας εκ των περιφερειακών συμβούλων της περ. β). 
2. Τα μέλη του Δ.Σ. των περ. γ) και δ) της παρ. 1 προτείνονται αντιστοίχως, από τον φορέα από τον οποίο προέρχονται. 
3. Στις συνεδριάσεις του Δ.Σ. δύναται να μετέχει χωρίς δικαίωμα ψήφου, ως εισηγητής, ανάλογα με το θέμα που συζητείται, ο προϊστάμενος της καθ’ ύλην αρμόδιας διεύθυνσης του φορέα λειτουργίας λαϊκών αγορών. 
4. Χρέη γραμματείας του Δ.Σ. εκτελεί υπάλληλος του φορέα λειτουργίας λαϊκών αγορών, κατηγορίας ΠΕ ή ΔΕ, ο οποίος ορίζεται με τον αναπληρωτή του από τον πρόεδρο του Δ.Σ.. 
5. Το Δ.Σ. συνέρχεται στην έδρα του οικείου φορέα λειτουργίας λαϊκών αγορών, τακτικά, σε ημέρα και ώρα που ορίζεται από τον πρόεδρο, κατόπιν πρόσκλησης που αποστέλλεται στα μέλη του με κάθε πρόσφορο τρόπο, ιδίως μέσω μηνύματος ηλεκτρονικού ταχυδρομείου. Το Δ.Σ. συνέρχεται έκτακτα όταν ο πρόεδρος κρίνει σκόπιμη ή αναγκαία τη σύγκλησή του ή όποτε το ζητήσουν εγγράφως τουλάχιστον έξι (6) από τα μέλη του. Οι συνεδριάσεις του Δ.Σ. δύνανται να λαμβάνουν χώρα και μέσω τηλεδιάσκεψης. 
6. Το Δ.Σ. βρίσκεται σε απαρτία όταν είναι παρόντα περισσότερα από τα μισά μέλη του και λαμβάνει έγκυρα τις αποφάσεις του με την απόλυτη πλειοψηφία των παρόντων μελών του. Σε περίπτωση ισοψηφίας υπερισχύει η ψήφος του προέδρου του Δ.Σ.. Σε περίπτωση απουσίας ή κωλύματος του προέδρου, αυτός αναπληρώνεται από τον Αντιπρόεδρο. Στις συνεδριάσεις του Δ.Σ. τηρούνται πρακτικά, τα οποία υπογράφονται από το σύνολο των παρόντων μελών με φυσική ή εγκεκριμένη ψηφιακή υπογραφή.
7. Για θέματα λειτουργίας του Δ.Σ. των φορέων λειτουργίας λαϊκών αγορών του παρόντος εφαρμόζονται συμπληρωματικά οι διατάξεις του Δεύτερου Κεφαλαίου του Κώδικα Διοικητικής Διαδικασίας (ν. 2690/1999, Α΄ 45), περί συλλογικών οργάνων της διοίκησης. 
8. Στον πρόεδρο και στον αντιπρόεδρο του Δ.Σ. καταβάλλονται έξοδα παράστασης. Επίσης, στον πρόεδρο, στον αντιπρόεδρο και στα μέλη του Δ.Σ., καταβάλλεται αποζημίωση για κάθε συνεδρίαση και έως τρεις (3) συνεδριάσεις τον μήνα. 
9. Με απόφαση του οικείου περιφερειάρχη, η οποία εκδίδεται εντός ενός (1) μηνός από την έναρξη ισχύος του παρόντος, ορίζονται τα μέλη και ο πρόεδρος του Δ.Σ. των φορέων λειτουργίας λαϊκών αγορών της παρ. 1. 
Άρθρο 42
Αρμοδιότητες Διοικητικού Συμβουλίου
1. Το Δ.Σ. του φορέα λειτουργίας λαϊκών αγορών έχει τις εξής αρμοδιότητες: 
α) Αποφασίζει την έκδοση της προκήρυξης για τη χορήγηση αδειών και θέσεων στις λαϊκές αγορές,
β) αποφασίζει, κατόπιν εισήγησης της αρμόδιας οργανικής μονάδας, τη μεταβίβαση της άδειας και των θέσεων δραστηριοποίησης πωλητή, για το σύνολο των λαϊκών αγορών στις οποίες δραστηριοποιείται, σύμφωνα με το άρθρο 19 του ν. 4849/2021 (Α΄ 207),
γ) αποφασίζει την αμοιβαία ανταλλαγή και αλλαγή θέσης δραστηριοποίησης στην ίδια λαϊκή αγορά, σύμφωνα με το άρθρο 20 του ν. 4849/2021,
δ) εισηγείται το σχέδιο του Οργανισμού Εσωτερικής Υπηρεσίας στο Περιφερειακό Συμβούλιο Αττικής και στη Μητροπολιτική Επιτροπή Θεσσαλονίκης της Περιφέρειας Κεντρικής Μακεδονίας, αντίστοιχα,
ε) εισηγείται στην οικεία περιφέρεια τον Κανονισμό Λειτουργίας Λαϊκής Αγοράς, 
στ) αποφασίζει την ανάθεση υπηρεσιών ελέγχου της καθαριότητας και υγιεινής, της φύλαξης, της διαγράμμισης και άλλων αντίστοιχων υπηρεσιών, σύμφωνα με τον ν. 4412/2016 (Α΄ 147), καθώς και τη σύναψη οποιοδήποτε άλλου είδους συμβάσεων, 
ζ) ψηφίζει τον ετήσιο προϋπολογισμό και τον οικονομικό απολογισμό, 
η) αποφασίζει για θέματα εύρυθμης λειτουργίας και ελέγχου των λαϊκών αγορών, σύμφωνα με τον ν. 4849/2021,
θ) εγκρίνει τα επιχειρησιακά σχέδια δράσης του φορέα λειτουργίας,
ι) αποφασίζει την πραγματοποίηση ερευνών, την ανάπτυξη εκπαιδευτικών προγραμμάτων και σεμιναρίων για την ασφάλεια και υγιεινή των προϊόντων, τον τρόπο προώθησής τους, διαφημιστικές ενέργειες και ενέργειες επικοινωνίας και γενικά προβαίνει σε κάθε δραστηριότητα για τον εκσυγχρονισμό και την αναβάθμιση των λαϊκών αγορών.
Άρθρο 43
Καθήκοντα προέδρου Διοικητικού Συμβουλίου
1. Ο πρόεδρος του Δ.Σ. του φορέα λειτουργίας λαϊκών αγορών ασκεί ιδίως τα ακόλουθα καθήκοντα: 
α) συγκαλεί σε συνεδρίαση το Δ.Σ. και εισηγείται τα θέματα της ημερήσιας διάταξης,
β) παρακολουθεί και κατευθύνει τη λειτουργία του φορέα λειτουργίας, σύμφωνα με τις αποφάσεις του Δ.Σ.,
γ) εκδίδει τις διοικητικές πράξεις που αφορούν στο προσωπικό του φορέα,
δ) αποφασίζει για την έγκριση των δαπανών και τη διάθεση όλων των εγγεγραμμένων στον προϋπολογισμό πιστώσεων, με την έκδοση απόφασης ανάληψης υποχρέωσης,
ε) εκπροσωπεί τον φορέα σε κάθε δημόσια αρχή και στα δικαστήρια και
στ) υπογράφει τις συμβάσεις που συνάπτει ο φορέας.
Άρθρο 44
Αρμοδιότητες της Περιφέρειας Αττικής 
και της Περιφέρειας Κεντρικής Μακεδονίας
1. Η Περιφέρεια Αττικής και η Περιφέρεια Κεντρικής Μακεδονίας έχουν τις ακόλουθες αρμοδιότητες:
α) Εγκρίνουν τον Κανονισμό Λειτουργίας Λαϊκής Αγοράς, κατόπιν εισήγησης του Δ.Σ. του οικείου φορέα, με τον οποίο ρυθμίζεται κάθε θέμα σχετικό με τη λειτουργία της λαϊκής αγοράς που δεν ορίζεται στον ν. 4849/2021 (Α΄ 207), και ιδίως το ύψος του ημερήσιου ανταποδοτικού τέλους και ο τρόπος καταβολής του, 
β) αποφασίζουν για την ίδρυση, την κατάργηση, τη μετακίνηση, την επέκταση και τη χωροθέτηση των λαϊκών αγορών, σύμφωνα με το άρθρο 27 του ν. 4849/2021 και
γ) ορίζουν το Δ.Σ..
Άρθρο 45
Οργανισμός Εσωτερικής Υπηρεσίας
1. Με τον Οργανισμό Εσωτερικής Υπηρεσίας καθορίζονται ιδίως η εσωτερική διάρθρωση των υπηρεσιών, οι αρμοδιότητες κάθε οργανικής μονάδας, οι θέσεις κατά κατηγορίες, κλάδους και ειδικότητες προσωπικού, καθώς και οι κατηγορίες και οι κλάδοι των οποίων οι υπάλληλοι κρίνονται για την κάλυψη θέσεων προϊσταμένων, ανάλογα με την ειδικότητα του κλάδου και το αντικείμενο των συγκεκριμένων οργανικών μονάδων. 
2. Ο Οργανισμός Εσωτερικής Υπηρεσίας ψηφίζεται από το Δ.Σ. του φορέα λειτουργίας λαϊκών αγορών. Η σχετική απόφαση εγκρίνεται με πράξη του Συντονιστή Αποκεντρωμένης Διοίκησης, η οποία δημοσιεύεται στην Εφημερίδα της Κυβερνήσεως. 
3. Για την κατάρτιση του Οργανισμού Εσωτερικής Υπηρεσίας απαιτείται και σύμφωνη γνώμη του οικείου περιφερειακού συμβουλίου. 
4. Για την τροποποίηση του Οργανισμού Εσωτερικής Υπηρεσίας ακολουθείται η διαδικασία των παρ. 2 και 3. 
5. Δεν επιτρέπεται τροποποίηση του Οργανισμού Εσωτερικής Υπηρεσίας κατά το τελευταίο εξάμηνο της θητείας των αιρετών οργάνων της οικείας Περιφέρειας. 
Άρθρο 46
Θέματα προσωπικού φορέων 
λειτουργίας λαϊκών αγορών
1. Η πλήρωση των θέσεων προσωπικού των φορέων λειτουργίας λαϊκών αγορών πραγματοποιείται ως εξής: 
α) Με πρόσληψη προσωπικού, σύμφωνα με τον ν. 4765/2021 (Α΄ 6), εφόσον οι εν λόγω προσλήψεις έχουν ενταχθεί στον ετήσιο προγραμματισμό προσλήψεων, σύμφωνα με το άρθρο 51 του ν. 4622/2019 (Α΄ 133) και το άρθρο 25 του ν. 4829/2021 (Α΄ 166),
β) με απόσπαση ή μετάταξη προσωπικού, σύμφωνα με τον ν. 4440/2016 (Α΄ 224),
γ) ειδικά για την κάλυψη υπηρεσιακών αναγκών, είναι δυνατή η απόσπαση υπαλλήλων από την Περιφέρεια Αττικής και την Περιφέρεια Κεντρικής Μακεδονίας, αντίστοιχα, για χρονικό διάστημα έως δύο (2) έτη, που μπορεί να παραταθεί για δύο (2) ακόμα έτη, εφόσον εξακολουθεί να υφίσταται η υπηρεσιακή ανάγκη. Οι αποδοχές των αποσπασμένων υπαλλήλων καταβάλλονται από τον φορέα υποδοχής. Η απόσπαση διενεργείται με απόφαση του οικείου Περιφερειάρχη, μετά από αίτημα του φορέα υποδοχής, κατά παρέκκλιση του ν. 4440/2016. Το προσωπικό αποσπάται με την ίδια σχέση εργασίας και εξακολουθεί να διέπεται από το υπηρεσιακό, μισθολογικό, ασφαλιστικό και συνταξιοδοτικό καθεστώς, στο οποίο υπαγόταν πριν την απόσπασή του. Ο χρόνος της απόσπασης λογίζεται ως χρόνος πραγματικής υπηρεσίας για όλες τις συνέπειες.
2. Για την υλοποίηση έργων που χρηματοδοτούνται ή συγχρηματοδοτούνται από ευρωπαϊκά ή διεθνή προγράμματα ο φορέας λαϊκών αγορών δύναται να απασχολεί προσωπικό με σχέση εργασίας ιδιωτικού δικαίου ορισμένου χρόνου ή με σύμβαση μίσθωσης έργου για όσο χρονικό διάστημα διαρκούν τα ανωτέρω έργα, συμπεριλαμβανομένων και παρατάσεών τους, σύμφωνα με τη διαδικασία του άρθρου 87 του ν. 4605/2019 (Α΄ 52).
Άρθρο 47
Δικαιώματα και υποχρεώσεις 
των φορέων λειτουργίας λαϊκών αγορών 
1. Οι Φορείς Λειτουργίας Λαϊκών Αγορών Περιφέρειας Αττικής και Περιφερειακής Ενότητας Θεσσαλονίκης καθίστανται καθολικοί διάδοχοι της Περιφέρειας Αττικής και της Περιφέρειας Κεντρικής Μακεδονίας ως προς το σύνολο των δικαιωμάτων και υποχρεώσεων, απαιτήσεων, καθώς και των πάσης φύσεως εννόμων σχέσεων που απορρέουν από τις αρμοδιότητες που ασκούν οι ως άνω φορείς. 
2. Με απόφαση του οικείου περιφερειάρχη, συστήνεται τριμελής επιτροπή με αρμοδιότητα τη σύνταξη έκθεσης καταγραφής και προσδιορισμού της κινητής και ακίνητης περιουσίας που περιέρχεται στην κυριότητα των ανωτέρω φορέων. Τα ταμειακά διαθέσιμα της Περιφέρειας Αττικής και της Περιφέρειας Κεντρικής Μακεδονίας, κατά την έναρξη ισχύος του παρόντος, που προέρχονται από την είσπραξη του ημερήσιου ανταποδοτικού τέλους που έχει καταβληθεί από τους επαγγελματίες πωλητές και παραγωγούς των λαϊκών αγορών, μεταβιβάζονται υποχρεωτικά και συνιστούν περιουσιακό στοιχείο των ως άνω φορέων. Η ως άνω έκθεση εγκρίνεται με απόφαση των οικείων οικονομικών επιτροπών. 
3. Η κινητή και ακίνητη περιουσία μεταβιβάζεται στη συνέχεια χωρίς την τήρηση οποιουδήποτε τύπου ή πράξης και χωρίς αντάλλαγμα, με την επιφύλαξη των διατάξεων περί δωρεών, κληρονομιών και κληροδοσιών, των διατυπώσεων που απαιτούνται από τις σχετικές διατάξεις για τους εμπράγματους δικαιούχους κτηματολογικών εγγραφών και των διατυπώσεων που απαιτούνται από τις σχετικές διατάξεις για τους δικαιούχους τραπεζικών λογαριασμών. Στην περίπτωση μεταβίβασης ακίνητης περιουσίας δεν οφείλεται φόρος, εισφορά ή τέλος υπέρ του Δημοσίου ή οποιουδήποτε τρίτου. Η αποκλειστική χρήση, αξιοποίηση, εκμετάλλευση και διαχείρισή τους και όλες εν γένει οι εξουσίες των εν λόγω δικαιωμάτων ανήκουν αντίστοιχα στον Φορέα Λαϊκών Αγορών Περιφέρειας Αττικής και στον Φορέα Λαϊκών Αγορών Περιφερειακής Ενότητας Θεσσαλονίκης, που έχουν στο εξής και την ευθύνη για τη διαφύλαξη και τη διαχείριση του υπάρχοντος αρχείου σχετικά με τα εν λόγω δικαιώματα. Η απόφαση της οικείας οικονομικής επιτροπής και απόσπασμα της έκθεσης απογραφής που περιγράφει τα ακίνητα τα οποία περιέρχονται κατά κυριότητα στους φορείς λαϊκών αγορών Περιφέρειας Αττικής και Περιφερειακής Ενότητας Θεσσαλονίκης, αντίστοιχα, καθώς και τα λοιπά εμπράγματα δικαιώματα καταχωρίζονται ατελώς στα αρμόδια κτηματολογικά γραφεία. 
Άρθρο 48
Πόροι των φορέων λειτουργίας λαϊκών αγορών 
1. Οι πόροι του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης προέρχονται από:
α) το ημερήσιο ανταποδοτικό τέλος που καταβάλλουν οι επαγγελματίες και παραγωγοί πωλητές που προσέρχονται στις λαϊκές αγορές της αρμοδιότητάς τους και εισπράττεται από τον φορέα λαϊκών αγορών,
β) πρόστιμα που επιβάλλονται με αποφάσεις του Δ.Σ. του,
γ) δωρεές, κληρονομιές, κληροδοσίες, χρηματοδοτήσεις, επιδοτήσεις, ενισχύσεις, χορηγίες ή επιχορηγήσεις και κάθε είδους εισφορές από φυσικά ή νομικά πρόσωπα του δημόσιου ή ιδιωτικού τομέα, της ημεδαπής ή αλλοδαπής, περιλαμβανομένων των οργάνων και οργανισμών του δημόσιου και ιδιωτικού τομέα, της Ευρωπαϊκής Ένωσης και άλλων ευρωπαϊκών ή διεθνών οργανισμών, ιδίως για τα έργα που αναλαμβάνει να υλοποιήσει,
δ) έσοδα από την αξιοποίηση στοιχείων της κινητής ή ακίνητης περιουσίας του και από δάνεια κάθε μορφής, και
ε) έσοδα από κάθε άλλη νόμιμη πηγή.
2. Ποσοστό πενήντα τοις εκατό (50%) του ημερήσιου ανταποδοτικού τέλους που καταβάλλουν οι επαγγελματίες και παραγωγοί πωλητές που προσέρχονται στις λαϊκές αγορές της αρμοδιότητάς τους, και εισπράττεται από τον φορέα λαϊκών αγορών, περιέρχεται στους Ο.Τ.Α. α΄ βαθμού στα γεωγραφικά όρια των οποίων λειτουργούν οι λαϊκές αγορές και ποσοστό πενήντα τοις εκατό (50%) περιέρχεται στον οικείο φορέα λειτουργίας λαϊκών αγορών με την επιφύλαξη του άρθρου 23 του ν. 4849/2021 (Α΄ 207). Από το τέλος που εισπράττει ο φορέας λειτουργίας λαϊκών αγορών, πριν από την απόδοσή του στους δικαιούχους, παρακρατείται ποσοστό ένα τοις εκατό (1%) που εμφανίζεται στα έσοδα του κρατικού προϋπολογισμού σε διακριτό Αναλυτικό Λογαριασμό Εσόδου (Α.Λ.Ε.) λόγω της υποστήριξης της λειτουργίας και της συντήρησης του Ο.Π.Σ.Α.Α. από τη Γενική Γραμματεία Εμπορίου του Υπουργείου Ανάπτυξης και Επενδύσεων, σύμφωνα με την παρ. 6 του άρθρου 23 του ν. 4849/2021. 
3. α) Οι αναγκαίες πιστώσεις για τη λειτουργία του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης εγγράφονται στον ετήσιο προϋπολογισμό τους.
β) Οι Φορείς Λειτουργίας Λαϊκών Αγορών Περιφέρειας Αττικής και Περιφερειακής Ενότητας Θεσσαλονίκης τηρούν όλα τα απαραίτητα παραστατικά και δικαιολογητικά, τα οποία θέτουν στη διάθεση των αρμόδιων οργάνων, όποτε ζητηθούν. Οι επαληθεύσεις, επιθεωρήσεις και οι έλεγχοι των προγραμμάτων και των έργων που έχουν χρηματοδοτηθεί διενεργούνται για την παρακολούθηση των πραγματοποιούμενων δράσεων και τη διασφάλιση ότι τα ποσά που διατίθενται από τον Φορέα Λαϊκών Αγορών Περιφέρειας Αττικής και τον Φορέα Λαϊκών Αγορών Περιφερειακής Ενότητας Θεσσαλονίκης επενδύονται, σύμφωνα με τους στόχους και τα προβλεπόμενα στο παρόν και τις αποφάσεις των οργάνων τους.
γ) Μέχρι το τέλος Μαρτίου κάθε έτους ο Φορέας Λαϊκών Αγορών Περιφέρειας Αττικής και ο Φορέας Λαϊκών Αγορών Περιφερειακής Ενότητας Θεσσαλονίκης συντάσσουν ετήσια έκθεση, που περιλαμβάνει τον οικονομικό απολογισμό και τον απολογισμό πεπραγμένων του φορέα, η οποία αναρτάται στον διαδικτυακό τόπο του φορέα. Ο οικονομικός απολογισμός περιλαμβάνει ισολογισμό, κατάσταση αποτελεσμάτων χρήσης και τις χρηματοροές του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης. Μέχρι το τέλος Απριλίου κάθε έτους υποβάλλεται στο Περιφερειακό Συμβούλιο Αττικής και στο Περιφερειακό Συμβούλιο Κεντρικής Μακεδονίας, αντίστοιχα, η ετήσια έκθεση που αφορά στο προηγούμενο έτος.
δ) Ο τακτικός έλεγχος της οικονομικής διαχείρισης των πόρων του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης και ο έλεγχος των ετήσιων οικονομικών καταστάσεών τους γίνονται από δύο (2) ορκωτούς ελεγκτές - λογιστές που ορίζονται με απόφαση του Δ.Σ. του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης. Οι δαπάνες του ελέγχου βαρύνουν τον Φορέα Λαϊκών Αγορών Περιφέρειας Αττικής και τον Φορέα Λαϊκών Αγορών Περιφερειακής Ενότητας Θεσσαλονίκης. Οι ορκωτοί ελεγκτές - λογιστές που ασκούν τον τακτικό διαχειριστικό έλεγχο υποβάλλουν μέχρι την 30ή Ιουνίου κάθε έτους στα Δ.Σ. του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης έκθεση για τη διαχείριση και τον απολογισμό του διαχειριστικού έτους που έληξε. Οι εκθέσεις γνωστοποιούνται από τον Πρόεδρο του Δ.Σ. του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης στο Περιφερειακό Συμβούλιο Αττικής και στο Περιφερειακό Συμβούλιο Κεντρικής Μακεδονίας, αντίστοιχα. Με απόφαση του Περιφερειακού Συμβουλίου Αττικής και του Περιφερειακού Συμβουλίου Κεντρικής Μακεδονίας μπορεί να διατάσσεται οποτεδήποτε έκτακτος έλεγχος του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης, αντίστοιχα. 
ε) Το διαχειριστικό έτος του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης συμπίπτει με το ημερολογιακό έτος. 
ΚΕΦΑΛΑΙΟ Β΄
ΕΞΟΥΣΙΟΔΟΤΙΚΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ
Άρθρο 49 
Εξουσιοδοτικές διατάξεις 
Με κοινή απόφαση των Υπουργών Οικονομικών και Εσωτερικών καθορίζεται το ύψος των εξόδων παράστασης της παρ. 8 του άρθρου 41, το οποίο δεν μπορεί να υπερβαίνει το πενήντα τοις εκατό (50%) της αντιμισθίας του Περιφερειάρχη. Με την ίδια απόφαση καθορίζεται το ύψος της αποζημίωσης για κάθε συνεδρίαση της παρ. 8 του άρθρου 41. 
Άρθρο 50
Μεταβατικές διατάξεις 
1. Το προσωπικό που υπηρετεί κατά την έναρξη ισχύος του παρόντος στη Διεύθυνση Λαϊκών Αγορών της Περιφέρειας Αττικής και στη Διεύθυνση Λαϊκών Αγορών της Περιφέρειας Κεντρικής Μακεδονίας αποσπάται αυτοδικαίως, για χρονικό διάστημα μέχρι δύο (2) έτη με δυνατότητα ισόχρονης παράτασης, αντίστοιχα, στον Φορέα Λειτουργίας Λαϊκών Αγορών Περιφέρειας Αττικής και στον Φορέα Λειτουργίας Λαϊκών Αγορών Περιφερειακής Ενότητας Θεσσαλονίκης. Οι αποδοχές των αποσπασμένων υπαλλήλων για το πρώτο (1) έτος καταβάλλονται από τον φορέα προέλευσης. Η απόσπαση διενεργείται με απόφαση του οικείου περιφερειάρχη, κατά παρέκκλιση του ν. 4440/2016 (Α΄ 224), η οποία εκδίδεται εντός ενός (1) μηνός από την έναρξη ισχύος του παρόντος και μετά από τη συγκρότηση του οικείου Δ.Σ. σε σώμα. Το προσωπικό αποσπάται με την ίδια σχέση εργασίας και διέπεται από το υπηρεσιακό, μισθολογικό, ασφαλιστικό και συνταξιοδοτικό καθεστώς, στο οποίο υπαγόταν πριν την απόσπασή του. Ο χρόνος της απόσπασης λογίζεται ως χρόνος πραγματικής υπηρεσίας για όλες τις συνέπειες ως προς το υπηρεσιακό, μισθολογικό, ασφαλιστικό και συνταξιοδοτικό καθεστώς του υπαλλήλου.
2. Το προσωπικό της παρ. 1, μετά την ολοκλήρωση του χρονικού διαστήματος απόσπασης της παρ. 1, δύναται να υποβάλει αίτηση μετάταξης στον οικείο φορέα λειτουργίας λαϊκών αγορών, κατά παρέκκλιση των κείμενων διατάξεων περί κινητικότητας του ν. 4440/2016. Η μετάταξη διενεργείται με κοινή απόφαση του οικείου περιφερειάρχη και του αρμοδίου για τον διορισμό οργάνου του φορέα υποδοχής, περίληψη της οποίας δημοσιεύεται στην Εφημερίδα της Κυβερνήσεως. Οι υπάλληλοι μετατάσσονται με τον βαθμό και το μισθολογικό κλιμάκιο που κατέχουν, την ίδια σχέση εργασίας και με τη διατήρηση τυχόν προσωπικής διαφοράς, σε κενές θέσεις κλάδου/ειδικότητας της ίδιας ή ανώτερης κατηγορίας εφόσον κατέχουν τα τυπικά προσόντα της θέσης στην οποία μετατάσσονται, ειδάλλως σε συνιστώμενες προσωποπαγείς θέσεις, οι οποίες καταργούνται αυτοδικαίως με την με οποιοδήποτε τρόπο αποχώρηση των υπαλλήλων. Μέχρι τη δημοσίευση της πράξης μετάταξης παρατείνεται αυτοδικαίως ο χρόνος της απόσπασης. 
3. Η απόφαση του Δ.Σ. του φορέα λειτουργίας λαϊκών αγορών, της παρ. 2 του άρθρου 45 περί ψήφισης του Οργανισμού Εσωτερικής Υπηρεσίας λαμβάνεται εντός τριών (3) μηνών από την έναρξη ισχύος του παρόντος. 
4. Οι προϊστάμενοι των οργανικών μονάδων των Διευθύνσεων λαϊκών αγορών της Περιφέρειας Αττικής και της Περιφέρειας Κεντρικής Μακεδονίας εξακολουθούν να ασκούν τα καθήκοντά τους, έως την κατάρτιση του Οργανισμού Εσωτερικής Υπηρεσίας του νομικού προσώπου. 
5. Η εισήγηση του Δ.Σ. του φορέα λειτουργίας λαϊκών αγορών της περ. ε) της παρ. 1 του άρθρου 42 αποστέλλεται στην οικεία Περιφέρεια εντός τριών (3) μηνών από την έναρξη ισχύος του παρόντος. 
6. Μέχρι την ολοκλήρωση των αποσπάσεων του προσωπικού της παρ. 1 και την έκδοση της απόφασης των οικείων Περιφερειαρχών, περί ορισμού του Δ.Σ. των φορέων λειτουργίας λαϊκών αγορών το σύνολο των αρμοδιοτήτων των Φορέων Λειτουργίας Λαϊκών Αγορών Περιφέρειας Αττικής και Περιφερειακής Ενότητας Θεσσαλονίκης, που αφορούν στις αρμοδιότητες των Διευθύνσεων Λαϊκών Αγορών εξακολουθεί να ασκείται αντιστοίχως από την Περιφέρεια Αττικής και την Περιφέρεια Κεντρικής Μακεδονίας. 
7. Οι φορείς λαϊκών αγορών Περιφέρειας Αττικής και Περιφερειακής Ενότητας Θεσσαλονίκης, στην περίπτωση που δεν διαθέτουν προσωπικό για την άσκηση των διοικητικών αρμοδιοτήτων τους και του συνόλου των οικονομικών αρμοδιοτήτων τους, εξυπηρετούνται από τις διοικητικές και οικονομικές υπηρεσίες των οικείων Περιφερειών. 
8. Εκκρεμείς κατά την έναρξη ισχύος του παρόντος δίκες της Περιφέρειας Αττικής και της Περιφέρειας Κεντρικής Μακεδονίας, αναφορικά με τις αρμοδιότητες των φορέων λειτουργίας λαϊκών αγορών, συνεχίζονται από τους εν λόγω φορείς μετά από την έκδοση της απόφασης συγκρότησης των Δ.Σ. τους σε σώμα και την ολοκλήρωση των αποσπάσεων της παρ. 1. 
9. Έργα, δράσεις και προγράμματα, συγχρηματοδοτούμενα ή χρηματοδοτούμενα από την Ευρωπαϊκή Ένωση ή άλλους διεθνείς οργανισμούς ή εθνικούς πόρους, τα οποία έχουν αναληφθεί και υλοποιούνται από τη Διεύθυνση Λαϊκών Αγορών της Περιφέρειας Αττικής και της Περιφέρειας Κεντρικής Μακεδονίας, αντίστοιχα, καθώς και εκκρεμείς διαδικασίες ανάθεσης και εκτέλεσης συμβάσεων έργων, προμηθειών και παροχής υπηρεσιών που σχετίζονται με τις αρμοδιότητες της λειτουργίας των λαϊκών αγορών συνεχίζονται και ολοκληρώνονται από τους φορείς λειτουργίας λαϊκών αγορών. 
10. Το πρώτο διαχειριστικό έτος του Φορέα Λαϊκών Αγορών Περιφέρειας Αττικής και του Φορέα Λαϊκών Αγορών Περιφερειακής Ενότητας Θεσσαλονίκης αρχίζει από την έναρξη ισχύος του παρόντος και λήγει την 31η Δεκεμβρίου του εν λόγω έτους.
ΜΕΡΟΣ Γ΄
ΔΙΑΤΑΞΕΙΣ ΑΠΛΟΥΣΤΕΥΣΗΣ ΔΙΑΔΙΚΑΣΙΩΝ
Άρθρο 51
Σκοπός
Σκοπός του Μέρους Γ΄ είναι η απλούστευση διαδικασιών που αφορούν στους Ο.Τ.Α. α΄ και β΄ βαθμού και στις αποκεντρωμένες διοικήσεις, με στόχο την ταχύτερη και αποτελεσματικότερη άσκηση των αρμοδιοτήτων τους. Επιδιώκεται, εν γένει, ο περιορισμός του διοικητικού βάρους των αποκεντρωμένων διοικήσεων, με κατάργηση της υποχρεωτικής διαμεσολάβησης σε συγκεκριμένες υποθέσεις των Ο.Τ.Α., με παράλληλη μείωση της γραφειοκρατίας και των παρατηρούμενων χρονοκαθυστερήσεων, για την αποτελεσματικότερη άσκηση των τοπικών υποθέσεων των Ο.Τ.Α..
Άρθρο 52
Αντικείμενο 
Αντικείμενο του παρόντος Μέρους είναι η εισαγωγή ρυθμίσεων για την απλούστευση διαδικασιών. Στο πλαίσιο αυτό, τροποποιούνται τα αρμόδια όργανα για τον ορισμό ληξιάρχου, τα όργανα που μπορεί να αναλάβουν καθήκοντα ληξιάρχου και ο τρόπος δημοσίευσης των αποφάσεων διορισμού ληξιάρχου. Επίσης, ρυθμίζεται η διαδικασία δημοσιότητας αποφάσεων τροποποίησης συμβάσεων Ιδιωτικού Δικαίου Ορισμένου Χρόνου (Ι.Δ.Ο.Χ.) των Ο.Τ.Α. και αποσαφηνίζεται ρητά η κατάργηση της υποχρεωτικής έγκρισης της αποκεντρωμένης διοίκησης για θέματα κίνησης υπηρεσιακών οχημάτων. Επιπλέον, εισάγονται ρυθμίσεις με τις οποίες, σε περίπτωση μη έγκρισης αποφάσεων των Ο.Τ.Α. από τις οικείες αποκεντρωμένες διοικήσεις εντός αποκλειστικής προθεσμίας είκοσι (20) ημερών, τεκμαίρεται η έγκριση ως χορηγηθείσα, στις περιπτώσεις αποδοχής δωρεάς αυτοκινήτων, αγοράς οχημάτων, θέσης σε κυκλοφορία και παύσης από την κυκλοφορία οχημάτων και έγκρισης μίσθωσης ιδιωτικών οχημάτων δημόσιας χρήσης. 
Άρθρο 53
Ορισμός ληξιάρχου και δημοσίευση 
των αποφάσεων ορισμού του - 
Τροποποίηση άρθρου 2 ν. 344/1976
Το άρθρο 2 του ν. 344/1976 (Α΄ 143), περί ορισμού ληξιάρχων, αντικαθίσταται ως εξής:
«Ληξίαρχοι
Άρθρο 2
1. Με την επιφύλαξη του άρθρου 3, ληξίαρχοι είναι:
α) Σε κάθε δήμο ο δήμαρχος, ο οποίος αναπληρώνεται στα καθήκοντα αυτά από τους νόμιμους αναπληρωτές του.
β) Σε περίπτωση σύμπτυξης περισσότερων ληξιαρχικών περιφερειών σε μία, ληξίαρχος ορίζεται από τον Γραμματέα της Αποκεντρωμένης Διοίκησης ένας από τους δημάρχους των δήμων της οικείας ληξιαρχικής περιφέρειας.
2. Όταν η άσκηση των ληξιαρχικών καθηκόντων από τα πρόσωπα της παρ. 1 δεν είναι δυνατή ή είναι εξαιρετικά δύσκολη, ληξίαρχος μπορεί να διοριστεί από τον Γραμματέα της οικείας Αποκεντρωμένης Διοίκησης δημοτικός υπάλληλος ή δημοτικός σύμβουλος ή δημότης κάτοικος του δήμου ή δημόσιος υπάλληλος. Μέχρι να γίνει ο διορισμός, καθήκοντα ληξιάρχου ανατίθενται από τον Γραμματέα της οικείας Αποκεντρωμένης Διοίκησης σε ληξίαρχο γειτονικού δήμου. Η εν λόγω απόφαση αναρτάται υποχρεωτικά στον διαδικτυακό τόπο του Προγράμματος «Διαύγεια» και ισχύει μόνο από την ανάρτησή της. Αυτόν που διορίστηκε σύμφωνα με τα ανωτέρω αναπληρώνει, σε περίπτωση απουσίας ή κωλύματος, ο δήμαρχος ή ο νόμιμος αναπληρωτής του.
3. Αν μία ληξιαρχική περιφέρεια υποδιαιρείται σε περισσότερες, εφαρμόζονται αναλόγως οι παρ. 1 και 2. 
4. Ο κατά την παρ. 2 διορισμένος δημοτικός ή δημόσιος υπάλληλος, μόλις αποχωρήσει οριστικά για οποιονδήποτε λόγο από την κύρια θέση του, αποβάλλει αυτοδικαίως την ιδιότητα του ληξιάρχου. Ομοίως, ο κατά την παρ. 2 διορισμένος υπάλληλος αποβάλλει αυτοδικαίως την ιδιότητα του ληξιάρχου, αν, λόγω μεταβολής στο πρόσωπο του δημάρχου, ο νέος δήμαρχος δηλώσει εγγράφως προς τον ληξίαρχο ότι κατά τη διάρκεια της θητείας του ως δημάρχου πρόκειται να διεξάγει ο ίδιος τη ληξιαρχική υπηρεσία και από την ημέρα που την αναλαμβάνει. Για τη μεταβολή αυτή του προσώπου του ληξιάρχου ειδοποιείται αμέσως και η οικεία Αποκεντρωμένη Διοίκηση. 
5. Σε κάθε άλλη περίπτωση, η απαλλαγή από τα ληξιαρχικά καθήκοντα του ληξιάρχου που διορίζεται κατά την παρ. 2 γίνεται με τον τρόπο που ενεργείται και ο διορισμός του και μόνο για τους λόγους που δικαιολογούν αυτή. 
6. Οι διοριζόμενοι ως ληξίαρχοι μη δημοτικοί ή δημόσιοι υπάλληλοι πρέπει να έχουν απολυτήριο δευτεροβάθμιας εκπαίδευσης. Οι ληξίαρχοι του πρώτου εδαφίου δίνουν τον όρκο του δημοσίου υπαλλήλου ενώπιον του Γραμματέα της οικείας Αποκεντρωμένης Διοίκησης. 
7. Το λειτούργημα του ληξιάρχου είναι άμισθο, εφόσον ασκείται από τον δήμαρχο ή τους νόμιμους αναπληρωτές αυτού. 
8. Στους ληξιάρχους που διορίζονται κατά την παρ. 2 καταβάλλεται αποζημίωση που βαρύνει την ειδική πίστωση που αναγράφεται κατ’ έτος στον προϋπολογισμό του οικείου δήμου. Οι ληξίαρχοι, αν είναι δημοτικοί υπάλληλοι, αποζημιώνονται σύμφωνα με τις οικείες διατάξεις του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143) και, αν είναι δημόσιοι υπάλληλοι, λαμβάνουν αποζημίωση η οποία καθορίζεται με απόφαση του δημοτικού συμβουλίου, που δεν μπορεί να υπερβαίνει το είκοσι τοις εκατό (20%) του βασικού μηνιαίου μισθού τους. Οι λοιποί λαμβάνουν αποζημίωση, η οποία καθορίζεται με απόφαση του δημοτικού συμβουλίου.».
Άρθρο 54
Δημοσιότητα των αποφάσεων τροποποίησης
συμβάσεων εργαζομένων Ι.Δ.Ο.Χ. ως προς 
το ωράριο εργασίας - Τροποποίηση περ. β΄ 
παρ. 1 άρθρου 8 ν. 4368/2016
Στην περ. β΄ της παρ. 1 του άρθρου 8 του ν. 4368/2016 (Α΄ 21). περί υποχρεωτικού ελέγχου νομιμότητας αποφάσεων και δημοσίευσης περίληψής τους στην Εφημερίδα της Κυβερνήσεως, προστίθεται δεύτερο εδάφιο περί δημοσίευσης περίληψης αποφάσεων που αφορούν σε εργαζομένους Ι.Δ.Ο.Χ. στον διαδικτυακό τόπο του προγράμματος «Διαύγεια», εκτός των περιπτώσεων που προσλαμβάνονται στο πλαίσιο των προγραμμάτων Ε.Σ.Π.Α., και η παρ. 1 διαμορφώνεται ως εξής:
«1.α. Συμβάσεις εργασίας ιδιωτικού δικαίου αορίστου και ορισμένου χρόνου, μειωμένου ωραρίου, των εργαζομένων σε Ο.Τ.Α. α΄ και β΄ βαθμού και νομικά πρόσωπα δημοσίου δικαίου αυτών, μπορεί να τροποποιούνται, με αύξηση του ωραρίου εργασίας, μέχρι και το ανώτατο όριο της πλήρους απασχόλησης της οικείας εκπαιδευτικής βαθμίδας και ειδικότητας, με αντίστοιχη αύξηση των πάσης φύσεως αποδοχών τους. Η τροποποίηση γίνεται με αιτιολογημένη απόφαση του οικείου Δημοτικού ή Περιφερειακού Συμβουλίου ή του Διοικητικού Συμβουλίου του οικείου νομικού προσώπου, κατόπιν αίτησης του ενδιαφερομένου. Η απόφαση περιγράφει την υπηρεσιακή ή λειτουργική ανάγκη, που δικαιολογεί την αύξηση του ωραρίου και βεβαιώνει την ύπαρξη των απαιτούμενων πιστώσεων στον οικείο προϋπολογισμό. 
β. Η απόφαση του προηγούμενου εδαφίου υπάγεται σε υποχρεωτικό έλεγχο νομιμότητας από την αρμόδια για την εποπτεία του οικείου Ο.Τ.Α. ή νομικού προσώπου αρχή και περίληψή της δημοσιεύεται στην Εφημερίδα της Κυβερνήσεως. Ειδικά ως προς τους εργαζομένους Ι.Δ.Ο.Χ., εκτός των περιπτώσεων που προσλαμβάνονται στο πλαίσιο των προγραμμάτων Ε.Σ.Π.Α., η περίληψη απόφασης αναρτάται στον διαδικτυακό τόπο του προγράμματος «Διαύγεια». 
γ. Οι καθαριστές/καθαρίστριες σχολικών μονάδων, των οποίων το ωράριο εργασίας μετατρέπεται, σύμφωνα με την περ. α΄, μπορούν, με απόφαση του οικείου δημοτικού συμβουλίου, που εκδίδεται ύστερα από αίτησή τους και ανάλογα με τις προκύπτουσες υπηρεσιακές ανάγκες, να απασχολούνται και σε διαφορετικές σχολικές μονάδες από εκείνες της τοποθέτησής τους.».
Άρθρο 55
Κίνηση εκτός ορίων περιφερειακής ενότητας 
των οχημάτων Ο.Τ.Α. α΄ και β΄ βαθμού - 
Τροποποίηση παρ. 3 άρθρου 23 ν. 4674/2020
Στην παρ. 3 του άρθρου 23 του ν. 4674/2020 (Α΄ 53), περί ελέγχου κίνησης των οχημάτων των Ο.Τ.Α. α΄ και β΄ βαθμού, προστίθενται πέμπτο και έκτο εδάφιο περί της έγκρισης της κίνησης οχημάτων εκτός ορίων της οικείας περιφερειακής ενότητας και κατ’ εξαίρεση οδήγησης αυτών χωρίς έγκριση από την οικεία αποκεντρωμένη διοίκηση, και η παρ. 3 διαμορφώνεται ως εξής:
«3. Ως αρμόδια αρχή για τον έλεγχο της κίνησης των οχημάτων που ανήκουν στους οργανισμούς τοπικής αυτοδιοίκησης α΄ και β΄ βαθμού και τα νομικά τους πρόσωπα, νοείται η οικεία Οικονομική Επιτροπή. Σε κατεπείγουσες περιπτώσεις, επιτρέπεται η κίνηση οχημάτων που ανήκουν σε οργανισμούς τοπικής αυτοδιοίκησης α΄ και β΄ βαθμού και σε νομικά τους πρόσωπα, χωρίς προηγούμενη απόφαση της Οικονομικής Επιτροπής, αλλά με έγκριση του Περιφερειάρχη ή του Δημάρχου αντίστοιχα, ή του αιρετού μονοπρόσωπου οργάνου διοίκησης που ορίζουν με απόφασή τους. Στις περιπτώσεις αυτές, η επιτροπή αποφασίζει στην αμέσως επόμενη συνεδρίασή της, εάν η κίνηση του οχήματος ήταν επιβεβλημένη ή όχι. Τυχόν κινήσεις Δημάρχων και Περιφερειαρχών με υπηρεσιακά οχήματα, που έλαβαν χώρα κατά παρέκκλιση των έως σήμερα διατάξεων για την έγκρισή τους, θεωρούνται νόμιμες, εφόσον πραγματοποιήθηκαν για την αντιμετώπιση όλως εξαιρετικών και απρόβλεπτων υπηρεσιακών αναγκών, που δικαιολογούν τη μη τήρηση της σχετικής διαδικασίας και εφόσον η συνδρομή των γεγονότων αφορούσε αποδεδειγμένες αυτοδιοικητικές υπηρεσιακές ανάγκες. Στην ως άνω αρμοδιότητα της Οικονομικής Επιτροπής περιλαμβάνονται η έγκριση της κίνησης εκτός της οικείας περιφερειακής ενότητας των υπηρεσιακών οχημάτων του οικείου O.T.A. και των νομικών του προσώπων, καθώς και η κατ’ εξαίρεση οδήγηση των οχημάτων αυτών από υπάλληλους που έχουν την απαιτούμενη κατά περίπτωση άδεια οδήγησης, ανεξάρτητα από την κατηγορία, κλάδο ή ειδικότητα στην οποία ανήκουν. Οι αποφάσεις που εκδίδονται από τα όργανα των Ο.Τ.Α. κατά την άσκηση της ως άνω αρμοδιότητας δεν υποβάλλονται προς έγκριση στην αποκεντρωμένη διοίκηση.».
Άρθρο 56
Έγκριση προγράμματος δράσης 
για την επιχορήγηση συλλόγων 
με πανελλήνια δράση - Τροποποίηση 
περ. iii παρ. 1Α άρθρου 202 ν. 3463/2006
Το δεύτερο εδάφιο της περ. iii της παρ. 1Α του άρθρου 202 του Κώδικα Δήμων και Κοινοτήτων (ν. 3463/2006, Α΄ 114), περί έγκρισης προγράμματος δράσης συλλόγων μη κερδοσκοπικού χαρακτήρα με πανελλήνια δράση, τροποποιείται ως προς το αρμόδιο όργανο για την έγκριση του προγράμματος δράσης και η παρ. 1Α διαμορφώνεται ως εξής: 
«1Α. Με απόφαση του Δημοτικού Συμβουλίου είναι δυνατή η παροχή χρηματικών επιχορηγήσεων:
i. σε νομικά πρόσωπα δημοσίου δικαίου, περιλαμβανομένων των εκκλησιαστικών, καθώς και σε πολιτιστικούς συλλόγους και αστικές εταιρείες μη κερδοσκοπικού χαρακτήρα που αναπτύσσουν πολιτιστικού χαρακτήρα δραστηριότητες και που έχουν την έδρα τους εντός των διοικητικών ορίων του Δήμου,
ii. σε τοπικά παραρτήματα οργανώσεων πανελλήνιας δράσης, που αναπτύσσουν κοινωνική και πολιτιστική δραστηριότητα,
iii. σε συλλόγους μη κερδοσκοπικού χαρακτήρα με πανελλήνια δράση, οι οποίοι έχουν ως σκοπό την παροχή βοήθειας και υποστήριξης κάθε μορφής, σε παιδιά που είναι, ιδίως, θύματα εξάρτησης, κακοποίησης, παραμέλησης, οικονομικής εκμετάλλευσης και παράνομης διακίνησης, ανεξαρτήτως υπηκοότητας. Πρόσθετη προϋπόθεση για την επιχορήγηση αυτή αποτελεί η κατάρτιση σχετικού προγράμματος δράσης του συλλόγου, για τον αντίστοιχο δήμο και η έγκριση του από την οικεία οικονομική επιτροπή,
iv. σε πρωτοβάθμιες συνδικαλιστικές οργανώσεις εργαζομένων στον οικείο Δήμο για την πραγματοποίηση κοινωνικών και πολιτιστικών εκδηλώσεων,
ν. σε νομικά πρόσωπα δημοσίου δικαίου του Δήμου, περιλαμβανομένων και των σχολικών επιτροπών, επιπροσθέτως της τακτικής επιχορήγησης που λαμβάνουν,
vi. σε αθλητικά σωματεία για την προαγωγή του οικείου αθλήματος, καθώς και για την κάλυψη εξόδων μετακίνησης αθλητών και αθλητικών ομάδων, που εδρεύουν στην περιοχή τους και συμμετέχουν σε εθνικά πρωταθλήματα ολυμπιακών αθλημάτων. Από τις διατάξεις του προηγούμενου εδαφίου, εξαιρούνται οι αθλητικές ανώνυμες εταιρείες. Η παρούσα ισχύει έως τις 31.3.2023,
vii. σε φιλοζωικά σωματεία ή φιλοζωικές οργανώσεις μη κερδοσκοπικού χαρακτήρα, που εδρεύουν στον οικείο δήμο και είναι εγγεγραμμένα στο Υπομητρώο Φιλοζωικών Σωματείων και Οργανώσεων του Εθνικού Μητρώου Ζώων Συντροφιάς (ΕΜΖΣ), που τηρείται στο Υπουργείο Ψηφιακής Διακυβέρνησης. Πρόσθετη προϋπόθεση για την επιχορήγηση αυτή αποτελεί η κατάρτιση σχετικού προγράμματος δράσης του σωματείου ή της οργάνωσης, για τον αντίστοιχο δήμο και η έγκρισή του από την πενταμελή Επιτροπή Παρακολούθησης του επιχειρησιακού προγράμματος διαχείρισης αδέσποτων ζώων συντροφιάς και πρόληψης δημιουργίας νέων αδέσποτων ζώων του οικείου δήμου. Με τις ίδιες προϋποθέσεις τα ανωτέρω σωματεία και οργανώσεις μπορούν να λαμβάνουν επιχορήγηση και από την οικεία περιφέρεια, εφόσον δραστηριοποιούνται εντός των ορίων της.».
Άρθρο 57
Ορισμός προθεσμίας για την άσκηση 
αρμοδιοτήτων της αποκεντρωμένης διοίκησης 
και τεκμαιρόμενη έγκριση σε περίπτωση 
άπρακτης παρέλευσής της - Τροποποίηση 
περ. Α΄ παρ. 1 άρθρου 1 ν. 2647/1998
Στην περ. Α΄ της παρ. 1 του άρθρου 1 του ν. 2647/1998 (Α΄ 247), περί μεταβίβασης αρμοδιοτήτων του Υπουργού Εσωτερικών στις Περιφέρειες, επέρχονται οι εξής αλλαγές: α) η υποπερ. 18) περί έγκρισης κίνησης αυτοκινήτων εκτός των ορίων της περιφερειακής ενότητας για τα αυτοκίνητα των υπηρεσιών της Περιφέρειας καταργείται, β) μετά την υποπερ. 20), προστίθενται δύο εδάφια περί αποκλειστικής προθεσμίας άσκησης αρμοδιότητας χορήγησης έγκρισης και η περ. Α΄ διαμορφώνεται ως εξής:
«1. Οι ακόλουθες αρμοδιότητες, που ασκούνται από Υπουργούς μεταβιβάζονται στις Περιφέρειες:
Α. Αρμοδιότητες του Υπουργού Εσωτερικών, Δημόσιας Διοίκησης και Αποκέντρωσης:
1) Η έρευνα των δικαιολογητικών και στοιχείων ατόμων που ζητούν να καθοριστεί η ιθαγένειά τους σύμφωνα με τις διατάξεις του Κώδικα Ελληνικής Ιθαγένειας (ν.δ. 3370/1955, ΦΕΚ 258 Α΄), όπως τροποποιήθηκε και συμπληρώθηκε μεταγενέστερα, καθώς και με τις προϊσχύουσες αυτού σχετικές διατάξεις, καθώς και διεθνείς συμβάσεις και συνθήκες (άρθρο 9 παρ. 1 του ν. 2307/1995, ΦΕΚ 113 Α΄).
2) Η επίλυση αμφισβητήσεων σχετικά με τη διαγραφή δύο ή περισσότερες φορές εγγεγραμμένων στα Μητρώα Αρρένων επί διαφωνιών Νομάρχη και διευθυντή στρατολογικού γραφείου ή αντιρρήσεων πολλαπλώς εγγεγραμμένων κατ’ αποφάσεων του Νομάρχη (άρθρο 7 παρ. 3 του ν. 2119/1993, ΦΕΚ 23 Α΄).
3) Η έκδοση απόφασης για την απόσπαση υπαλλήλων οργανισμών τοπικής αυτοδιοίκησης πρώτου και δεύτερου βαθμού ή επιχειρήσεων των οργανισμών τοπικής αυτοδιοίκησης πρώτου και δεύτερου βαθμού σε Περιφέρειες. Όταν πρόκειται για οργανισμούς τοπικής αυτοδιοίκησης άλλης Περιφέρειας η απόσπαση γίνεται με κοινή απόφαση των δύο αρμόδιων Γενικών Γραμματέων (άρθρο 58 του ν. 1943/1991, ΦΕΚ 50 Α΄).
4) Η έκδοση απόφασης για την απόσπαση υπαλλήλων της Περιφέρειας σε φορείς οργανισμών τοπικής αυτοδιοίκησης ή νομικά πρόσωπα, ιδρύματα ή αμιγείς επιχειρήσεις δημοτικές ή κοινοτικές ή σε αναπτυξιακούς συνδέσμους ή σε τοπική ένωση δήμων και κοινοτήτων ή στην Κεντρική Ένωση Δήμων και Κοινοτήτων Ελλάδος. Σε περίπτωση που οι φορείς της προηγούμενης παραγράφου υπάγονται σε άλλη Περιφέρεια από εκείνη που ανήκει ο υπάλληλος, η απόσπαση γίνεται με κοινή απόφαση των δύο αρμόδιων Γενικών Γραμματέων (άρθρο 64 παρ. 1 του ν. 1416/1984, ΦΕΚ 18 Α΄).
5) Η έκδοση απόφασης για τη μετάταξη υπαλλήλων των νομαρχιακών αυτοδιοικήσεων ή νομαρχιακών διαμερισμάτων σε υπηρεσίες της Περιφέρειας και αντίστροφα. Όταν πρόκειται για νομαρχιακή αυτοδιοίκηση άλλης Περιφέρειας η απόσπαση γίνεται με κοινή απόφαση των δύο αρμόδιων Γενικών Γραμματέων (άρθρα 33 του ν. 2218/1994, ΦΕΚ 90 Α΄, 13 παρ. 21 του ν. 2307/1995, ΦΕΚ 113 Α΄, 109 του π.δ. 30/1996, ΦΕΚ 21 Α΄, 15 παρ. 14 του ν. 2503/ 1997, ΦΕΚ 107 Α΄).
6) Η έκδοση κοινής πράξης των οικείων Γενικών Γραμματέων των Περιφερειών για τη σύσταση επιχειρήσεων από νομαρχιακές αυτοδιοικήσεις ή νομαρχιακά διαμερίσματα που ανήκουν σε περισσότερες Περιφέρειες (άρθρο 18 παρ. 4 του π.δ. 331/1996, ΦΕΚ 223 Α΄).
7) Η έγκριση αποφάσεων δημοτικών ή κοινοτικών συμβουλίων για τη σύσταση δημοτικών επιχειρήσεων ύδρευσης - αποχέτευσης ή μετατροπή συνδέσμου σε δημοτική επιχείρηση ύδρευσης - αποχέτευσης (άρθρα 1 παρ. 3 και 3 παρ. 2 του ν. 1069/1980, ΦΕΚ 191 Α΄).
8) Η έγκριση για τη συμμετοχή άλλου οργανισμού τοπικής αυτοδιοίκησης σε δημοτική επιχείρηση ύδρευσης - αποχέτευσης και καθορισμός του αριθμού των αντιπροσώπων αυτών στο Διοικητικό Συμβούλιο της Επιχείρησης (άρθρο 3 παρ. 2 του ν. 1069/1980, ΦΕΚ 191 Α΄).
9) Η έγκριση αποφάσεων δημοτικών ή κοινοτικών συμβουλίων για τη διεύρυνση αντικειμένου των δημοτικών επιχειρήσεων ύδρευσης - αποχέτευσης (άρθρο 2 παρ. 1 του ν. 1069/1980, ΦΕΚ 191 Α΄).
10) Η έγκριση αγοράς αυτοκινήτων οχημάτων από το ελεύθερο εμπόριο από τις υπηρεσίες της Περιφέρειας, τα νομικά πρόσωπα δημοσίου δικαίου, τις νομαρχιακές αυτοδιοικήσεις και τα κρατικά νομικά πρόσωπα ιδιωτικού δικαίου του δημόσιου τομέα, εκτός ασθενοφόρων οχημάτων και κινητών μονάδων των νοσοκομείων και του Εθνικού Κέντρου Άμεσης Βοήθειας για την προμήθεια των οποίων απαιτείται έγκριση του Υπουργού Υγείας και Πρόνοιας (άρθρο 1 του ν.δ. 2396/1953, ΦΕΚ 117 Α΄ και απόφαση του Υπουργού Προεδρίας της Κυβερνήσεως 6.400/2060/1984 περ. Α΄ ΦΕΚ 387 Β΄).
11) Η έκδοση απόφασης για τη θέση σε κυκλοφορία αυτοκινήτων οχημάτων που προμηθεύονται οι υπηρεσίες της Περιφέρειας, τα νομικά πρόσωπα δημοσίου δικαίου, οι νομαρχιακές αυτοδιοικήσεις και τα κρατικά νομικά πρόσωπα ιδιωτικού δικαίου του δημόσιου τομέα (άρθρο 1 του ν.δ. 2396/1953, ΦΕΚ 117 Α΄ και απόφαση του Υπουργού Προεδρίας της Κυβερνήσεως 6.400/ 2060/1984 περ. Δ΄, ΦΕΚ 387 Β΄).
12) Η έκδοση απόφασης για τη θέση σε κυκλοφορία αυτοκινήτων οχημάτων που προμηθεύονται οι οργανισμοί τοπικής αυτοδιοίκησης πρώτου βαθμού από τον οργανισμό Διαχείρισης Δημόσιου Υλικού (άρθρο 1 του ν.δ. 2396/1953, ΦΕΚ 117 Α΄ και απόφαση του Υπουργού Προεδρίας της Κυβερνήσεως 6.400/2060/1984 περ. Ζ΄, ΦΕΚ 387 Β΄).
13) Η παύση κυκλοφορίας οχημάτων των υπηρεσιών της Περιφέρειας, των νομικών προσώπων δημοσίου δικαίου, των νομαρχιακών αυτοδιοικήσεων και των κρατικών νομικών προσώπων ιδιωτικού δικαίου του δημόσιου τομέα, καθώς και δήμων και κοινοτήτων, προκειμένου για τα οχήματα που οι δήμοι και οι κοινότητες έχουν προμηθευθεί από τον οργανισμό διαχείρισης Δημόσιου Υλικού (άρθρο 1 του ν.δ. 2396/ 1953, ΦΕΚ 117 Α΄ και απόφαση του Υπουργού Προεδρίας της Κυβερνήσεως 6.400/2060/1984 περ. Ε΄, Ζ΄, ΦΕΚ 387 Β΄).
14) Η έγκριση μίσθωσης ιδιωτικών αυτοκινήτων δημόσιας χρήσης από τις υπηρεσίες της Περιφέρειας, τα νομικά πρόσωπα δημοσίου δικαίου, τις νομαρχιακές αυτοδιοικήσεις και τα κρατικά νομικά πρόσωπα ιδιωτικού δικαίου του δημόσιου τομέα άρθρο 1 του ν.δ. 2396/1953, ΦΕΚ 117 Α΄ και απόφαση του Υπουργού Προεδρίας της Κυβερνήσεως 5100/1600/1984, ΦΕΚ 387 Β΄).
15) Η έγκριση για κατ’ εξαίρεση οδήγηση αυτοκινήτων των υπηρεσιών της Περιφέρειας, νομικών προσώπων δημοσίου δικαίου, οργανισμών τοπικής αυτοδιοίκησης πρώτου και δεύτερου βαθμού από υπαλλήλους που έχουν την απαιτούμενη κατά περίπτωση άδεια οδήγησης, ανεξάρτητα από την κατηγορία, κλάδο ή ειδικότητα στην οποία ανήκουν (άρθρο 19 παρ. 4 του ν. 2503/1997, ΦΕΚ 107 Α΄).
16) Η έγκριση υπερκατανάλωσης καυσίμων υπηρεσιακών αυτοκινήτων της Περιφέρειας, των νομικών προσώπων δημοσίου δικαίου, οργανισμών τοπικής αυτοδιοίκησης πρώτου και δεύτερου βαθμού (άρθρο 1 του ν.δ. 2396/1953, ΦΕΚ 117 Α΄ και απόφαση του Υπουργού Προεδρίας της Κυβερνήσεως 1450/550/1982, ΦΕΚ 93 Β΄).
17) Ο έλεγχος για τη διαπίστωση της εφαρμογής από τις υπηρεσίες που εδρεύουν εντός των ορίων του νομού Αττικής των διατάξεων του ν.δ. 2396/1953 για τη νόμιμη χρήση και κίνηση των αυτοκινήτων οχημάτων (άρθρα 1 και 3 του ν.δ. 2396/1953, ΦΕΚ 117 Α΄, Γ.Υ. 2783/1989, ΦΕΚ 730 Β΄ και άρθρο 12 του π.δ. 64/1990, ΦΕΚ 30 Α΄).
18) [Καταργείται].
19) Η έγκριση για την εγκατάσταση τηλεφωνικών συνδέσεων, καθώς και για τη φραγή και την άρση φραγής τηλεφωνικών συνδέσεων εσωτερικού και διεθνούς δικτύου στις υπηρεσίες της Περιφέρειας (απόφαση του Πρωθυπουργού 40362/1953, απόφαση ΔΙΑ/Φ25/3/1981, ΦΕΚ 698 Β΄ και άρθρο 15 παρ. 2 περ. δ΄ του π.δ. 320/1988, ΦΕΚ 149 Α΄).
20) Η γνωστοποίηση εγκατάστασης και λειτουργίας, η χορήγηση εγκρίσεων εγκατάστασης και λειτουργίας, η έκδοση αποφάσεων διενέργειας ελέγχων και επιβολής προστίμων στις περιπτώσεις ίδρυσης, επέκτασης ή εκσυγχρονισμού μονάδων παραγωγής ή/και εμφιάλωσης ιατρικών αερίων, καθώς και εμφιάλωσης πεπιεσμένων αερίων, σύμφωνα με τις διατάξεις των άρθρων 17 έως 40 του ν. 3982/2011 (Α΄ 143).
Στις υποπερ. 10, 11, 12, 13 και 14 η αρμοδιότητα ασκείται εντός αποκλειστικής προθεσμίας είκοσι (20) ημερών από την κοινοποίηση της απόφασης. Αν παρέλθει άπρακτη η προθεσμία του προηγούμενου εδαφίου, η χορήγηση της έγκρισης τεκμαίρεται.».
Άρθρο 58
Ορισμός προθεσμίας για την αποδοχή δωρεάς
 αυτοκινήτων προς Ν.Π.Δ.Δ. και υπηρεσίες 
αρμοδιότητας του Υπουργείου Παιδείας
και Θρησκευμάτων και τεκμαιρόμενη έγκριση
της αποκεντρωμένης διοίκησης σε περίπτωση
άπρακτης παρέλευσής της - Προσθήκη 
δεύτερου και τρίτου εδαφίου στην παρ. 19 
άρθρου 1 π.δ. 161/2000
Στην παρ. 19 του άρθρου 1 του π.δ. 161/2000 (Α΄ 145), περί αποδοχής δωρεάς αυτοκινήτων προς Ν.Π.Δ.Δ. και υπηρεσίες αρμοδιότητας του Υπουργείου Παιδείας και Θρησκευμάτων και έγκρισης κυκλοφορίας τους, επέρχονται νομοτεχνικές βελτιώσεις, προστίθενται δεύτερο και τρίτο εδάφιο περί αποκλειστικής προθεσμίας άσκησης αρμοδιότητας χορήγησης έγκρισης και η παρ. 19 διαμορφώνεται ως εξής: 
«19. Αποδοχή δωρεάς αυτοκινήτων προς τα κάθε μορφής Ν.Π.Δ.Δ. και τις υπηρεσίες αρμοδιότητας του Υπουργείου Παιδείας και Θρησκευμάτων και η έγκριση κυκλοφορίας τους (άρθρο 1 ν.δ. 2396/1953, Α΄ 117 και παρ. 1 άρθρου 4 π.δ. 173/1985, Α΄ 59). Η αρμοδιότητα ασκείται εντός αποκλειστικής προθεσμίας είκοσι (20) ημερών από την κοινοποίηση της απόφασης. Αν παρέλθει άπρακτη η προθεσμία του προηγούμενου εδαφίου, η χορήγηση της έγκρισης τεκμαίρεται.».
Άρθρο 59
Κατάργηση της διαμεσολάβησης 
των αποκεντρωμένων διοικήσεων 
επί αιτήσεων αναγνώρισης δικαιώματος
 απόληψης χορηγίας προέδρου δημοτικής 
κοινότητας ή αύξησης αυτής - Αντικατάσταση
άρθρου 7 ν. 1205/1981
Η παρ. 2 του άρθρου 7 του ν. 1205/1981 (Α΄ 249) περί χρόνου και τρόπου υποβολής αίτησης αναγνώρισης δικαιώματος απόληψης χορηγίας πρόεδρου δημοτικής κοινότητας, αντικαθίσταται και το άρθρο 7 διαμορφώνεται ως εξής: 
«Άρθρο 7
1. Κάθε αίτηση, που αφορά την αναγνώριση δικαιώματος απόληψης της κατά τα προηγούμενα άρθρα του παρόντος νόμου χορηγίας προέδρου δημοτικής κοινότητας ή την αύξησή της, υποβάλλεται από τον ενδιαφερόμενο μετά τη γέννηση του δικαιώματος. Για όσους έχουν εξέλθει από την υπηρεσία, καθώς και για τις οικογένειες αυτών, που έχουν αποβιώσει μέχρι την έναρξη ισχύος του παρόντος νόμου, η πληρωμή της χορηγίας αρχίζει από την πρώτη του επόμενου από την υποβολή της αίτησης μήνα. 
2. Η αίτηση της παρ. 1 συνοδεύεται από έγγραφα αποδεικτικά του σχετικού δικαιώματος και κατατίθεται στην αρμόδια υπηρεσία του οικείου δήμου, προς υποβολή στο Υπουργείο Εσωτερικών.».
Άρθρο 60
Μέτρα ρύθμισης οδικής κυκλοφορίας - 
Τροποποίηση παρ. 1 άρθρου 52 ν. 2696/1999
Στην παρ. 1 του άρθρου 52 του Κώδικα Οδικής Κυκλοφορίας (ν. 2696/1999, Α΄ 57) επέρχονται οι εξής αλλαγές: α) τροποποιείται το δεύτερο εδάφιο ως προς το αρμόδιο όργανο και ως προς την πρόβλεψη προθεσμίας έκδοσης της απόφασης και β) μετά από το δεύτερο εδάφιο, προστίθεται νέο τρίτο εδάφιο περί χορήγησης της έγκρισης, σε περίπτωση άπρακτης της προθεσμίας του δευτέρου εδαφίου, και η παρ. 1 διαμορφώνεται ως εξής:
«1. Μέτρα που αφορούν στη ρύθμιση της κυκλοφορίας, όπως στον καθορισμό των μονόδρομων, ποδηλατοδρόμων και κατευθύνσεων της κυκλοφορίας, στην προτεραιότητα οδών, στην αλλαγή της διατομής του οδοστρώματος ή της οδού, στην εγκατάσταση και λειτουργία φωτεινής σηματοδότησης, στον προσδιορισμό και τη λειτουργία των χώρων στάθμευσης οχημάτων σε κοινόχρηστους χώρους και γενικά στον καθορισμό χώρων στάθμευσης και στην επιβολή περιορισμών ή απαγορεύσεων κυκλοφορίας ή στάθμευσης, λαμβάνονται με αποφάσεις του Περιφερειακού ή Δημοτικού Συμβουλίου στο οδικό δίκτυο αρμοδιότητάς τους, με βάση μελέτες που έχουν εκπονηθεί από ή για λογαριασμό των αρμοδίων Τεχνικών Υπηρεσιών τους. Οι αποφάσεις αυτές εγκρίνονται από τον Συντονιστή της Αποκεντρωμένης Διοίκησης, ο οποίος αποφαίνεται εντός αποκλειστικής προθεσμίας δύο (2) μηνών από την κοινοποίηση της απόφασης του Περιφερειακού Συμβουλίου και εντός αποκλειστικής προθεσμίας ενός (1) μηνός από την κοινοποίηση της απόφασης του Δημοτικού Συμβουλίου. Αν παρέλθει άπρακτη η προθεσμία του δεύτερου εδαφίου, η χορήγηση της έγκρισης τεκμαίρεται.
Κατ’ εξαίρεση, τα μέτρα του πρώτου εδαφίου, που καθορίζονται στις μελέτες που έχουν εκπονηθεί ή εγκριθεί από τις Υπηρεσίες κυκλοφορίας του Υπουργείου Υποδομών και Μεταφορών ή της Αποκεντρωμένης Διοίκησης, λαμβάνονται με αποφάσεις των κατά τόπους αρμοδίων Περιφερειακών Αστυνομικών Διευθύνσεων ή Διευθύνσεων Τροχαίας, όταν αυτά αφορούν:
α) Τους αυτοκινητόδρομους, τις οδούς ταχείας κυκλοφορίας και το εθνικό οδικό δίκτυο της χώρας, τις παρακαμπτήριες οδούς αυτών και αυτές που τα επηρεάζουν.
β) Τα εκτελούμενα ή υπάρχοντα ή προγραμματιζόμενα συγκοινωνιακά έργα του Υπουργείου Υποδομών και Μεταφορών στο αστικό και υπεραστικό δίκτυο.
γ) Το βασικό οδικό δίκτυο, όπως αυτό ορίζεται με αποφάσεις του Υπουργού Υποδομών και Μεταφορών:
- Των Δήμων της Περιφέρειας Αττικής, εκτός των Δήμων της Περιφερειακής Ενότητας Νήσων.
- Του πολεοδομικού συγκροτήματος Θεσσαλονίκης, ήτοι των Δήμων Θεσσαλονίκης, Κορδελιού - Ευόσμου, Παύλου Μελά, Αμπελοκήπων - Μενεμένης, Καλαμαριάς, Νεάπολης - Συκεών, πλην της δημοτικής ενότητας Πεύκων, Πυλαίας - Χορτιάτη, πλην της δημοτικής ενότητας Χορτιάτη, της δημοτικής ενότητας Θέρμης του Δήμου Θέρμης και της δημοτικής κοινότητας Καλοχωρίου του Δήμου Δέλτα.
- Του πολεοδομικού συγκροτήματος Βόλου, ήτοι των δημοτικών ενοτήτων Βόλου, Νέας Ιωνίας, Αισωνίας και Ιωλκού του Δήμου Βόλου.
- Του πολεοδομικού συγκροτήματος Ηρακλείου, ήτοι των δημοτικών ενοτήτων Ηρακλείου και Νέας Αλικαρνασσού του Δήμου Ηρακλείου και της δημοτικής Ενότητας Γαζίου του Δήμου Μαλεβιζίου.
- Του πολεοδομικού συγκροτήματος Πατρών, ήτοι των δημοτικών κοινοτήτων Ανατολικού, Αρκτικού, Κεντρικού και Νότιου Τομέα Δήμου Πατρέων, της δημοτικής κοινότητας Ρίου (Αγίου Γεωργίου Ρίου), της τοπικής κοινότητας Ακταίου (Βερναδαίικων) και της δημοτικής κοινότητας Παραλίας.
- Του πολεοδομικού συγκροτήματος Λάρισας, ήτοι της δημοτικής ενότητας Λαρισαίων.
δ) Τις παρακαμπτήριες οδούς του βασικού δικτύου της προηγούμενης περίπτωσης και στις οδούς που επηρεάζουν το ανωτέρω δίκτυο.
ε) Την κυκλοφορία στο οδικό δίκτυο επί των ορίων, μεταξύ όμορων Ο.Τ.Α..
Οι παραπάνω κανονιστικές αποφάσεις γνωστοποιούνται άμεσα στις κατά τόπους Υπηρεσίες Τροχαίας ή στις Αστυνομικές Υπηρεσίες που ασκούν καθήκοντα Τροχαίας, καθώς και στις αρμόδιες υπηρεσίες κυκλοφορίας της Γενικής Γραμματείας Υποδομών του Υπουργείου Υποδομών και Μεταφορών.
Αν από τη λήψη των μέτρων της παρούσας παραγράφου επηρεάζονται οι υπηρεσίες οδικής μαζικής μεταφοράς, απαιτείται και η σύμφωνη γνώμη του Οργανισμού Αστικών Συγκοινωνιών Αθηνών (Ο.Α.Σ.Α.), για την περιοχή αρμοδιότητάς του ή των αρμοδίων Υπηρεσιών των Περιφερειών για λεωφορειακές διαδρομές ΚΤΕΛ ή των δήμων για αστικές λεωφορειακές διαδρομές, για τις άλλες περιοχές της χώρας.».
ΜΕΡΟΣ Δ΄
ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
ΚΕΦΑΛΑΙΟ Α΄
ΣΚΟΠΟΣ - ΑΝΤΙΚΕΙΜΕΝΟ 
Άρθρο 61
Σκοπός 
Σκοπός του παρόντος Μέρους είναι ο εξορθολογισμός των διατάξεων που σχετίζονται με θέματα προσωπικού του δημοσίου τομέα, η εισαγωγή διατάξεων για τα επιτελικά στελέχη και η αποτελεσματικότερη άσκηση των αρμοδιοτήτων των Ο.Τ.Α. α΄ και β΄ βαθμού. Επιλύονται, επίσης, ουσιώδη ζητήματα που αφορούν στην εκλογική διαδικασία και σχετίζονται με την εφαρμογή των ν. 4648/2019 (Α΄ 205) και 4804/2021 (Α΄ 205) και συγκεκριμένα με τους εκλογικούς καταλόγους, τα ψηφοδέλτια, το δικαίωμα μεταδημότευσης, τα κωλύματα εκλογιμότητας και τα ασυμβίβαστα.
Άρθρο 62
Αντικείμενο 
Αντικείμενο του παρόντος Μέρους είναι η τροποποίηση διατάξεων που αφορούν στο ανθρώπινο δυναμικό του δημοσίου τομέα και τη λειτουργία των Ο.Τ.Α. α΄ και β΄ βαθμού. Τροποποιούνται, επίσης, εκλογικές διατάξεις που σχετίζονται με την καταχώριση των αιτήσεων στους ειδικούς εκλογικούς καταλόγους εξωτερικού και τη διαδικασία αποστολής των εντύπων ψηφοδελτίων στις διπλωματικές αρχές, το δικαίωμα μεταδημότευσης για συμμετοχή στις εκλογές δημοτικών αρχών, τα ασυμβίβαστα υπαλλήλων του δήμου και των νομικών προσώπων του, τα κωλύματα εκλογιμότητας των δικαστικών λειτουργών και αξιωματικών των ενόπλων δυνάμεων, των σωμάτων ασφαλείας και του Λιμενικού Σώματος - Ελληνικής Ακτοφυλακής κατά τη διενέργεια των εκλογών για την ανάδειξη των περιφερειακών αρχών. 
ΚΕΦΑΛΑΙΟ Β΄
ΔΙΑΤΑΞΕΙΣ ΑΝΘΡΩΠΙΝΟΥ ΔΥΝΑΜΙΚΟΥ
Άρθρο 63
Μετάθεση της αργίας της 1ης Μαΐου - 
Τροποποίηση παρ. 11 άρθρου 1 
της από 29 Δεκεμβρίου 1980 
Πράξης Νομοθετικού Περιεχομένου
Στο τέλος της παρ. 11 του άρθρου 1 της από 29 Δεκεμβρίου 1980 Πράξης Νομοθετικού Περιεχομένου (Α΄ 299), περί καθιερώσεως πενθημέρου εβδομάδος εργασίας των δημοσίων εν γένει υπηρεσιών, η οποία κυρώθηκε με το άρθρο πρώτο του ν. 1157/1981 (Α΄ 126), προστίθεται νέο εδάφιο ως εξής:
«Με απόφαση του Υπουργού Εσωτερικών μετατίθεται, για τους εργαζομένους στον δημόσιο τομέα, η αργία της 1ης Μαΐου σε άλλη εργάσιμη ημέρα, εφόσον συμπίπτει με Κυριακή, με ημέρα της Μεγάλης Εβδομάδας ή με τη Δευτέρα του Πάσχα.».
Άρθρο 64
Ωράριο εισόδου και εξυπηρέτησης πολιτών 
στις δημόσιες υπηρεσίες - Προσθήκη παρ. 6Α
στο άρθρο 1 της από 29 Δεκεμβρίου 1980
Πράξης Νομοθετικού Περιεχομένου 
1. Στο άρθρο 1 της από 29 Δεκεμβρίου 1980 Πράξης Νομοθετικού Περιεχομένου (Α΄ 299), περί του χρόνου εργασίας, η οποία κυρώθηκε με το άρθρο πρώτο του ν. 1157/1981 (Α΄ 126), μετά την παρ. 6 προστίθεται παρ. 6Α, ως εξής:
«6Α. Με απόφαση του Υπουργού Εσωτερικών καθορίζονται ενιαία για όλες τις δημόσιες υπηρεσίες το ωράριο εισόδου των πολιτών και οι ώρες εξυπηρέτησής τους. Με την ίδια απόφαση, κατόπιν αιτιολογημένου αιτήματος του οικείου Υπουργού ή του επικεφαλής Ανεξάρτητης Αρχής, δύναται να καθορίζονται ειδικό ωράριο εισόδου και εξυπηρέτησης των πολιτών, καθώς και ο τρόπος εξυπηρέτησής τους. Σε περίπτωση εξυπηρέτησης του κοινού και μέσω ψηφιακής πλατφόρμας, στην απόφαση του πρώτου εδαφίου συμπράττει και ο Υπουργός Ψηφιακής Διακυβέρνησης. Ειδικά για τους Ο.Τ.Α. α΄ και β΄ βαθμού καθώς και για τα νομικά πρόσωπά τους, αρμόδιος για τον καθορισμό ειδικού ωραρίου κατά τα ανωτέρω είναι ο οικείος Συντονιστής Αποκεντρωμένης Διοίκησης. Ειδικές διατάξεις περί της διαδικασίας καθορισμού του ωραρίου εισόδου και εξυπηρέτησης πολιτών στις δημόσιες υπηρεσίες παραμένουν σε ισχύ.».
2. Αποφάσεις καθορισμού εισόδου και εξυπηρέτησης πολιτών που έχουν εκδοθεί έως την έναρξη ισχύος του παρόντος διατηρούνται σε ισχύ μέχρι την έκδοση της απόφασης της παρ. 1.
Άρθρο 65
Άδεια για εξετάσεις προγεννητικού ελέγχου - 
Προσθήκη παρ. 4 στο άρθρο 52 του Κώδικα 
Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ. 
Στο άρθρο 52 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α΄ 26), περί αδειών μητρότητας, επέρχονται οι ακόλουθες τροποποιήσεις: 
1. στον τίτλο προστίθενται οι λέξεις «και προγεννητικού ελέγχου - Εξουσιοδοτική διάταξη» και ο τίτλος διαμορφώνεται ως εξής: «Άδειες μητρότητας και προγεννητικού ελέγχου - Εξουσιοδοτική διάταξη».
2. Προστίθεται παρ. 4 ως εξής:
 «4. Οι υπάλληλοι που κυοφορούν δύνανται να απουσιάζουν δικαιολογημένα από την υπηρεσία, όπου υπηρετούν, χωρίς περικοπή αποδοχών, κατόπιν προηγούμενης ενημέρωσης της υπηρεσίας, προκειμένου να υποβάλλονται σε εξετάσεις προγεννητικού ελέγχου, εφόσον αυτές οι εξετάσεις μπορούν να γίνουν μόνο κατά τη διάρκεια του χρόνου εργασίας. Η άδεια χορηγείται με απόφαση του αρμοδίου οργάνου κατ’ αρχάς για ορισμένες ώρες και σε εξαιρετικές περιπτώσεις για όλη την ημέρα, ανάλογα με το είδος της εξέτασης προγεννητικού ελέγχου. Για τη δικαιολόγηση της απουσίας και τη χορήγηση της άδειας συνυποβάλλεται βεβαίωση πραγματοποίησης της εξέτασης και της ώρας που αυτή πραγματοποιήθηκε από τον φορέα ή τον ιατρό που πραγματοποίησε την εξέταση. Με απόφαση του Υπουργού Εσωτερικών δύνανται να καθορίζονται περαιτέρω οι προϋποθέσεις και η διαδικασία για τη νόμιμη απαλλαγή της υπαλλήλου, σύμφωνα με την παρούσα, καθώς και κάθε άλλο θέμα σχετικό με την εφαρμογή της.».
Άρθρο 66
Άδεια για εξετάσεις προγεννητικού 
ελέγχου - Προσθήκη παρ. 4 στο άρθρο 59 
του Κώδικα Κατάστασης Δημοτικών 
και Κοινοτικών Υπαλλήλων
Στο άρθρο 59 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143) περί αδειών μητρότητας, επέρχονται οι ακόλουθες τροποποιήσεις: 
1. Στον τίτλο προστίθενται οι λέξεις «και προγεννητικού ελέγχου - Εξουσιοδοτική διάταξη» και ο τίτλος διαμορφώνεται ως εξής: «Άδειες μητρότητας και προγεννητικού ελέγχου - Εξουσιοδοτική διάταξη».
2. Προστίθεται παρ. 4 ως εξής:
«4. Οι υπάλληλοι που κυοφορούν δύνανται να απουσιάζουν δικαιολογημένα από την υπηρεσία, όπου υπηρετούν, χωρίς περικοπή αποδοχών, κατόπιν προηγούμενης ενημέρωσης της υπηρεσίας, προκειμένου να υποβάλλονται σε εξετάσεις προγεννητικού ελέγχου, εφόσον αυτές οι εξετάσεις μπορούν να γίνουν μόνο κατά τη διάρκεια του χρόνου εργασίας. Η άδεια χορηγείται με απόφαση του αρμοδίου οργάνου κατ’ αρχάς για ορισμένες ώρες και σε εξαιρετικές περιπτώσεις για όλη την ημέρα, ανάλογα με το είδος της εξέτασης προγεννητικού ελέγχου. Για τη δικαιολόγηση της απουσίας και τη χορήγηση της άδειας συνυποβάλλεται βεβαίωση πραγματοποίησης της εξέτασης και της ώρας που αυτή πραγματοποιήθηκε από τον φορέα ή τον ιατρό που πραγματοποίησε την εξέταση. Με απόφαση του Υπουργού Εσωτερικών δύνανται να καθορίζονται περαιτέρω οι προϋποθέσεις και η διαδικασία για τη νόμιμη απαλλαγή της υπαλλήλου, σύμφωνα με την παρούσα, καθώς και κάθε άλλο θέμα σχετικό με την εφαρμογή της.».
Άρθρο 67
Διευκολύνσεις υπαλλήλων με οικογενειακές
υποχρεώσεις - Τροποποίηση παρ. 1 και 1Α 
άρθρου 60 ν. 3584/2007
Στην παρ. 1 του άρθρου 60 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α΄ 143) επέρχονται οι εξής αλλαγές: α) στο δεύτερο εδάφιο επέρχονται νομοτεχνικές βελτιώσεις, β) αντικαθίστανται το τρίτο, τέταρτο και πέμπτο εδάφιο από ένα νέο εδάφιο και γ) προστίθενται νέα εδάφια έκτο και έβδομο, και η παρ. 1 διαμορφώνεται ως εξής:
«1. Η προβλεπόμενη από την παρ. 2 του άρθρου 58 άδεια άνευ αποδοχών χορηγείται αυτοτελώς σε κάθε φυσικό, θετό και ανάδοχο γονέα υποχρεωτικά, χωρίς γνώμη υπηρεσιακού συμβουλίου, όταν πρόκειται για ανατροφή τέκνου ηλικίας έως και οκτώ (8) ετών. Για τους υπαλλήλους που έχουν έως δύο (2) τέκνα και δικαιούνται την άδεια του πρώτου εδαφίου, η υπηρεσία που βαρύνεται με την υποχρέωση μισθοδοσίας του υπαλλήλου, υποχρεούται να καταβάλλει στον γονέα μηνιαίως, για κάθε τέκνο, ποσό ίσο με τον ελάχιστο νομοθετημένο μισθό, για τους δύο (2) πρώτους μήνες της άδειας. Οι γονείς διδύμων, τριδύμων και περισσότερων πολύδυμων τέκνων δικαιούνται να λάβουν την άδεια του πρώτου εδαφίου για κάθε παιδί ξεχωριστά και δικαιούνται να λάβουν την παροχή του δεύτερου εδαφίου για δύο (2) μήνες επιπλέον, ανεξαρτήτως του αριθμού των παιδιών που γεννήθηκαν μαζί. Οι μονογονείς, λόγω θανάτου του άλλου γονέα ή λόγω ολικής αφαίρεσης της γονικής μέριμνας ή μη αναγνώρισης του τέκνου από τον άλλο γονέα, δικαιούνται τις διευκολύνσεις των προηγούμενων εδαφίων εις διπλούν. Σε περίπτωση γέννησης τρίτου και περισσότερων τέκνων, για χρονικό διάστημα τριών (3) μηνών, η άδεια του πρώτου εδαφίου χορηγείται με πλήρεις αποδοχές. Η άδεια των προηγούμενων εδαφίων χορηγείται είτε συνεχόμενα είτε τμηματικά, αλλά σε κάθε περίπτωση δεν είναι δυνατή η χορήγησή της για διάστημα μικρότερο του ενός (1) μηνός. Για κάθε τέκνο, διάστημα τεσσάρων (4) μηνών της άδειας του πρώτου εδαφίου λογίζεται ως χρόνος πραγματικής δημόσιας υπηρεσίας για κάθε συνέπεια. Η αίτηση για χορήγηση της άδειας των προηγούμενων εδαφίων υποβάλλεται τουλάχιστον, έναν (1) μήνα πριν από την έναρξη της άδειας, εκτός εάν συντρέχουν έκτακτοι λόγοι, οι οποίοι καθιστούν αναγκαία την έναρξη της άδειας σε συντομότερο χρονικό διάστημα. Η αρμόδια υπηρεσία απαντά στην αίτηση του υπαλλήλου άμεσα και πάντως το αργότερο εντός ενός (1) μηνός από την υποβολή της.»
2. Στην παρ. 1Α του άρθρου 60 του ν. 3584/2007 διορθώνεται η παραπεμπόμενη διάταξη και η παρ. 1Α διαμορφώνεται ως εξής:
«1Α. Η διευκόλυνση της παρ. 1Α του άρθρου 58 χορηγείται αυτοτελώς σε κάθε φυσικό, θετό και ανάδοχο γονέα υποχρεωτικά, χωρίς γνώμη υπηρεσιακού συμβουλίου, όταν πρόκειται για ανατροφή τέκνου ηλικίας έως και οκτώ (8) ετών.».
Άρθρο 68
Σπουδαστές Ε.Σ.Δ.Δ.Α. και διορισμός τους -
Τροποποίηση παρ. 1 άρθρου 20 ν. 1388/1983
Στην παρ. 1 του άρθρου 20 του ν. 1388/1983 (Α΄ 113,) περί της ιδιότητας και των υποχρεώσεων των εκπαιδευομένων, προστίθεται νέο δεύτερο εδάφιο και η παρ. 1 διαμορφώνεται ως εξής: 
«1. Οι εισαγόμενοι στην Εθνική Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.) αν έχουν την ιδιότητα του δημόσιου υπαλλήλου, του υπαλλήλου Ν.Π.Δ.Δ. ή του υπαλλήλου οργανισμού τοπικής αυτοδιοίκησης, τη διατηρούν. Το πρώτο εδάφιο ισχύει και στην περίπτωση που ο σπουδαστής κατά τη διάρκεια της φοίτησής του στην Ε.Σ.Δ.Δ.Α. αποκτήσει την ιδιότητα του δημοσίου υπαλλήλου κατά τα ανωτέρω, κατόπιν διορισμού του βάσει αίτησής του με διαδικασία που προηγήθηκε της εισαγωγής του στην Ε.Σ.Δ.Δ.Α.. Η παρακολούθηση των σπουδών θεωρείται αυτόματα, από την εισαγωγή μέχρι την αποφοίτησή τους, ως απόσπαση. Αν δεν έχουν υπαλληλική ιδιότητα, λογίζονται από την εισαγωγή τους ως δόκιμοι δημόσιοι υπάλληλοι, με όλα τα σχετικά καθήκοντά, περιορισμούς και δικαιώματα. Οι αποδοχές τους ορίζονται με κοινή απόφαση των Υπουργών Εσωτερικών και Οικονομικών. Οι τελευταίοι αν διακόψουν τις σπουδές στη Σχολή υποχρεώνονται να επιστρέψουν τους μισθούς που έλαβαν.».
Άρθρο 69
Καθορισμός ποσοστού κάλυψης θέσεων
στον κύκλο κινητικότητας - Προσθήκη παρ. 6
στο άρθρο 4 του ν. 4440/2016
Στο άρθρο 4 του ν. 4440/2016 (Α΄ 224), περί καθορισμού ποσοστού κάλυψης θέσεων, προστίθεται παρ. 6 ως εξής: 
«6. Με κοινή απόφαση του Υπουργού Εσωτερικών και του κατά περίπτωση αρμόδιου Υπουργού, κατόπιν αιτιολογημένης εισήγησης του τελευταίου, η οποία εκδίδεται πριν από την έναρξη κάθε κύκλου κινητικότητας, δύναται να καθορίζεται αποκλειστικά για τον κύκλο κινητικότητας που ακολουθεί μεγαλύτερο ποσοστό κάλυψης των θέσεων από αυτό που ορίζεται στην παρ. 4 για ορισμένους κλάδους και ειδικότητες του υπουργείου και των φορέων που υπάγονται στην αρμοδιότητα του συναρμόδιου Υπουργού.». 
Άρθρο 70
Μετάταξη στον κλάδο ΠΕ Επιτελικών Στελεχών -
Τροποποίηση παρ. 1 άρθρου 5 ν. 4440/2016
Στην παρ. 1 του άρθρου 5 του ν. 4440/2016 (Α΄ 224) επέρχονται οι εξής αλλαγές: α) στο τρίτο εδάφιο η λέξη «αποφασίζει» αντικαθίσταται από τη λέξη «γνωμοδοτεί», β) μετά το τρίτο εδάφιο προστίθενται νέα εδάφια τέταρτο και πέμπτο και η παρ. 1, αφ’ ης ίσχυσε, διαμορφώνεται ως εξής:
«1. Στο Υπουργείο Εσωτερικών συστήνεται Κεντρική Επιτροπή Κινητικότητας, η οποία, λαμβάνοντας υπόψη το ψηφιακό Οργανόγραμμα του άρθρου 16, συντονίζει και επιβλέπει την εφαρμογή του Ε.Σ.Κ. και αξιολογεί τα αιτήματα των φορέων για την κάλυψη κενών οργανικών θέσεων με μετάταξη, καθώς και την αναγκαιότητα διενέργειας αποσπάσεων λόγω σοβαρών και επειγουσών υπηρεσιακών αναγκών. Επίσης, γνωμοδοτεί για αιτήματα υπαλλήλων για συνυπηρέτηση, για αιτήματα υπαλλήλων για απόσπαση ή μετάταξη για αποδεδειγμένα ιδιαίτερα σοβαρούς λόγους υγείας, για την ανακατανομή του προσωπικού σε υπηρεσίες του Δημοσίου μετά από αναδιάρθρωση υπηρεσιών, συγχώνευση φορέων ή μεταβολή του ιδιοκτησιακού καθεστώτος των φορέων και εν γένει για ζητήματα σχετικά με την πολιτική κινητικότητας και τη στελέχωση του Δημοσίου. Επιπλέον, η Κεντρική Επιτροπή Κινητικότητας γνωμοδοτεί για τη μετάταξη υπαλλήλων στον κλάδο ΠΕ Επιτελικών Στελεχών της Διοίκησης. Ειδικά για τη μετάταξη στον κλάδο ΠΕ Επιτελικών Στελεχών δεν εφαρμόζονται οι προϋποθέσεις του άρθρου 4 και λαμβάνονται υπόψη, ιδίως, η βαθμολογία και η σειρά κατάταξης του υποψηφίου κατά την επιτυχή αποφοίτηση από το σχετικό πρόγραμμα επιμόρφωσης, καθώς και η εμπειρία που έχει σε συνδυασμό με τις αιτήσεις προτίμησής του. Οι αιτήσεις προτίμησης λαμβάνονται υπόψη αλλά δεν δεσμεύουν τα αρμόδια όργανα ως προς τη γνωμοδότηση και την τελική απόφασή τους. Κατά την εφαρμογή του πρώτου εδαφίου, για την αξιολόγηση των αιτημάτων των φορέων, καθώς και την τεκμηρίωση σοβαρών και επειγουσών υπηρεσιακών αναγκών, συνεκτιμάται η προσκόμιση από τον φορέα πιστοποιητικού ορθής και ολοκληρωμένης εφαρμογής του Κοινού Πλαισίου Αξιολόγησης.».
Άρθρο 71
Αιτήματα μετακίνησης υπαλλήλων 
και επίκληση λόγων υγείας - 
Τροποποίηση παρ. 2 άρθρου 5 
και παρ. 5 άρθρου 7 ν. 4440/2016
1. Στο τέλος της παρ. 2 του άρθρου 5 του ν. 4440/2016 (Α΄ 224) προστίθεται τρίτο εδάφιο και η παρ. 2 διαμορφώνεται ως εξής: 
«2. Η Κεντρική Επιτροπή Κινητικότητας είναι επταμελής και αποτελείται από τους εξής: α) έναν (1) Αντιπρόεδρο του Α.Σ.Ε.Π. ως Πρόεδρο που υποδεικνύεται από τον Πρόεδρο του ΑΣΕΠ με τον αναπληρωτή του, β) ένα (1) μέλος του Α.Σ.Ε.Π. που υποδεικνύεται από τον Πρόεδρο του Α.Σ.Ε.Π. με τον αναπληρωτή του, γ) έναν (1) νομικό σύμβουλο του ΝΣΚ που ορίζεται από τον Πρόεδρο του ΝΣΚ με τον αναπληρωτή του, δ) τον αρμόδιο για θέματα ανθρωπίνου δυναμικού δημόσιου τομέα Γενικό Γραμματέα με αναπληρωτή του έναν (1) Προϊστάμενο Γενικής Διεύθυνσης του οικείου Υπουργείου, ε) τον αρμόδιο για θέματα προϋπολογισμού Γενικό Γραμματέα, με αναπληρωτή του έναν (1) Προϊστάμενο Γενικής Διεύθυνσης του οικείου Υπουργείου, στ) τον Προϊστάμενο της Γενικής Διεύθυνσης Ανθρωπίνου Δυναμικού Δημόσιου Τομέα του Υπουργείου Εσωτερικών, με αναπληρωτή του τον Προϊστάμενο της Διεύθυνσης Διαχείρισης Ανθρωπίνου Δυναμικού, ζ) τον Προϊστάμενο της Διεύθυνσης Προσωπικού της Τοπικής Αυτοδιοίκησης του Υπουργείου Εσωτερικών, με αναπληρωτή του έναν (1) Προϊστάμενο της οικείας Διεύθυνσης. 
Στην Κεντρική Επιτροπή Κινητικότητας συμμετέχουν ως παρατηρητές, χωρίς δικαίωμα ψήφου, ένας (1) εκπρόσωπος της Α.Δ.Ε.ΔΥ. και ένας (1) εκπρόσωπος της Κ.Ε.Δ.Ε., εκτός των περιπτώσεων μετατάξεων της παρ. 4, όπου συμμετέχουν ως παρατηρητές, χωρίς δικαίωμα ψήφου, ένας (1) εκπρόσωπος της Α.Δ.Ε.ΔΥ.. Αν η Επιτροπή συνεδριάζει για την εξέταση των αιτημάτων της παρ. 5 του άρθρου 7 για λόγους υγείας, δύναται να παρίσταται στη συνεδρίαση, κατόπιν πρόσκλησης του Προέδρου της Επιτροπής, για παροχή εξειδικευμένης γνώσης ιατρός που ανήκει οργανικά στο Υπουργείο Εσωτερικών, χωρίς δικαίωμα ψήφου.».
2. Στην παρ. 5 του άρθρου 7 του ν. 4440/2016 επέρχονται οι εξής αλλαγές: α) μετά το πρώτο εδάφιο προστίθεται νέο δεύτερο εδάφιο, β) μετά το τέταρτο εδάφιο, σύμφωνα με την παραπάνω προσθήκη, προστίθενται νέα εδάφια πέμπτο και έκτο και η παρ. 5 διαμορφώνεται ως εξής:
«5. Η πράξη απόσπασης ή μετάταξης υπαλλήλου για αποδεδειγμένα ιδιαίτερους σοβαρούς λόγους υγείας του ιδίου, συζύγου ή συμβιούντος ή προσώπου με α΄ βαθμό συγγένειας προς τον αιτούντα ή προσώπου του οποίου ο αιτών μετά τον διορισμό ή την πρόσληψή του, διορίζεται δικαστικός συμπαραστάτης και του ανατίθεται δικαστικώς και η επιμέλεια, εφόσον η καθημερινή φροντίδα του προσώπου αυτού δεν παρέχεται από αρμόδια ιδρύματα και φορείς κοινωνικής προστασίας, εκδίδεται από το αρμόδιο για διορισμό όργανο της υπηρεσίας υποδοχής, μετά από σύμφωνη γνώμη της Κεντρικής Επιτροπής Κινητικότητας. Για την απόδειξη των λόγων υγείας απαιτούνται έγγραφα από δημόσια αρχή. Σε περίπτωση που οι λόγοι υγείας αφορούν σε γονέα, απαιτείται βεβαίωση από το αρμόδιο Κέντρο Πιστοποίησης Αναπηρίας (ΚΕ.Π.Α.) που να πιστοποιεί ποσοστό αναπηρίας εξήντα επτά τοις εκατό (67%) και άνω. Σε κάθε περίπτωση, η αίτηση πρέπει να είναι ειδικώς αιτιολογημένη και να προκύπτει αιτιώδης σύνδεσμος της αναγκαιότητας για απόσπαση ή μετάταξη και των λόγων υγείας. Ειδικά κατά την εξέταση του αιτήματος δόκιμου υπαλλήλου λαμβάνεται υποχρεωτικά υπόψη από την Κεντρική Επιτροπή Κινητικότητας αν οι λόγοι υγείας, των οποίων γίνεται επίκληση, είναι επιγενόμενοι του διορισμού του ή προϋπήρχαν ή έχουν ληφθεί υπόψη για τον διορισμό του υπαλλήλου. Αν οι επικαλούμενοι λόγοι υγείας προϋπήρχαν του διορισμού του υπαλλήλου ή έχουν ληφθεί υπόψη για τον διορισμό του, η αίτηση απορρίπτεται ως απαράδεκτη. Στην περίπτωση υπαλλήλων με σχέση εργασίας Ιδιωτικού Δικαίου Αορίστου Χρόνου, εφόσον δεν υφίσταται κενή θέση προσωπικού Ιδιωτικού Δικαίου Αορίστου Χρόνου, ο υπάλληλος δύναται να μεταταχθεί/μεταφερθεί σε συνιστώμενη προσωποπαγή θέση με σχέση εργασίας ιδιωτικού δικαίου, με παράλληλη δέσμευση κενής οργανικής θέσης μόνιμου προσωπικού, για όσο χρόνο υφίσταται η προσωποπαγής θέση. Το προσωπικό, που ανήκει οργανικά σε υπηρεσίες ανταποδοτικού χαρακτήρα των Ο.Τ.Α. α΄ βαθμού δύναται να αιτηθεί απόσπαση ή μετάταξη για λόγους υγείας μόνο σε υπηρεσίες ανταποδοτικού χαρακτήρα άλλων Ο.Τ.Α. α΄ βαθμού. Αποσπάσεις, οι οποίες διενεργούνται για λόγους υγείας ανανεώνονται με απόφαση του αρμόδιου για διορισμό οργάνου του φορέα υποδοχής για μια ή και περισσότερες φορές και για όσο χρόνο εξακολουθούν να υφίστανται οι λόγοι υγείας για τους οποίους έγιναν, οι οποίοι αποδεικνύονται, σύμφωνα με τα προβλεπόμενα στην παρούσα παράγραφο.».
3. Η παρ. 2 εφαρμόζεται και για όσες αιτήσεις εκκρεμούν στην Κεντρική Επιτροπή Κινητικότητας (ΚΕΚ) και δεν έχουν εξεταστεί κατά την έναρξη ισχύος του παρόντος. Εκκρεμείς κατά την έναρξη ισχύος του παρόντος διαδικασίες μετάταξης ή απόσπασης για λόγους υγείας, για τις οποίες έχει ήδη γνωμοδοτήσει η Κεντρική Επιτροπή Κινητικότητας κατά την έναρξη ισχύος του παρόντος ολοκληρώνονται σύμφωνα με την παρ. 5 του άρθρου 7 του ν. 4440/2016, όπως ίσχυε μέχρι την έναρξη ισχύος του παρόντος, με εξαίρεση τις ανανεώσεις αποσπάσεων για λόγους υγείας δοκίμων υπαλλήλων, για τις οποίες απαιτείται η εκ νέου υποβολή αιτήματος των ενδιαφερομένων στην ΚΕΚ.
Άρθρο 72
Μετακινήσεις προσωπικού σε περιπτώσεις 
κατάστασης έκτακτης ανάγκης 
1. Προσωπικό που ανήκει οργανικά σε Ο.Τ.Α. α΄ ή β΄ βαθμού που τίθενται σε κατάσταση έκτακτης ανάγκης σύμφωνα με τις κείμενες διατάξεις, δεν επιτρέπεται να συμμετέχει σε διαδικασίες κινητικότητας βάσει του ν. 4440/2016 (Α΄ 224), περί Ενιαίου Συστήματος Κινητικότητας (Ε.Σ.Κ.) για τους δύο επόμενους κύκλους κινητικότητας που προκηρύσσονται αμέσως μετά από την κήρυξη για πρώτη φορά σε κατάσταση έκτακτης ανάγκης ή βάσει άλλων διατάξεων κατά παρέκκλιση του Ε.Σ.Κ. για ένα (1) έτος από την κήρυξη για πρώτη φορά σε κατάσταση έκτακτης ανάγκης. Από την ως άνω απαγόρευση εξαιρείται η απόσπαση ή μετάταξη για λόγους υγείας, καθώς και η απόσπαση για λόγους συνυπηρέτησης ή η αμοιβαία μετάταξη κατ’ εφαρμογή του ν. 4440/2016. Με απόφαση του Υπουργού Εσωτερικών δύναται να περιορίζεται ή να παρατείνεται το χρονικό διάστημα του πρώτου εδαφίου. Εφόσον, κατά την κήρυξη για πρώτη φορά O.T.A. α΄ ή β΄ βαθμού σε κατάσταση έκτακτης ανάγκης, έχουν ήδη υποβληθεί αιτήσεις για απόσπαση ή μετάταξη είτε μέσω του Ε.Σ.Κ. είτε βάσει ειδικών διατάξεων, αυτές δύνανται να ολοκληρώνονται μόνο εφόσον το ποσοστό κάλυψης των θέσεων του οικείου κλάδου, σύμφωνα με όσα ορίζονται στο άρθρο 4 του ν. 4440/2016, ανέρχεται σε ποσοστό ενενήντα τοις εκατό (90%).
2. Ειδικές διατάξεις που έχουν θεσπιστεί πριν από την 1η.1.2022 και αφορούν σε αποσπάσεις ή μετατάξεις προσωπικού σε δήμους ή περιφέρειες που έχουν κηρυχθεί σε κατάσταση έκτακτης ανάγκης, καταργούνται από την έναρξη ισχύος του παρόντος. Αποσπάσεις που έχουν ολοκληρωθεί κατά την έναρξη ισχύος του παρόντος δεν ανανεώνονται και οι υπάλληλοι επιστρέφουν με το πέρας του χρόνου απόσπασης, εφόσον προβλέπεται, άλλως εντός ενός (1) έτους από την έναρξη ισχύος του παρόντος στις υπηρεσίες, όπου ανήκουν οργανικά, χωρίς άλλη διατύπωση. Εκκρεμείς αποσπάσεις ή μετατάξεις υπαλλήλων βάσει των ειδικών διατάξεων που καταργούνται με την παρούσα, δεν ολοκληρώνονται. 
Άρθρο 73
Υπάλληλοι κλάδου ΠΕ Επιτελικών Στελεχών
1. Υπάλληλοι του κλάδου ΠΕ επιτελικών στελεχών και απόφοιτοι της Εθνικής Σχολής Δημόσιας Διοίκησης και Αυτοδιοίκησης (Ε.Σ.Δ.Δ.Α.) και άλλων παραγωγικών σχολών επιλέγονται κατά προτεραιότητα σε θέση προϊσταμένου της Υπηρεσίας Συντονισμού των Υπουργείων και των γραφείων της. 
2. Υπάλληλοι, οι οποίοι έχουν αποφοιτήσει επιτυχώς από το πρόγραμμα πιστοποίησης του κλάδου επιτελικών στελεχών, μετατάσσονται υποχρεωτικά στον κλάδο αυτόν. Αν με υπαιτιότητά τους δεν ολοκληρωθεί η μετάταξη στον κλάδο αυτό ή ανακληθεί η απόφαση μετάταξής τους κατόπιν αίτησής τους, υποχρεούνται να επιστρέψουν ως αχρεωστήτως καταβληθείσες τις αποδοχές που έλαβαν κατά τη διάρκεια του προγράμματος πιστοποίησης και το χρονικό διάστημα αυτό δεν αποτελεί πραγματική δημόσια υπηρεσία για κάθε συνέπεια. 
Άρθρο 74
Υπάλληλοι κλάδου ΠΕ Επιτελικών Στελεχών 
στις υπηρεσίες ψηφιακής διακυβέρνησης - 
Τροποποίηση παρ. 3 άρθρου 9 ν. 4727/2020
Η παρ. 3 του άρθρου 9 του ν. 4727/2020 (Α΄ 184) τροποποιείται με την προσθήκη αναφοράς στους υπαλλήλους του κλάδου ΠΕ Επιτελικών Στελεχών ειδικότητας Αναλυτών Ψηφιακής Πολιτικής και η παρ. 3 διαμορφώνεται ως εξής: 
«3. Στις υπηρεσίες ψηφιακής διακυβέρνησης προΐστανται υπάλληλοι των κλάδων που προβλέπονται από τους οικείους Οργανισμούς των Υπουργείων, συμπεριλαμβανομένων των υπαλλήλων του κλάδου ΠΕ Επιτελικών Στελεχών ειδικότητας Αναλυτών Ψηφιακής Πολιτικής.».
Άρθρο 75
Μεταφορά μη μονιμοποιητέων υπαλλήλων 
Ι.Δ.Α.Χ. - Τροποποίηση παρ. 8 άρθρου 223 
ν. 4798/2021
Στην παρ. 8 του άρθρου 223 του Κώδικα Δικαστικών Υπαλλήλων (ν. 4798/2021, Α΄68) επέρχονται οι εξής αλλαγές: α) τροποποιείται το δεύτερο εδάφιο ώστε η απόφαση μεταφοράς των μη μονιμοποιητέων υπαλλήλων να υπογράφεται και από το αρμόδιο όργανο του φορέα υποδοχής, β) προστίθενται νέο τρίτο και τέταρτο εδάφιο και η παρ. 8 διαμορφώνεται ως εξής:
«8. Οι αποφάσεις των δευτεροβάθμιων δικαστικών συμβουλίων με τις οποίες υπάλληλοι κρίνονται μη μονιμοποιητέοι και οι ομοίου περιεχομένου αποφάσεις των πρωτοβάθμιων δικαστικών συμβουλίων που κατέστησαν αμετάκλητες λόγω μη άσκησης προσφυγής, συνοδευόμενες από βεβαίωση του γραμματέα του συμβουλίου περί του αμετακλήτου, αποστέλλονται αμέσως στον Υπουργό Εσωτερικών. Με κοινή απόφαση του αρμόδιου οργάνου του Υπουργείου Εσωτερικών και του αρμοδίου οργάνου του φορέα υποδοχής, η οποία δημοσιεύεται στην Εφημερίδα της Κυβερνήσεως εντός μηνός από την περιέλευση σε αυτόν της απόφασης του δικαστικού συμβουλίου, οι υπάλληλοι που κρίθηκαν αμετακλήτως μη μονιμοποιητέοι μεταφέρονται, χωρίς άλλη διαδικασία, σε υπηρεσίες του Δημοσίου, των οργανισμών τοπικής αυτοδιοίκησης, των νομικών προσώπων δημοσίου δικαίου, καθώς και των νομικών προσώπων ιδιωτικού δικαίου εφόσον ανήκουν στη Γενική Κυβέρνηση, όπως εκάστοτε οριοθετείται από την Ελληνική Στατιστική Αρχή στο Μητρώο Φορέων Γενικής Κυβέρνησης. Η μεταφορά πραγματοποιείται με την ίδια σχέση εργασίας και στην ίδια εκπαιδευτική βαθμίδα και ειδικότητα ή σε άλλη ειδικότητα, εφόσον οι υπάλληλοι κατέχουν τα τυπικά προσόντα, σε κενή οργανική θέση Ιδιωτικού Δικαίου Αορίστου Χρόνου και εφόσον δεν υπάρχει, σε συνιστώμενη προσωποπαγή θέση με ταυτόχρονη δέσμευση κενής οργανικής θέσης μόνιμου προσωπικού ή ιδιωτικού δικαίου αορίστου χρόνου. Η προσωποπαγής θέση καταργείται, οπότε και αποδεσμεύεται η κενή οργανική θέση, με την καθ’ οιονδήποτε τρόπο αποχώρηση του υπαλλήλου.».
Άρθρο 76
Ζητήματα υπηρεσιακού γραμματέα - 
Τροποποίηση παρ. 6 και 10 άρθρου 36 
ν. 4622/2019
1. Το πρώτο εδάφιο της υποπερ. βγ΄ της περ. β΄ της παρ. 6 του άρθρου 36 του ν. 4622/2019 (Α΄ 133) αντικαθίσταται και η παρ. 6 διαμορφώνεται ως εξής: 
«6. Για την επιλογή των Υπηρεσιακών Γραμματέων των Υπουργείων λαμβάνονται υπόψη τρεις (3) ομάδες κριτηρίων: 
(α) Μοριοδότηση τυπικών εκπαιδευτικών προσόντων. Τα τυπικά προσόντα μοριοδοτούνται ως εξής: (αα) διδακτορικός τίτλος σπουδών: 350 μόρια, (αβ) αποφοίτηση από την Εθνική Σχολή Δημόσιας Διοίκησης και Αυτοδιοίκησης: 300 μόρια, (αγ) μεταπτυχιακός τίτλος σπουδών ετήσιας τουλάχιστον διάρκειας: 250 μόρια, (αδ) 2ος μεταπτυχιακός τίτλος σπουδών ετήσιας τουλάχιστον διάρκειας: 100 μόρια, (αε) Πτυχίο Ανώτατου Εκπαιδευτικού Ιδρύματος της ημεδαπής ή ισότιμο της αλλοδαπής: 200 μόρια, (αστ) 2ο πτυχίο Ανώτατου Εκπαιδευτικού Ιδρύματος της ημεδαπής ή ισότιμο της αλλοδαπής: 150 μόρια, (αη) πολύ καλή γνώση 2ης ξένης γλώσσας της Ε.Ε.: 30 μόρια και (αθ) άριστη γνώση 2ης ξένης γλώσσας της Ε.Ε.: 60 μόρια. Το σύνολο των μορίων που μπορεί να λάβει ένας υποψήφιος από τα τυπικά εκπαιδευτικά προσόντα δεν μπορεί να υπερβαίνει τα 1.000 μόρια.
(β) Μοριοδότηση προσόντων εμπειρίας: Τα προσόντα εμπειρίας μοριοδοτούνται με 2 μόρια για κάθε μήνα πραγματικής προϋπηρεσίας στο δημόσιο τομέα, εκτός αυτής που έχει διανυθεί σε θέσεις ευθύνης, η οποία μοριοδοτείται ως εξής:
(βα) 2,5 μόρια για κάθε μήνα πραγματικής προϋπηρεσίας σε θέση προϊσταμένου επιπέδου Τμήματος, (ββ) 3,5 μόρια για κάθε μήνα πραγματικής προϋπηρεσίας σε θέση προϊσταμένου επιπέδου Διεύθυνσης ή Υποδιεύθυνσης, (βγ) 8 μόρια για κάθε μήνα πραγματικής προϋπηρεσίας σε θέση Υπηρεσιακού Γραμματέα και 6,5 μόρια για κάθε μήνα πραγματικής προϋπηρεσίας σε θέση προϊσταμένου επιπέδου γενικής διεύθυνσης. Η προαναφερθείσα προϋπηρεσία σε θέσεις ευθύνης πρέπει να έχει διανυθεί σε φορείς της Κεντρικής Δημόσιας Διοίκησης και σε νομικά πρόσωπα δημοσίου δικαίου των φορέων αυτών.
Για τη μοριοδότηση εμπειρίας μικρότερης του μηνός, πολλαπλασιάζεται ο αριθμός των ημερών με το 1/30 (ένα τριακοστό) των μορίων ανά μήνα που αναφέρονται παραπάνω. Το σύνολο των μορίων που μπορεί να λάβει ένας υποψήφιος από τα προσόντα εμπειρίας δεν μπορεί να υπερβαίνει τα 1.000 μόρια. 
(γ) Μοριοδότηση κατόπιν δομημένης συνέντευξης. Σκοπός της δομημένης συνέντευξης είναι η Επιτροπή να διαμορφώσει γνώμη για την προσωπικότητα και την καταλληλότητα υποψηφίου για την άσκηση των καθηκόντων της θέσης. Η συνέντευξη μοριοδοτείται, σύμφωνα με πίνακα που καταρτίζει το Α.Σ.Ε.Π.. Η συνέντευξη μοριοδοτείται κατ` ανώτατο όριο με 1.000 μόρια. Η προσωπικότητα λαμβάνει 300 μόρια, η καταλληλότητα για τα καθήκοντα της θέσης 500 μόρια και η επικοινωνιακή ικανότητα 200 μόρια. Η σταθμισμένη μοριοδότηση κάθε ομάδας κριτηρίων προκύπτει από τον πολλαπλασιασμό του συνολικού αριθμού μορίων της ομάδας (α) με συντελεστή 25%, της ομάδας (β) με συντελεστή 35% και της ομάδας (γ) με συντελεστή 40% και εξάγεται με προσέγγιση δύο (2) δεκαδικών ψηφίων.»
2. Στην παρ. 10 του άρθρου 36 του ν. 4622/2019 προστίθεται δεύτερο εδάφιο και η παρ. 10 διαμορφώνεται ως εξής: 
«10. Ο υποψήφιος που κατατάσσεται πρώτος στη βαθμολογία διορίζεται με απόφαση του οικείου Υπουργού η οποία δημοσιεύεται στην Εφημερίδα της Κυβερνήσεως. Ο Υπηρεσιακός Γραμματέας που έχει διοριστεί έχει δικαίωμα συμμετοχής σε διαδικασία επιλογής σε θέση υπηρεσιακού γραμματέα της ίδιας ή άλλης πρόσκλησης εκδήλωσης ενδιαφέροντος, εφόσον κατά την καταληκτική ημερομηνία υποβολής της αίτησης υποψηφιότητας έχει διανύσει τα δύο τρίτα (2/3) της τριετούς θητείας του ή, σε περίπτωση ανανέωσης αυτής, τα δύο τρίτα (2/3) της ανανεωθείσας θητείας του.».
Άρθρο 77
Ειδικές ρυθμίσεις για το προσωπικό 
της Προεδρίας της Κυβέρνησης - 
Τροποποίηση παρ. 3 άρθρου 29 
και αντικατάσταση άρθρου 30 ν. 4622/2019
1. Η παρ. 3 του άρθρου 29 του ν. 4622/2019 (Α΄ 133) αντικαθίσταται ως εξής: 
«3.α) Η πλήρωση των θέσεων προσωπικού των προηγουμένων παραγράφων γίνεται με διορισμό, σύμφωνα με τις εκάστοτε ισχύουσες διατάξεις ή με απόσπαση από θέση φορέα της Γενικής Κυβέρνησης κατά την έννοια της περ. β΄ της παρ. 1 του άρθρου 14 του ν. 4270/2014, που διενεργείται με απόφαση του Πρωθυπουργού για δύο (2) έτη με δυνατότητα ισόχρονης παράτασης, κατά παρέκκλιση κάθε άλλης διάταξης και χωρίς να απαιτείται γνώμη υπηρεσιακού συμβουλίου. Μετά τη λήξη της διετούς παράτασης της απόσπασης, οι υπάλληλοι δύνανται να υποβάλουν μόνο αίτηση για μετάταξη, σύμφωνα με τους όρους και τη διαδικασία της περ. β). Αποσπάσεις υπαλλήλων στην Προεδρία της Κυβέρνησης, ανεξάρτητα από τη διαδικασία με την οποία διενεργήθηκαν, λήγουν αυτοδικαίως με τη λήξη της διετίας και σε περίπτωση παράτασης με τη λήξη της διετούς παράτασης. Ειδικά στην περίπτωση αυτή, η διετία της απόσπασης αρχίζει από την έναρξη ισχύος του παρόντος.
β) Ειδικά οι θέσεις ΠΕ, ΤΕ και ΔΕ μόνιμου με σχέση δημοσίου δικαίου και ΙΔΑΧ προσωπικού της Προεδρίας της Κυβέρνησης μπορούν να καλύπτονται και με μετάταξη ως εξής: 
βα) Μέχρι το τέλος Οκτωβρίου κάθε έτους, υπάλληλοι που υπηρετούν με απόσπαση στην Προεδρία της Κυβέρνησης με σχέση δημοσίου δικαίου ή ιδιωτικού δικαίου αορίστου χρόνου μπορούν να υποβάλουν αίτηση για μετάταξη σε κενή οργανική θέση της Προεδρίας κλάδου ή ειδικότητας της ίδιας ή ανώτερης κατηγορίας ή βαθμίδας εκπαίδευσης για την οποία διαθέτουν τα απαιτούμενα τυπικά και ουσιαστικά προσόντα, εφόσον κατά τον χρόνο υποβολής της αίτησης για μετάταξη έχουν συμπληρώσει τουλάχιστον διετή υπηρεσία σε οργανικές μονάδες της Προεδρίας της Κυβέρνησης ή έχουν προϋπηρεσία τεσσάρων (4) τουλάχιστον ετών μετά τον διορισμό τους σε φορείς της Γενικής Κυβέρνησης και διαθέτουν, σε αμφότερες τις περιπτώσεις, τουλάχιστον στις δύο (2) τελευταίες εκθέσεις αξιολόγησης για την υπηρεσιακή τους απόδοση στις ανωτέρω υπηρεσίες, βαθμολογία από ενενήντα (90) έως εκατό (100) σε καθεμία από αυτές, εκτός αν τέτοιες εκθέσεις δεν υφίστανται ή δεν έχουν οριστικοποιηθεί, κατά τον χρόνο εξέτασης της αίτησης από το Υπηρεσιακό Συμβούλιο, για λόγους που δεν ανάγονται σε υπαιτιότητα των αιτούντων. Η μετάταξη ενεργείται σύμφωνα με τις διατάξεις της παρούσας υποπερίπτωσης, ενώ για τα θέματα που δεν ρυθμίζονται ειδικά στο παρόν εφαρμόζονται τα άρθρα 69 και 70 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.. 
Οι αιτήσεις μετάταξης εισάγονται στο υπηρεσιακό συμβούλιο, το οποίο μέσα σε έναν (1) μήνα από την ημερομηνία υποβολής τους διατυπώνει γνώμη για την αποδοχή ή την απόρριψή τους, αφού συνεκτιμήσει την καταλληλότητα του υποψηφίου για την κάλυψη της θέσης και τις ανάγκες της υπηρεσίας. Σε περίπτωση υποβολής περισσότερων αιτήσεων για μετάταξη στην ίδια θέση, το υπηρεσιακό συμβούλιο λαμβάνει υπόψη τη βαθμολογία στην αξιολόγηση των υπαλλήλων, τον χρόνο συνολικής υπηρεσίας στον βαθμό και τον κλάδο ή την ειδικότητα, την τυχόν υπηρέτηση σε θέσεις ευθύνης, καθώς και τα λοιπά στοιχεία του προσωπικού τους μητρώου. Στην εισήγηση προς το υπηρεσιακό συμβούλιο για την εξέταση της αίτησης μετάταξης, διαλαμβάνεται υποχρεωτικά και η αιτιολογημένη γνώμη του Γενικού ή Ειδικού Γραμματέα που προΐσταται της Γραμματείας της Προεδρίας της Κυβέρνησης στην οποία ανήκει η θέση σχετικά με την καταλληλότητα του υποψηφίου και τις ανάγκες της υπηρεσίας. 
ββ) Κατά την πρώτη εφαρμογή του παρόντος, οι αιτήσεις μετάταξης κατατίθενται από τους ενδιαφερόμενους μέσα σε έναν (1) μήνα από την έναρξη ισχύος του παρόντος. Για τις μετατάξεις αυτές ακολουθείται η διαδικασία της υποπερ. βα). 
γ) Θέσεις για τις οποίες εκδόθηκε προκήρυξη πλήρωσής τους με διορισμό δεν καλύπτονται με μετάταξη. Για την ολοκλήρωση των μετατάξεων, εκδίδεται απόφαση από το αρμόδιο για τον διορισμό μέλος της Κυβέρνησης, στην οποία αναγράφονται κατ’ ελάχιστο η κατηγορία και η εκπαιδευτική βαθμίδα, ο κλάδος και η ειδικότητα, η Γενική ή Ειδική Γραμματεία και η οργανική θέση στην οποία μετατάσσεται ο υπάλληλος. Οι μετατασσόμενοι διατηρούν το ίδιο ασφαλιστικό και συνταξιοδοτικό καθεστώς, καθώς και τυχόν προσωπική διαφορά στις αποδοχές τους, σύμφωνα με τα ισχύοντα για τις περιπτώσεις κινητικότητας κατά το δεύτερο εδάφιο της παρ. 4 του άρθρου 27 του ν. 4354/2014 (Α΄ 176). Με κοινή απόφαση του αρμόδιου για θέματα δημόσιας διοίκησης Υπουργού και του αρμόδιου μέλους της Κυβέρνησης για θέματα προσωπικού της Προεδρίας της Κυβέρνησης, δύναται να ρυθμίζεται κάθε ειδικότερο θέμα και κάθε αναγκαία λεπτομέρεια για την εφαρμογή των υποπερ. βα) και ββ) της περ. β). 
2. Το άρθρο 30 του ν. 4622/2019 αντικαθίσταται ως εξής: 
«Άρθρο 30
Ειδική διάταξη για το προσωπικό 
της Προεδρίας της Κυβέρνησης
«1. α) Κατά παρέκκλιση κάθε αντίθετης γενικής ή ειδικής διάταξης, επιτρέπεται η απόσπαση των υπαλλήλων που υπηρετούν στην Προεδρία της Κυβέρνησης, σε φορείς της Γενικής Κυβέρνησης για δύο (2) έτη με δυνατότητα ισόχρονης παράτασης, μόνο εφόσον κατά τον χρόνο υποβολής της αίτησης για απόσπαση, έχουν συμπληρώσει οκτώ (8) έτη συνεχούς υπηρεσίας στην Προεδρία της Κυβέρνησης. Οι ανωτέρω περιορισμοί δεν ισχύουν στις περιπτώσεις απόσπασης των υπαλλήλων: 
αα) για αποδεδειγμένα ιδιαίτερα σοβαρούς λόγους υγείας του υπαλλήλου, συζύγου ή συμβιούντος κατά την έννοια του άρθρου 1 του ν. 4356/2015 (Α΄ 181) ή προσώπου με α΄ βαθμό συγγένειας προς τον αιτούντα, 
αβ) για συνυπηρέτηση στην περιοχή όπου υπηρετεί ο σύζυγος ή ο συμβιών του αιτούντος, 
αγ) στην Εθνική Σχολή Δημόσιας Διοίκησης και Αυτοδιοίκησης (ΕΣΔΔΑ), για όσο χρόνο διαρκεί ο χρόνος φοίτησης, 
αδ) κατ’ εφαρμογή της παρ. 1 του άρθρου 6 του ν. 1104/1980 (Α΄298), περί απόσπασης σε ευρωπαϊκά και διεθνή όργανα και της παρ. 5 του άρθρου 5 του ν. 1104/1980, περί απόσπασης στη Μόνιμη Ελληνική Αντιπροσωπεία στην Ευρωπαϊκή Ένωση, και 
αε) σε φορείς της γενικής κυβέρνησης, για την κάλυψη θέσεων ευθύνης, ύστερα από διαδικασία επιλογής, σύμφωνα με τις εκάστοτε ισχύουσες διατάξεις. 
Με την επιφύλαξη της περ. β), η μετακίνηση των υπαλλήλων που υπηρετούν στην Προεδρία της Κυβέρνησης σε άλλους φορείς της Γενικής Κυβέρνησης, πριν από τη συμπλήρωση της οκταετούς υπηρεσίας του πρώτου εδαφίου, διενεργείται αποκλειστικά ως μετάταξη σε κενή οργανική θέση του φορέα υποδοχής κλάδου ή ειδικότητας της ίδιας κατηγορίας ή εκπαιδευτικής βαθμίδας, για την οποία ο υπάλληλος διαθέτει τα απαιτούμενα τυπικά και ουσιαστικά προσόντα, σύμφωνα με τη διαδικασία που προβλέπεται στον ν. 4440/2016 (Α΄ 224). 
β) Ειδικά οι υπάλληλοι κατηγορίας ΠΕ και ΤΕ δημοσιογράφων που υπηρετούν στην Προεδρία της Κυβέρνησης, μπορεί, εφόσον συντρέχουν αποδεδειγμένα σοβαρές και επείγουσες υπηρεσιακές ανάγκες, να αποσπώνται σε άλλους φορείς της Κεντρικής Διοίκησης για χρονικό διάστημα μέχρι δύο (2) έτη με δυνατότητα ισόχρονης παράτασης, ύστερα από σύμφωνη γνώμη του Γενικού Γραμματέα Επικοινωνίας και Ενημέρωσης. 
γ) Με εξαίρεση τις περιπτώσεις απόσπασης των υποπερ. αα) έως και αε) της παρ. α), οι λοιπές αποσπάσεις υπαλλήλων της Προεδρίας της Κυβέρνησης λήγουν αυτοδικαίως μετά την πάροδο ενός (1) μηνός από την έναρξη ισχύος του παρόντος. 
Με τη λήξη της απόσπασης, οι υπάλληλοι επανέρχονται υποχρεωτικά στη θέση τους χωρίς άλλη διατύπωση, εκτός αν μέσα σε δεκαπέντε (15) ημέρες από την έναρξη ισχύος του παρόντος υποβάλουν αίτηση για μετάταξη στην υπηρεσία που είναι αποσπασμένοι, οπότε η απόσπασή τους παρατείνεται μέχρι τη δημοσίευση της πράξης μετάταξης και πάντως όχι πέραν των τριών (3) μηνών από τη λήξη της απόσπασής τους. Η μετάταξη διενεργείται με την ίδια σχέση εργασίας σε κενή οργανική θέση ή, εφόσον δεν υπάρχει, σε συνιστώμενη προσωποπαγή θέση υφιστάμενου κλάδου ίδιας κατηγορίας και αντίστοιχων τυπικών προσόντων. Η προσωποπαγής θέση καταργείται με την καθ’ οιονδήποτε τρόπο αποχώρηση του υπαλλήλου. Αν κατά την έναρξη εφαρμογής του παρόντος, εκκρεμεί αίτημα μετάταξης των αποσπασμένων υπαλλήλων στον ίδιο ή σε άλλον φορέα, η απόσπαση παρατείνεται ομοίως μέχρι τη δημοσίευση της πράξης μετάταξης και πάντως όχι πέραν των τριών (3) μηνών από τη λήξη της απόσπασης. 
Ειδικά: i) οι αποσπασμένοι που έχουν διατεθεί σε γραφεία κομμάτων, βουλευτών και Ελλήνων βουλευτών του Ευρωπαϊκού Κοινοβουλίου, σύμφωνα με το άρθρο 6 του ν. 1878/1990 (Α΄ 33) και τα άρθρα 2 και 3 του ν. 1895/1990 (Α΄ 116), επανέρχονται αυτοδίκαια στην οργανική τους θέση μετά τη διάλυση της Βουλής και ii) οι αποσπασμένοι σε ιδιαίτερα γραφεία μελών της Κυβέρνησης, Υφυπουργών και Γενικών και Ειδικών Γραμματέων, επανέρχονται αυτοδίκαια στην οργανική τους θέση με τη λήξη της απόσπασής τους, σύμφωνα με τις διατάξεις του ν. 4622/2019. 
δ) Με την επιφύλαξη των εξαιρέσεων της περ. α΄, εκκρεμείς, κατά την έναρξη ισχύος της παρούσας παραγράφου, διαδικασίες αποσπάσεων υπαλλήλων από τις υπηρεσίες της Προεδρίας της Κυβέρνησης, σε οποιοδήποτε στάδιο κι αν βρίσκονται, διακόπτονται χωρίς άλλη διατύπωση, εφαρμοζόμενης στην περίπτωση αυτή της περ. γ΄.
2. Ειδικώς για τις ανάγκες της Προεδρίας της Κυβέρνησης και εκτός από τις προβλεπόμενες στο άρθρο 29 θέσεις, δύναται με απόφαση του Πρωθυπουργού, να ανατίθενται ειδικά καθήκοντα σε υπηρετούντες στις Ένοπλες Δυνάμεις και τα Σώματα Ασφαλείας, παράλληλα με την άσκηση των κύριων καθηκόντων τους. Με την απόφαση ανάθεσης καθορίζεται και επιμίσθιο, που δεν υπερβαίνει το τριάντα τοις εκατό (30%) των αποδοχών τους.».
Άρθρο 78
Σύσταση Συμβουλίου Επιλογής Προϊσταμένων
στην Προεδρία της Κυβέρνησης (Σ.Ε.Π. ΠτΚ) - 
Προκήρυξη θέσεων ευθύνης στην Προεδρία της Κυβέρνησης - Τροποποίηση άρθρου 86 
ν. 3528/2007 
1. Μετά την παρ. 6Α του άρθρου 86 του Κώδικα Κατάστασης Δημοσίων Πολιτικών Διοικητικών Υπαλλήλων (ν. 3528/2007, Α΄ 26), προστίθεται παρ. 6Β, ως εξής:
«6Β.α) Ειδικά για την Προεδρία της Κυβέρνησης, συγκροτείται με απόφαση του αρμοδίου μέλους της Κυβέρνησης, Συμβούλιο Επιλογής Προϊσταμένων (Σ.Ε.Π. ΠτΚ). Το Σ.Ε.Π. ΠτΚ είναι αρμόδιο για: α) την επιλογή προϊσταμένων των Γενικών Διευθύνσεων, Διευθύνσεων ή αντίστοιχου ή ενδιάμεσου (μεταξύ Διεύθυνσης και Τμήματος) επιπέδου οργανικής μονάδας, β) την επιλογή προϊσταμένων Τμημάτων ή αντίστοιχου επιπέδου οργανικής μονάδας της Προεδρίας της Κυβέρνησης και γ) τη διεξαγωγή των δομημένων συνεντεύξεων του άρθρου 85 για την επιλογή των προϊσταμένων των περ. α) και β). 
Το Σ.Ε.Π. ΠτΚ είναι πενταμελές και αποτελείται από:
αα) Δύο (2) μέλη του Ανώτατου Συμβουλίου Επιλογής Προσωπικού (Α.Σ.Ε.Π.) που υποδεικνύονται από τον Πρόεδρό του, με τους αναπληρωτές τους. Πρόεδρος του Συμβουλίου ορίζεται ένα από τα μέλη του Α.Σ.Ε.Π.,
ββ) τον Γενικό ή Ειδικό Γραμματέα της Προεδρίας της Κυβέρνησης που προΐσταται της οικείας Γενικής ή Ειδικής Γραμματείας, στην οποία υπάγεται η οργανική μονάδα για την οποία διενεργείται η επιλογή των Προϊσταμένων. Τον Γενικό Γραμματέα Συντονισμού αναπληρώνει ο Γενικός Γραμματέας Νομικών και Κοινοβουλευτικών Θεμάτων και αντιστρόφως, τον Γενικό Γραμματέα Επικοινωνίας και Ενημέρωσης ο Γενικός Γραμματέας Νομικών και Κοινοβουλευτικών Θεμάτων και τον Ειδικό Γραμματέα Μακροπρόθεσμου Σχεδιασμού ο Γενικός Γραμματέας Συντονισμού,
γγ) τον Γενικό Γραμματέα Ανθρώπινου Δυναμικού Δημοσίου Τομέα του Υπουργείου Εσωτερικών, με αναπληρωτή του τον Γενικό Γραμματέα Εσωτερικών και Οργάνωσης του ιδίου Υπουργείου και 
δδ) έναν (1) Νομικό Σύμβουλο ή έναν (1) Πάρεδρο του Νομικού Συμβουλίου του Κράτους, που υποδεικνύεται από τον Πρόεδρό του, με τον αναπληρωτή του, ως μέλη.
Η θητεία των μελών του Σ.Ε.Π. ΠτΚ είναι τριετής. Γραμματέας του Σ.Ε.Π. ΠτΚ και νόμιμος αναπληρωτής αυτού ορίζονται υπάλληλοι της Γενικής ή Ειδικής Γραμματείας, στην οποία υπάγεται η οργανική μονάδα για την οποία διενεργείται η επιλογή των Προϊσταμένων. Με απόφαση του αρμόδιου Υπουργού που εκδίδεται ύστερα από σύμφωνη γνώμη του Προέδρου του Α.Σ.Ε.Π., η γραμματειακή υποστήριξη της λειτουργίας του Σ.Ε.Π. ΠτΚ μπορεί να ανατίθεται στο Α.Σ.Ε.Π.. Με απόφαση του Προέδρου του Α.Σ.Ε.Π. μπορεί να ορίζονται υπάλληλοι του Α.Σ.Ε.Π. για τη διοικητική και τεχνική υποστήριξη της λειτουργίας του Σ.Ε.Π. ΠτΚ. 
β) Με την επιφύλαξη όσων ορίζονται στις διατάξεις του ν. 4622/2019 (Α΄ 133), για την επιλογή των Προϊσταμένων των οργανικών μονάδων ανεξαρτήτως επιπέδου της Προεδρίας της Κυβέρνησης, εφαρμόζονται τα άρθρα 84 και 85 του παρόντος.».
2. Πριν από το τελευταίο εδάφιο της περ. α) της παρ. 7 του άρθρου 86 του ν. 3528/2007, προστίθεται εδάφιο, τροποποιείται το τελευταίο εδάφιο με την προσθήκη επιφύλαξης ως προς τις ειδικές διατάξεις του ν. 4622/2019 (Α΄ 133) και η περ. α διαμορφώνεται ως εξής: 
«7. α) Η προκήρυξη για την πλήρωση θέσεων Προϊσταμένων Γενικών Διευθύνσεων διενεργείται, σύμφωνα με την περ. (β) της παρ. 1 του άρθρου 37 του ν. 4622/2019 ή, σε περίπτωση μη εφαρμογής της ανωτέρω διάταξης, με κοινή απόφαση του Υπουργού Εσωτερικών και του οικείου Υπουργού ή, προκειμένου για Ν.Π.Δ.Δ., με απόφαση του εποπτεύοντος Υπουργού. Για τις Ανεξάρτητες Αρχές η προκήρυξη εκδίδεται από τον Πρόεδρο ή τον επικεφαλής της Αρχής και τον Υπουργό Εσωτερικών. Ειδικά για την Προεδρία της Κυβέρνησης, η προκήρυξη εκδίδεται με κοινή απόφαση του αρμόδιου για τον διορισμό μέλους της Κυβέρνησης και του Υπουργού Εσωτερικών, ύστερα από εισήγηση του Γενικού Γραμματέα που προΐσταται της Γενικής Γραμματείας στην οποία υπάγεται η οικεία Γενική Διεύθυνση. Με την ίδια απόφαση καθορίζονται οι όροι και οι προϋποθέσεις συμμετοχής στη διαδικασία της επιλογής τηρουμένων των όρων των άρθρων 84 και 85 του παρόντος, με την επιφύλαξη των ειδικών διατάξεων του ν. 4622/2019 για την επιλογή των προϊσταμένων στην Προεδρία της Κυβέρνησης.».
3. Στο τέλος της περ. α) της παρ. 8 του άρθρου 86 του ν. 3528/2007, προστίθενται δύο νέα εδάφια και η περ. α΄ διαμορφώνεται ως εξής: 
«8. α) Για την πλήρωση θέσεων προϊσταμένων Διευθύνσεων ή αντίστοιχου ή ενδιάμεσου (μεταξύ Διεύθυνσης και Τμήματος) επιπέδου οργανικής μονάδας και Τμημάτων εκδίδεται προκήρυξη από τον οικείο φορέα, με την οποία καθορίζονται οι όροι και οι προϋποθέσεις συμμετοχής στη διαδικασία της επιλογής τηρουμένων των όρων των άρθρων 84 και 85. Οι θέσεις προκηρύσσονται ανά Γενική Διεύθυνση, όπου προβλέπεται, άλλως ανά φορέα. Εάν η προκηρυσσόμενη θέση αφορά οργανική μονάδα που δεν υπάγεται σε Γενική Διεύθυνση, η θέση προκηρύσσεται από τον οικείο φορέα αυτοτελώς. Για την Προεδρία της Κυβέρνησης, η προκήρυξη της παρούσας περίπτωσης εκδίδεται από τον Γενικό ή Ειδικό Γραμματέα που προΐσταται της Γενικής ή Ειδικής Γραμματείας στην οποία υπάγεται η οικεία οργανική μονάδα την οποία αφορά η πλήρωση των θέσεων με επιλογή προϊσταμένων. Με την ίδια απόφαση, καθορίζονται οι όροι και οι προϋποθέσεις συμμετοχής στη διαδικασία της επιλογής τηρουμένων των όρων των άρθρων 84 και 85 του παρόντος, με την επιφύλαξη των ειδικών διατάξεων του ν. 4622/2019 (Α΄ 133) για την επιλογή των προϊσταμένων στην Προεδρία της Κυβέρνησης.».
Άρθρο 79
Κατάργηση πρόβλεψης μετακινήσεων 
για το υφιστάμενο προσωπικό του πρώην 
Εθνικού Ταμείου Επιχειρηματικότητας 
και Ανάπτυξης Α.Ε. (Ε.Τ.Ε.ΑΝ. Α.Ε.)
1. Η παρ. 8 του άρθρου 9 του ν. 4608/2019 (Α΄ 66) περί του προσωπικού του πρώην Εθνικού Ταμείου Επιχειρηματικότητας και Ανάπτυξης Α.Ε. (Ε.Τ.Ε.ΑΝ. Α.Ε.) καταργείται κατά το σκέλος που αφορά σε κινητικότητα του προσωπικού αυτού, δυνάμει των διατάξεων του Ενιαίου Συστήματος Κινητικότητας του ν. 4440/2016.
2. Η ισχύς της παρ. 1 αρχίζει από την 1η.1.2023. Εκκρεμείς αιτήσεις απόσπασης ή μετάταξης υπαλλήλων της παρ. 1 που έχουν υποβληθεί στο πλαίσιο του ν. 4440/2016 ολοκληρώνονται βάσει του ν. 4440/2016 εντός αποκλειστικής προθεσμίας τριών (3) μηνών από την έναρξη ισχύος του παρόντος. Στην έννοια της ολοκλήρωσης της μετάταξης περιλαμβάνεται και η αποστολή, εντός της ως άνω αποκλειστικής προθεσμίας, της σχετικής απόφασης για δημοσίευση στην Εφημερίδα της Κυβερνήσεως.
Άρθρο 80
Διενέργεια μετάταξης κατόπιν μετακίνησης 
στους φορείς του άρθρου 15 ν. 4257/2014 - 
Τροποποίηση παρ. 7 άρθρου 15 ν. 4257/2014
1. Στην παρ. 7 του άρθρου 15 του ν. 4257/2014 (Α΄ 93) επέρχονται οι εξής αλλαγές: α) το πρώτο εδάφιο αντικαθίσταται, β) προστίθεται έκτο εδάφιο και η παρ. 7 διαμορφώνεται ως εξής:
«7. Κατά το τελευταίο εξάμηνο του συνολικού χρονικού διαστήματος της μετακίνησης και εφόσον εξακολουθούν να υφίστανται οι σχετικές υπηρεσιακές ανάγκες, οι υπάλληλοι που μετακινήθηκαν μπορούν, ύστερα από αίτησή τους, να μετατάσσονται στους φορείς στους οποίους είχαν μετακινηθεί κατά παρέκκλιση των διατάξεων του Ενιαίου Συστήματος Κινητικότητας του ν. 4440/2016 (Α΄ 224). Για τη μετάταξη εκδίδεται απόφαση του αρμοδίου για τον διορισμό οργάνου, μετά από γνώμη του οικείου υπηρεσιακού συμβουλίου και σύμφωνη γνώμη του αρμοδίου για τον διορισμό οργάνου του φορέα προέλευσης. Η μετάταξη διενεργείται σε κενή θέση κλάδου/ειδικότητας της ίδιας ή ανώτερης κατηγορίας, εφόσον ο υπάλληλος κατέχει τα τυπικά προσόντα της θέσης στην οποία μετατάσσεται και, αν δεν υπάρχει, σε συνιστώμενη προσωποπαγή θέση. Η συσταθείσα προσωποπαγής θέση καταργείται αυτοδικαίως με την με οποιοδήποτε τρόπο αποχώρηση του υπαλλήλου. Η πράξη μετάταξης δημοσιεύεται σε περίληψη στην Εφημερίδα της Κυβερνήσεως. Μέχρι τη δημοσίευση της πράξης μετάταξης παρατείνεται αυτοδικαίως ο χρόνος της μετακίνησης.»
2. Η παρ. 1 καταλαμβάνει και εκκρεμείς αιτήσεις που κατατέθηκαν πριν την έναρξη ισχύος του παρόντος, ανεξαρτήτως του χρόνου κατάθεσης αυτών. Τυχόν διαδραμών χρόνος μετακίνησης παρατείνεται αυτοδικαίως μέχρι τη δημοσίευση της πράξης μετάταξης ή την απόρριψη της αίτησης.
Άρθρο 81
Ποσοστά απασχόλησης δικηγόρων 
με ποσοστό αναπηρίας - Τροποποίηση 
παρ. 3 άρθρου 6 ν. 4765/2021
Στην περ. β΄ της παρ. 3 του άρθρου 6 του ν. 4765/2021 (Α΄ 60) προστίθεται νέο δεύτερο εδάφιο και η παρ. 3 διαμορφώνεται ως εξής:
«3. Οι φορείς του άρθρου 2 υποχρεούνται να προσλαμβάνουν:
α) στο ογδόντα τοις εκατό (80%) των κενών θέσεων τηλεφωνητών και υπαλλήλων παροχής πληροφοριών, τυφλούς πτυχιούχους των σχολών εκπαίδευσης τυφλών τηλεφωνητών που υπάγονται στην εποπτεία των Υπουργείων Εργασίας και Κοινωνικών Υποθέσεων, Παιδείας και Θρησκευμάτων και κάθε άλλης δημόσιας αρχής, 
β) έναν δικηγόρο με αναπηρία, με ποσοστό αναπηρίας πενήντα τοις εκατό (50%) τουλάχιστον, εφόσον απασχολούν περισσότερους από πέντε (5) δικηγόρους. Οι φορείς της παρ. 1 του άρθρου 2 που δεν πληρούν τα ποσοστά απασχόλησης δικηγόρων με ποσοστό αναπηρίας πενήντα τοις εκατό (50%) τουλάχιστον, προβαίνουν κατά προτεραιότητα σε πλήρωση των θέσεων κατά τα οριζόμενα στο πρώτο εδάφιο.
Οι θέσεις της περ. β΄ προκηρύσσονται σύμφωνα με τις ισχύουσες περί δικηγόρων διατάξεις.».
Άρθρο 82
Ανώτατο όριο ηλικίας προσωπικού με σχέση εργασίας ιδιωτικού δικαίου ορισμένου χρόνου -
Τροποποίηση παρ. 1 άρθρου 39 ν. 4765/2021
Στην παρ. 1 του άρθρου 39 του ν. 4765/2021 (Α΄ 6), περί προσωπικού με σχέση εργασίας ιδιωτικού δικαίου ορισμένου χρόνου, επέρχονται οι εξής αλλαγές: α) στο πρώτο εδάφιο αυξάνεται το ανώτατο όριο ηλικίας από το εξηκοστό πέμπτο (65ο) στο εξηκοστό έβδομο (67ο) έτος και επέρχονται νομοτεχνικές βελτιώσεις, β) προστίθενται νέα εδάφια δεύτερο και τρίτο και η παρ. 1 διαμορφώνεται ως εξής: 
«1. Το προσωπικό με σχέση εργασίας Ιδιωτικού Δικαίου Ορισμένου Χρόνου πρέπει να έχει συμπληρώσει το δέκατο όγδοο (18ο) έτος της ηλικίας του, να μην έχει υπερβεί το εξηκοστό έβδομο (67ο) έτος, να έχει τη φυσική υγεία και καταλληλότητα για την εκτέλεση των καθηκόντων της προς πλήρωση θέσης και να μην έχει τα κωλύματα του άρθρου 8 του ν. 3528/2007 (Α΄ 26), με την επιφύλαξη της παρ. 6 του άρθρου 4 του ν. 2207/1994 (Α΄ 65). Για τον υπολογισμό του ανώτατου ορίου ηλικίας, ως ημέρα γέννησης λαμβάνεται πάντοτε η 31η Δεκεμβρίου του έτους γέννησης. Κατ’ εξαίρεση, όσοι έχουν συμπληρώσει το εξηκοστό έβδομο (67ο) έτος της ηλικίας και δεν έχουν συνταξιοδοτηθεί από το δημόσιο ταμείο ή άλλον ασφαλιστικό φορέα, μπορούν να συμμετέχουν σε διαδικασίες πρόσληψης προσωπικού με σχέση εργασίας Ιδιωτικού Δικαίου Ορισμένου Χρόνου έως το εβδομηκοστό (70ό) έτος της ηλικίας τους. Για το προσωπικό κάλυψης αναγκών κατασκηνώσεων, κατώτατο όριο ηλικίας πρόσληψης ορίζεται το (15ο) έτος συμπληρωμένο. Με την ανακοίνωση του άρθρου 41 μπορεί να καθορίζονται ανώτατα όρια ηλικίας, ανάλογα με τη φύση και τις ιδιαιτερότητες των καθηκόντων των προς πλήρωση θέσεων, μετά από γνώμη του οικείου φορέα και απόφαση του Υπουργού Εσωτερικών.».
Άρθρο 83
Υπερωριακή απασχόληση υπαλλήλων Α.Σ.Ε.Π.
και προσωπικού γραμματειακής, διοικητικής
και τεχνικής υποστήριξης Επιτροπών Επιλογής
Στελεχών του Δημοσίου και ΕΙ.Σ.Ε.Π.
Το άρθρο 12 του ν. 4590/2019 (Α΄ 17), περί υπερωριακής απασχόλησης υπαλλήλων του Α.Σ.Ε.Π. και προσωπικού γραμματειακής, διοικητικής και τεχνικής υποστήριξης Επιτροπών Επιλογής Στελεχών του Δημοσίου και ΕΙ.Σ.Ε.Π., εξακολουθεί να ισχύει για τα έτη 2023 και 2024.
Άρθρο 84
Στελέχωση θέσεων προϊσταμένων αυτοτελών
 τμημάτων Παλλαϊκής Άμυνας - Πολιτικής 
Σχεδίασης Εκτάκτου Ανάγκης Περιφερειών - 
Προσθήκη άρθρου 245Α στον ν. 3852/2010
Μετά το άρθρο 245 του ν. 3852/2010 (Α΄ 87), προστίθεται άρθρο 245Α ως εξής:
«Άρθρο 245Α
Στελέχωση θέσεων προϊσταμένων αυτοτελών
τμημάτων Παλλαϊκής Άμυνας - Πολιτικής 
Σχεδίασης  Εκτάκτου Ανάγκης Περιφερειών - 
Εξουσιοδοτική διάταξη
1. Ανώτεροι ή ανώτατοι εν αποστρατεία αξιωματικοί που ανακαλούνται στην ενεργό υπηρεσία ως μόνιμοι από την εφεδρεία, απόφοιτοι, κατά προτίμηση, της Σχολής Εθνικής Άμυνας ή της Ανώτατης Διακλαδικής Σχολής Πολέμου ή αντίστοιχης σχολής πολέμου του οικείου κλάδου των Ενόπλων Δυνάμεων ή της Σχολής Πολιτικής Σχεδίασης Εκτάκτων Αναγκών του Υπουργείου Προστασίας του Πολίτη, τοποθετούνται στις θέσεις των προϊσταμένων αυτοτελών τμημάτων Παλλαϊκής Άμυνας - Πολιτικής Σχεδίασης Εκτάκτου Ανάγκης Περιφερειών. 
2. Ο προϊστάμενος του αυτοτελούς τμήματος Παλλαϊκής Άμυνας - Πολιτικής Σχεδίασης Εκτάκτου Ανάγκης της Περιφέρειας συντονίζει και ελέγχει τις ενέργειες των αντιστοίχων γραφείων Παλλαϊκής Άμυνας - Πολιτικής Σχεδίασης Εκτάκτου Ανάγκης των Περιφερειακών Ενοτήτων.
3. Η διαδικασία και τα κριτήρια επιλογής των ανωτέρων ή ανωτάτων μονίμων εξ εφέδρων αξιωματικών που πρόκειται να στελεχώσουν θέσεις προϊσταμένων αυτοτελών τμημάτων Παλλαϊκής Άμυνας - Πολιτικής Σχεδίασης Εκτάκτου Ανάγκης Περιφερειών, καθορίζονται με κοινή απόφαση των Υπουργών Εθνικής Άμυνας και Εσωτερικών.».
Άρθρο 85
Κάλυψη αναγκών του «Μητροπολιτικού Φορέα
Ανάπλασης και Διαχείρισης Προστατευόμενων
 Περιοχών Αττικής» - Αντικατάσταση περ. α΄ παρ. 2 άρθρου 60 ν. 4414/2016
Η περ. α΄ της παρ. 2 του άρθρου 60 του ν. 4414/2016 (Α΄ 149) περί του Μητροπολιτικού Φορέα Ανάπλασης και Διαχείρισης Προστατευόμενων Περιοχών Αττικής, αντικαθίσταται ως εξής:
«2.α) Για την κάλυψη των άμεσων αναγκών λειτουργίας, συντήρησης και φύλαξης του Φορέα και μέχρι την πρόσληψη τακτικού προσωπικού, σύμφωνα με τον σχετικό Κανονισμό, οι απαιτούμενες εργασίες δύνανται να παρέχονται από προσωπικό που αποσπάται κατά παρέκκλιση των κείμενων διατάξεων για τον σκοπό αυτόν, από φορείς του δημοσίου τομέα, μετά από αίτηση του υπαλλήλου με απόφαση των αρμοδίων οργάνων του Υπουργείου Εσωτερικών και του κατά περίπτωση συναρμόδιου Υπουργείου, καθώς και από προσωπικό Οργανισμών Τοπικής Αυτοδιοίκησης Α΄ και Β΄ Βαθμού κατόπιν σύμφωνης γνώμης του αρμοδίου οργάνου κατ’ εφαρμογή της παρ. 6A του άρθρου 44 του ν. 4674/2020 (Α΄ 53) και της παρ. 1 του άρθρου 177 του ν. 4876/2021 (Α΄ 251). Η διάρκεια της απόσπασης ορίζεται στα τρία (3) έτη, με δυνατότητα ισόχρονης ανανέωσης για μία φορά με την ίδια ως άνω διαδικασία. Η καταβολή των αποδοχών των αποσπασμένων υπαλλήλων διενεργείται από τον φορέα υποδοχής.».
ΚΕΦΑΛΑΙΟ Γ΄
ΔΙΑΤΑΞΕΙΣ Ο.Τ.Α. 
Άρθρο 86
Επιστροφή προστίμων που επιβλήθηκαν 
από τις Επιτροπές Ελέγχου Δαπανών 
και Εκλογικών Παραβάσεων - Τροποποίηση 
παρ. 7 άρθρου 10 ν. 3870/2010
Στην παρ. 7 του άρθρου 10 του ν. 3870/2010 (Α΄ 138) προστίθεται νέο τρίτο εδάφιο περί των προστίμων που έχουν καταβληθεί και η παρ. 7 διαμορφώνεται ως εξής: 
«7. Δεν επιβάλλονται κυρώσεις σε βάρος του επικεφαλής του συνδυασμού ή του διαχειριστή των οικονομικών για παράβαση του άρθρου 10 του ν. 3870/2010, για τις δημοτικές και περιφερειακές εκλογές του 2010. Πρόστιμα που επεβλήθησαν από τις Επιτροπές Ελέγχου Δαπανών και Εκλογικών Παραβάσεων, για τη συγκεκριμένη εκλογική αναμέτρηση, διαγράφονται αυτοδικαίως από τους χρηματικούς καταλόγους. Τα πρόστιμα που έχουν καταβληθεί από τα παραπάνω φυσικά πρόσωπα επιστρέφονται ως αχρεωστήτως καταβληθέντα. Κάθε άλλη διάταξη που ρυθμίζει διαφορετικά καταργείται.».
Άρθρο 87
Μίσθωση ακινήτων από το Δημόσιο -
Τροποποίηση άρθρου 194 ν. 3463/2006
Στο άρθρο 194 του Κώδικα Δήμων και Κοινοτήτων (ν. 3463/2006, Α΄ 114) επέρχονται οι εξής αλλαγές: α) διαγράφεται από τον τίτλο η φράση «και τις Κοινότητες», β) στο πρώτο εδάφιο διαγράφονται οι λέξεις «και οι Κοινότητες», γ) τα υφιστάμενα εδάφια πέμπτο έως όγδοο καθίστανται περ. α΄ και προστίθεται περ. β) και το άρθρο 194 διαμορφώνεται ως εξής:
«Άρθρο 194
Μίσθωση ακινήτων από τους δήμους 
Για ακίνητα που μισθώνουν οι δήμοι γίνεται δημοπρασία. Αν η δημοπρασία που διεξήχθη δεν απέφερε αποτέλεσμα, μπορεί να γίνει απευθείας μίσθωση με ειδικά αιτιολογημένη απόφαση του συμβουλίου τους, η οποία λαμβάνεται με την απόλυτη πλειοψηφία του συνόλου των μελών του.
Επιτρέπεται η μίσθωση κτηρίου για τη στέγαση σχολικής μονάδας πρωτοβάθμιας ή και δευτεροβάθμιας εκπαίδευσης, ανεξάρτητα από τη θεσμοθετημένη χρήση της περιοχής, εφόσον μετά από δύο (2) άγονες δημοπρασίες δεν βρέθηκε κατάλληλο κτήριο σε περιοχή όπου επιτρέπεται η ζητούμενη χρήση. Για τη μίσθωση του προηγούμενου εδαφίου εφαρμόζονται ανάλογα οι διατάξεις της παρ. 4 του άρθρου 27 του ν. 3130/2003 (Α΄ 76) και της παρ. 9 του άρθρου 16 του ν. 627/1968 (Α΄ 266).
Κατ’ εξαίρεση, επιτρέπεται η απευθείας και χωρίς δημοπρασία μίσθωση ακινήτου: 
α) Για την προσωρινή κάλυψη αναγκών στέγασης σχολικών μονάδων πρωτοβάθμιας και δευτεροβάθμιας εκπαίδευσης, στην περίπτωση που δεν έχουν ολοκληρωθεί οι διαδικασίες της δημοπρασίας έως και δύο (2) μήνες πριν την έναρξη του σχολικού έτους ή προκύπτουν επείγοντες και απρόβλεπτοι λόγοι κατά τη διάρκεια αυτού που υπαγορεύουν την προσωρινή μεταστέγαση του σχολείου σε άλλο κτήριο. Για τη σύναψη της σύμβασης απαιτείται ειδικά αιτιολογημένη απόφαση του Δημοτικού Συμβουλίου που λαμβάνεται με τα δύο τρίτα (2/3) του συνόλου των μελών του, καθώς και εκτίμηση της αρμόδιας επιτροπής καταλληλότητας, σύμφωνα με τις ισχύουσες κάθε φορά διατάξεις. Κατά παρέκκλιση των κειμένων διατάξεων, η διάρκεια της μίσθωσης ορίζεται για ένα (1) έτος με δυνατότητα παράτασης για άλλο ένα (1) έτος, εφόσον εξακολουθούν να υφίστανται οι ανωτέρω λόγοι. Αναμίσθωση δεν επιτρέπεται.
β) Όταν το προς μίσθωση ακίνητο είναι ιδιοκτησίας του δημοσίου, νομικών προσώπων δημοσίου δικαίου, O.T.A. α΄ ή β΄ βαθμού ή Ν.Π.Δ.Δ. αυτών, κατόπιν αιτιολογημένης απόφασης του Δημοτικού Συμβουλίου και του περιφερειακού συμβουλίου αντιστοίχως, η οποία λαμβάνεται με την απόλυτη πλειοψηφία του συνόλου των μελών του.».
Άρθρο 88
Παροχή χρηματικού επιδόματος 
σε εργαζομένους Ο.Τ.Α. - Τροποποίηση 
παρ. 1 άρθρου 32 ν. 4483/2017
Στην παρ. 1 του άρθρου 32 του ν. 4483/2017 (Α΄ 107) επέρχονται οι εξής αλλαγές: α) στο πρώτο εδάφιο διακρίνονται σε περιπτώσεις οι δικαιούχοι δωρεάν σίτισης και καταλύματος, β) στο δεύτερο εδάφιο η λέξη «διευκόλυνση» αντικαθίσταται από τη λέξη «παροχή», γ) στο τέλος της παρ. 1 προστίθενται εδάφια τέταρτο, πέμπτο, έκτο και έβδομο και η παρ. 1 διαμορφώνεται ως εξής: 
«1. Οι ορεινοί δήμοι του άρθρου 1 του ν. 3852/2010 (Α΄ 87), οι δήμοι με πληθυσμό έως 30.000 κατοίκους, των οποίων τουλάχιστον το πενήντα τοις εκατό? (50%) των δημοτικών η? κοινοτικών ενοτήτων χαρακτηρίζονται ως ορεινές στο Μητρώο Δήμων, Κοινοτήτων και Οικισμών της ΕΛ.ΣΤΑΤ., οι νησιωτικοί δήμοι, τα νομικά πρόσωπα αυτών, καθώς και οι Ο.Τ.Α. β΄ βαθμού στην εδαφική περιφέρεια των οποίων ανήκουν οι προαναφερόμενοι δήμοι, μπορούν να παρέχουν δωρεάν σίτιση και κατάλυμα διαμονής: 
α) στους υπάλληλους τους, μονίμους και με σχέση εργασίας ιδιωτικού δίκαιου, αορίστου η? ορισμένου χρόνου,
β) στο ιατρικό, παραϊατρικό? και νοσηλευτικό προσωπικό των κέντρων υγείας και των δημόσιων νοσοκομείων, στο προσωπικό του Εθνικού Κέντρου Άμεσης Βοήθειας (Ε.Κ.Α.Β.), 
γ) στο ένστολο προσωπικό της Ελληνικής Αστυνομίας, του Λιμενικού Σώματος - Ελληνικής Ακτοφυλακής και του Πυροσβεστικού Σώματος και 
δ) στους αναπληρωτές εκπαιδευτικούς πρωτοβάθμιας και δευτεροβάθμιας εκπαίδευσης και μέλη Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού Προσωπικού (Ε.Β.Π.), οι οποίοι παρέχουν υπηρεσία στις περιοχές δικαιοδοσίας τους.
Η παροχή του προηγουμένου εδαφίου μπορεί να χορηγείται και σε υπαλλήλους που αποσπώνται στους δήμους αυτούς για τη στελέχωση των Υπηρεσιών τους. Ο υπολογισμός του πληθυσμού γίνεται σύμφωνα με τα στοιχεία πραγματικού πληθυσμού της τελευταίας απογραφής.
Η παροχή του πρώτου εδαφίου επιτρέπεται να καταβάλλεται σε είδος και με τη μορφή χρηματικού επιδόματος προς κάλυψη της σχετικής δαπάνης των δικαιούχων. Με την απόφαση του οικείου δημοτικού, περιφερειακού η? Διοικητικού Συμβουλίου της παρ. 2, εξειδικεύεται ο τρόπος παροχής της σίτισης και του καταλύματος διαμονής. Το συνολικό ύψος της παροχής, σε είδος και σε χρήμα, δεν μπορεί να υπερβαίνει τη δαπάνη των δικαιούχων. Με κοινή απόφαση των Υπουργών Εσωτερικών και Οικονομικών καθορίζεται το ύψος της παροχής σε χρήμα και προσδιορίζεται η δαπάνη ανά δήμο.».
Άρθρο 89
Ρυθμίσεις για την αποζημίωση 
των περιφερειακών συμβούλων για συμμετοχή
σε συνεδριάσεις συλλογικών οργάνων - 
Τροποποίηση άρθρου 184 ν. 3852/2010
Το πρώτο εδάφιο της παρ. 4 του άρθρου 184 του ν. 3852/2010 (Α΄ 87) τροποποιείται με την προσθήκη εξαίρεσης από τη λήψη αποζημίωσης των περιφερειακών συμβούλων για συμμετοχή σε συνεδριάσεις συλλογικών οργάνων και η παρ. 4 διαμορφώνεται ως εξής:
«4. Οι περιφερειακοί σύμβουλοι, πλην αυτών που λαμβάνουν αντιμισθία, δικαιούνται αποζημίωσης για τη συμμετοχή τους στις συνεδριάσεις του περιφερειακού συμβουλίου, της οικονομικής επιτροπής και των λοιπών διοικητικών επιτροπών. Η αποζημίωση για κάθε συνεδρίαση και μέχρι τέσσερις (4) το πολύ συνεδριάσεις τον μήνα είναι ίση με ποσοστό δύο τοις εκατό (2%) επί της μηνιαίας αποζημίωσης του Περιφερειάρχη».
Άρθρο 90
Απόφαση οικονομικής επιτροπής Ο.Τ.Α. 
για τους Οργανισμούς Διαχείρισης 
και Προώθησης Προορισμού - 
Τροποποίηση παρ. 1 άρθρου 4 ν. 4875/2021
Στο άρθρο 4 του ν. 4875/2021 (Α΄ 250), επέρχονται οι εξής αλλαγές: α) στην παρ. 1 οι λέξεις «μετά από απόφαση του Δημοτικού ή Περιφερειακού Συμβουλίου του οικείου ή των οικείων Ο.Τ.Α.» αντικαθίστανται από τις λέξεις «μετά από απόφαση της Οικονομικής Επιτροπής του οικείου Ο.Τ.Α, σύμφωνα με την περ. κ΄ της παρ. 1 του άρθρου 72 και την περ. ιθ΄ της παρ. 1 του άρθρου 176 του ν. 3852/2010 (Α΄ 87), αντίστοιχα», β) στην παρ. 2 οι λέξεις «μετά από απόφαση του Δημοτικού ή Περιφερειακού Συμβουλίου του οικείου ή των οικείων Ο.Τ.Α.» αντικαθίστανται από τις λέξεις «μετά από απόφαση της Οικονομικής Επιτροπής του οικείου Ο.Τ.Α.», και το άρθρο 4 διαμορφώνεται ως εξής:
«Άρθρο 4
Οργανισμοί Διαχείρισης 
και Προώθησης Προορισμού
1. Οι Αναπτυξιακοί Οργανισμοί Τοπικής Αυτοδιοίκησης του άρθρου 2 του ν. 4674/2020 (Α΄ 53) ή οι Αναπτυξιακές Ανώνυμες Εταιρείες οργανισμού τοπικής αυτοδιοίκησης (Ο.Τ.Α.) δύνανται να λειτουργήσουν και ως Οργανισμοί Διαχείρισης και Προώθησης Προορισμού μετά από απόφαση της Οικονομικής Επιτροπής του οικείου Ο.Τ.Α., σύμφωνα με την περ. κ΄ της παρ. 1 του άρθρου 72 και την περ. ιθ΄ της παρ. 1 του άρθρου 176 του ν. 3852/2010 (Α΄ 87), αντίστοιχα, ή? του Διοικητικού Συμβουλίου της Περιφερειακής Ένωσης Δήμων (ΠΕΔ) κατά περίπτωση και τροποποίηση του καταστατικού τους σκοπού με απόφαση της γενικής συνέλευσης των μετόχων τους. 
2. Οι ήδη υφιστά?μενες κατά? τη δημοσίευση του παρόντος, αστικές εταιρείες μη κερδοσκοπικού? χαρακτήρα με εταίρους Ο.Τ.Α. δύνανται να λειτουργήσουν και ως Οργανισμοί Διαχείρισης και Προώθησης Προορισμού μετά από? απόφαση της Οικονομικής Επιτροπής του οικείου Ο.Τ.Α. και τροποποίηση του καταστατικού τους με απόφαση του αρμόδιου καταστατικού οργάνου τους και για το χρονικό διάστημα που προβλέπεται στο καταστατικό τους.».
Άρθρο 91
Δάνεια των Ο.Τ.Α. από τους πόρους 
του Ταμείου Παρακαταθηκών και Δανείων
1. Η εξόφληση των ενδεκατημορίων έναντι τοκοχρεωλυτικών δόσεων, για δάνεια που έχουν χορηγηθεί αποκλειστικά από τους πόρους του Ταμείου Παρακαταθηκών και Δανείων, των οποίων η παρακράτηση έχει ανασταλεί σύμφωνα με: α) το άρθρο τριακοστό τέταρτο της από 13.4.2020 Πράξης Νομοθετικού Περιεχομένου (Α΄ 84), η οποία κυρώθηκε με το άρθρο 1 του ν. 4690/2020 (Α΄ 104), β) το άρθρο 49 του ν. 4753/2020 (Α΄ 227), γ) το άρθρο 63 του ν. 4821/2021 (Α΄ 134) και δ) το άρθρο 41 του ν. 4873/2021 (Α΄ 248), καθώς και των ενδεκατημορίων έτους 2023, πραγματοποιείται άτοκα με ισόποση κατανομή των ποσών αυτών στις υπολειπόμενες δόσεις, αρχής γενομένης από τον Ιανουάριο έτους 2024.
2. Αν η διάρκεια αποπληρωμής των δανείων της παρ. 1, λήγει έως και τις 31.12.2024, η εξόφληση των μη παρακρατηθέντων ποσών από τους υπόχρεους φορείς, πραγματοποιείται ατόκως σε πέντε (5) ισόποσες ετήσιες δόσεις, αρχής γενομένης από την 31η Δεκεμβρίου 2024.
Άρθρο 92
Χρεωστικά ανοίγματα των δήμων 
και των νομικών προσώπων δημοσίου 
δικαίου αυτών στο Ταμείο Παρακαταθηκών
και Δανείων - Τροποποίηση άρθρου 13 
ν. 4915/2022
Το άρθρο 13 του ν. 4915/2022 (Α΄ 63) τροποποιείται: α) στο πρώτο εδάφιο προκειμένου να ανασταλεί και η καταβολή της δόσης έτους 2023 της ρύθμισης οφειλών από χρεωστικά ανοίγματα και β) στο δεύτερο εδάφιο προκειμένου να επιμηκυνθεί κατά ένα έτος η εξόφληση των ετήσιων δόσεων 2020, 2021, 2022 και 2023, γ) προστίθεται νέο τρίτο εδάφιο και το άρθρο 13 διαμορφώνεται ως ακολούθως:
«Άρθρο 13
Χρεωστικά ανοίγματα των δήμων 
και των νομικών προσώπων δημοσίου δικαίου αυτών στο Ταμείο Παρακαταθηκών και Δανείων
Για την αντιμετώπιση των συνεχιζόμενων συνεπειών της πανδημίας του κορωνοϊού COVID-19, αναστέλλεται η καταβολή των δόσεων ετών 2022 και 2023 της ρύθμισης οφειλών από χρεωστικά ανοίγματα των δήμων και των νομικών προσώπων δημοσίου δικαίου αυτών προς το Ταμείο Παρακαταθηκών και Δανείων, που είχε προβλεφθεί στην παρ. 3 του άρθρου 81 του ν. 4316/2014 (Α΄ 270), όπως είχε αντικατασταθεί με την παρ. 1 του άρθρου 50 του ν. 4483/2017 (Α΄ 107), κατόπιν αίτησης του οφειλέτη. Στην περίπτωση αυτή, αρχής γενομένης από το έτος 2024, η διάρκεια αποπληρωμής της ρύθμισης επιμηκύνεται κατά τέσσερα (4) έτη και η εξόφληση των δύο (2) ετήσιων δόσεων 2020 και 2021, η καταβολή των οποίων είχε ανασταλεί σύμφωνα με το άρθρο 179 του ν. 4764/2020 (Α΄ 53), καθώς και των δόσεων των ετών 2022 και 2023, των οποίων η καταβολή αναστέλλεται με το παρόν, πραγματοποιείται μέχρι το τέλος της ρύθμισης, χωρίς την επιβολή τόκων εκπρόθεσμης καταβολής. Με απόφαση του Υπουργού Οικονομικών καθορίζεται το ύψος του επιτοκίου εκπρόθεσμης καταβολής των δόσεων.».
Άρθρο 93
Κεντρικοί Αυτοτελείς Πόροι
Η προβλεπόμενη στην παρ. 5 του άρθρου 259 και στην παρ. 7 του άρθρου 260 του ν. 3852/2010 (Α΄ 87) τελική εκκαθάριση της απόδοσης των εσόδων στους Ο.Τ.Α. από τον τακτικό προϋπολογισμό, με βάση τα απολογιστικά στοιχεία εσόδων του αντίστοιχου έτους, δεν εφαρμόζεται για τα έτη 2016 και εφεξής και για όσο χρόνο ισχύει η παρ. 4 του άρθρου 38 του ν. 3986/2011 (Α΄152). Ως τελικές αποδόσεις εσόδων από τον τακτικό προϋπολογισμό στους Ο.Τ.Α. στα αντίστοιχα οικονομικά έτη, λογίζονται τα ποσά που αποδόθηκαν με προκαταβολές βάσει των προεκτιμώμενων εσόδων ανά έτος.
Άρθρο 94
Ρυθμίσεις για τις αμοιβές μουσικών
του Οργανισμού Πολιτισμού, Αθλητισμού 
και Νεολαίας του Δήμου Αθηναίων
1. Δαπάνες του Οργανισμού Πολιτισμού, Αθλητισμού και Νεολαίας του Δήμου Αθηναίων, οι οποίες αφορούν σε αμοιβές εργαζομένων μουσικών χωρίς συμβάσεις εργασίας και έχουν καταβληθεί αχρεωστήτως κατά τα έτη 2003 έως και 2010, ύστερα από την έκδοση βεβαίωσης της απασχόλησης των εργασθέντων από την αρμόδια υπηρεσία του Οργανισμού ή τα αρμόδια συλλογικά όργανα, και των οποίων οι αποφάσεις δεν ακυρώθηκαν από την οικεία αποκεντρωμένη διοίκηση κατά τον έλεγχο νομιμότητας, θεωρούνται νόμιμες.
2. Καταλογισμοί που έγιναν για δαπάνες της παρ. 1 κατά το μέρος που δεν έχουν εκτελεσθεί, δεν εκτελούνται και τα βεβαιωθέντα σε βάρος των καταλογισθέντων ποσά διαγράφονται.
Άρθρο 95
Μεταφορά ατόμων με αναπηρία -
Τροποποίηση άρθρου 155 ν. 4483/2017
Στο δεύτερο εδάφιο του άρθρου 155 του ν. 4483/2017 (Α΄ 107) επικαιροποιείται η αναφορά στις εφαρμοζόμενες διατάξεις και στην κοινή υπουργική απόφαση και το άρθρο 155 διαμορφώνεται ως εξής:
«Άρθρο 155
Μεταφορά ΑμεΑ
Οι Περιφέρειες δύνανται να αναλαμβάνουν την μεταφορά των Ατόμων με Αναπηρία (ΑμεΑ) από τον τόπο διαμονής τους στις εγκαταστάσεις των Πιστοποιημένων Φορέων του Εθνικού Συστήματος Κοινωνικής Φροντίδας και αντιστρόφως. Για την οργάνωση και εκτέλεση του μεταφορικού έργου του προηγουμένου εδαφίου ισχύουν αναλογικά τα προβλεπόμενα για μαθητές ΣΜΕΑ στην υπ’ αρ. 50025/26.9.2018 κοινή απόφαση των Υπουργών Εσωτερικών, Παιδείας, Έρευνας και Θρησκευμάτων, Οικονομικών και Υποδομών και Μεταφορών (Β΄ 4217), όπως τροποποιήθηκε με την υπ’ αρ. 53173/11.8.2022 κοινή απόφαση των Υπουργών Οικονομικών, Παιδείας και Θρησκευμάτων, Εσωτερικών και Υποδομών και Μεταφορών (Β΄ 4294), καθώς και τα άρθρα 391 του ν. 4957/2022 (Α΄ 141) περί των διαδικασιών σύναψης δημοσίων συμβάσεων μεταφοράς μαθητών και 188 του ν. 4972/2022 (Α΄ 181) περί των διαγωνισμών μεταφοράς μαθητών.
Η χρηματοδότηση του μεταφορικού έργου θα γίνεται αποκλειστικά από ίδιους πόρους των Περιφερειών, αποκλεισμένης της χρησιμοποίησης των Κεντρικών Αυτοτελών Πόρων που κατανέμονται στις Περιφέρειες.
Άρθρο 96
Ορεινοί δήμοι - Τροποποίηση 
άρθρου 2Β ν. 3852/2010
Στο άρθρο 2Β του ν. 3852/2010 (Α΄ 87) επέρχονται οι εξής αλλαγές: α) διαγράφεται η επιφύλαξη του άρθρου 209 ως προς την έννοια των ορεινών - μειονεκτικών δήμων, β) προστίθεται περ. γ΄ και το άρθρο 2Β διαμορφώνεται ως εξής:
«Άρθρο 2Β
Ορεινοί δήμοι
Ως ορεινοί δήμοι νοούνται: α) Οι δήμοι που χαρακτηρίζονται ως ορεινοί στην παρ. 2 του άρθρου 1, β) οι δήμοι των οποίων τουλάχιστον το πενήντα τοις εκατό (50%) των κοινοτήτων χαρακτηρίζονται ως ορεινές στο Μητρώο Δήμων, Κοινοτήτων και Οικισμών της Ελληνικής Στατιστικής Αρχής και γ) οι δήμοι των οποίων τουλάχιστον το σαράντα τοις εκατό (40%) των κοινοτήτων χαρακτηρίζονται ως ορεινές στο Μητρώο Δήμων, Κοινοτήτων και Οικισμών της Ελληνικής Στατιστικής Αρχής και οι οποίοι έχουν πληθυσμό μέχρι δεκαπέντε χιλιάδες (15.000) μόνιμους κατοίκους σύμφωνα με την τελευταία απογραφή.».
Άρθρο 97
Βεβαίωση μόνιμης κατοικίας - 
Τροποποίηση άρθρου 279 ν. 3463/2006
Το άρθρο 279 του Κώδικα Δήμων και Κοινοτήτων (ν. 3463/2006, Α΄ 114) αντικαθίσταται ως εξής: 
«Άρθρο 279
Βεβαίωση μόνιμης κατοικίας
Για την απόδειξη της ιδιότητας μονίμου κατοίκου, όπου απαιτείται, εκδίδεται βεβαίωση μονίμου κατοικίας έγχαρτα από τον Δήμαρχο ή ηλεκτρονικά, μέσω της Ενιαίας Ψηφιακής Πύλης της Δημόσιας Διοίκησης (gov.gr - gr - ΕΨΠ), μετά από έγχαρτη ή ηλεκτρονική αίτηση εκ μέρους του ενδιαφερομένου και προηγούμενη αυθεντικοποίησή του, με τη χρήση των κωδικών - διαπιστευτηρίων της Γενικής Γραμματείας Πληροφοριακών Συστημάτων Δημόσιας Διοίκησης (ΓΓΠΣΔΔ) του Υπουργείου Ψηφιακής Διακυβέρνησης (taxisnet) σύμφωνα με τα οριζόμενα στο Κεφάλαιο ΣΤ΄ του Μέρους Α΄ του ν. 4727/ 2020 (taxisnet). Με την υποβολή της αίτησης ο ενδιαφερόμενος καταθέτει ή αναρτά στην ειδική εφαρμογή της ΕΨΠ αντίγραφο της δήλωσης φορολογίας εισοδήματος (έντυπο Ε1). Εάν, αιτιολογημένα, η ιδιότητα του μόνιμου κατοίκου δεν μπορεί να αποδειχθεί από το ανωτέρω δικαιολογητικό, αποδεικνύεται, εφόσον προκύπτει πραγματική εγκατάσταση στον Δήμο, από τον ενδιαφερόμενο με κάθε άλλο πρόσφορο αποδεικτικό μέσο (όπως λογαριασμό σταθερής τηλεφωνίας, λογαριασμό ηλεκτρικού ρεύματος, λογαριασμό ύδρευσης ή φυσικού αερίου). Η υπεύθυνη δήλωση του ενδιαφερόμενου δεν μπορεί να χρησιμοποιηθεί ως μοναδικό αποδεικτικό μέσο. Τα στοιχεία της διεύθυνσης κατοικίας αντλούνται από το φορολογικό μητρώο που διαχειρίζεται η ΑΑΔΕ μέσω του Κέντρου Διαλειτουργικότητας της ΓΓΠΣΔΔ του Υπουργείου Ψηφιακής Διακυβέρνησης και σύμφωνα με όσα ορίζονται στο άρθρο 84 του ν. 4727/2020. Η βεβαίωση εκδίδεται έγχαρτα ή ηλεκτρονικά μετά το πέρας των δέκα (10) ημερών από την υποβολή των προαναφερόμενων στοιχείων, κατά το οποίο χρονικό διάστημα ο Δήμαρχος ελέγχει τα στοιχεία και μπορεί να αρνηθεί τη χορήγηση της βεβαίωσης ή να την απορρίψει ηλεκτρονικά με παράθεση ειδικής αιτιολογίας, και στις δύο περιπτώσεις, σε πράξη που κοινοποιείται, εγγράφως ή ηλεκτρονικά, αυθημερόν στον ενδιαφερόμενο. Με κοινή απόφαση των Υπουργών Εσωτερικών και Ψηφιακής Διακυβέρνησης ρυθμίζονται οι απαιτούμενες διαλειτουργικότητες και κάθε αναγκαίο τεχνικό και λεπτομερειακό θέμα για την υλοποίηση της παρούσας διάταξης.».
Άρθρο 98
Διόρθωση στο ορθό παραπομπής - 
Τροποποίηση παρ. 1 άρθρου 61 ν. 4954/2022
Στην παρ. 1 του άρθρου 61 του ν. 4954/2022 (Α΄ 136) περί της ευρωπαϊκής πρωτοβουλίας πολιτών οι λέξεις «Το άρθρο 50» αντικαθίστανται από τις λέξεις «Το άρθρο 47» και η παρ. 1 διαμορφώνεται ως εξής:
«1. Το άρθρο 47 εφαρμόζεται και για τις διοικητικές άδειες, του άρθρου πρώτου του ν. 4093/2012 (Α΄ 222), που είχαν χορηγηθεί μετά από τη δημοσίευση του ν. 4257/2014 (Α΄ 93) για χρονικό διάστημα δέκα (10) ετών και οι οποίες διατηρούνται σε ισχύ.».
Άρθρο 99
Ιδιάζουσα δωσιδικία δημάρχων 
και περιφερειαρχών - Τροποποίηση παρ. 6 
άρθρου 111 Κώδικα Ποινικής Δικονομίας
1. Η παρ. 6 του άρθρου 111 του Κώδικα Ποινικής Δικονομίας (ν. 4620/2019, Α΄ 96) τροποποιείται με την προσθήκη των δημάρχων και των περιφερειαρχών στα άτομα που υπάγονται στην ιδιάζουσα δωσιδικία για πλημμελήματα που τέλεσαν κατά την άσκηση των καθηκόντων τους και η παρ. 6 διαμορφώνεται ως εξής: 
«6. Τα κακουργήματα αρμοδιότητας του μονομελούς εφετείου και τα πλημμελήματα των δικαστών πολιτικής, ποινικής και διοικητικής δικαιοσύνης και εισαγγελέων, συμπεριλαμβανομένων των παρέδρων, των ειρηνοδικών, ειδικών πταισματοδικών, των μελών του Συμβουλίου της Επικρατείας, των παρέδρων, εισηγητών και δοκίμων εισηγητών του, των μελών του Ελεγκτικού Συνεδρίου, των παρέδρων, εισηγητών και δοκίμων εισηγητών του, του γενικού επιτρόπου, επιτρόπων και αντεπιτρόπων που υπηρετούν σε αυτό, του γενικού επιτρόπου, επιτρόπων και αντεπιτρόπων επικρατείας στα τακτικά διοικητικά δικαστήρια, των δικηγόρων και των μελών του Νομικού Συμβουλίου του Κράτους, καθώς και τα πλημμελήματα που τέλεσαν κατά την άσκηση των καθηκόντων τους οι δήμαρχοι και οι περιφερειάρχες.».
2. Οι υποθέσεις που αφορούν τους δημάρχους και τους περιφερειάρχες της παρ. 1 και για τις οποίες μέχρι την έναρξη ισχύος του παρόντος έχει γίνει επίδοση κλητηρίου θεσπίσματος ή κλήσης σε κατηγορούμενο, εκδικάζονται από το δικαστήριο στο οποίο έχουν εισαχθεί. 
Άρθρο 100
Αρμοδιότητα της Ε.Δ.Υ.Τ.Ε. Α.Ε. για την
Πράξη «Σύστημα Διαχείρισης Δικτύων Κοινής 
Ωφέλειας Δήμων», στο πλαίσιο της Πρόσκλησης
«Δράσεις Ηλεκτρονικής Διακυβέρνησης»
1. Με κοινή απόφαση των Υπουργών Εσωτερικών και Ψηφιακής Διακυβέρνησης, η οποία δημοσιεύεται στην Εφημερίδα της Κυβερνήσεως, η ανώνυμη εταιρεία με την επωνυμία «Εθνικό Δίκτυο Υποδομών Τεχνολογίας και Έρευνας Α.Ε.» και διακριτικό τίτλο Ε.Δ.Υ.Τ.Ε. Α.Ε., η οποία εποπτεύεται από το Υπουργείο Ψηφιακής Διακυβέρνησης, σύμφωνα με την παρ. 2.3 του άρθρου 1 του π.δ. 81/2019 (Α΄ 119) και το άρθρο 58 του ν. 4623/2019 (Α΄ 134), σε συνεργασία με τη Γενική Γραμματεία Πληροφοριακών Συστημάτων Δημόσιας Διοίκησης του Υπουργείου Ψηφιακής Διακυβέρνησης (Γ.Γ.Π.Σ.Δ.Δ.), αναλαμβάνει την αρμοδιότητα για την Πράξη «Σύστημα Διαχείρισης Δικτύων Κοινής Ωφέλειας Δήμων» στο πλαίσιο της πρόσκλησης «Δράσεις Ηλεκτρονικής Διακυβέρνησης» του επιχειρησιακού προγράμματος «Μεταρρύθμιση Δημόσιου Τομέα». Σκοπός της πράξης είναι η συνολική διαχείριση, παρακολούθηση και συντήρηση των υποδομών, των εγκαταστάσεων και των δικτύων ενός δήμου, μέσω στοιχείων περιουσιολογίου και ψηφιακών υποδομών στις λειτουργικές εγκαταστάσεις των δήμων. 
2. Με την απόφαση της παρ. 1, μπορεί να ρυθμίζονται θέματα προϋπολογισμού για την εκτέλεση της πράξης, τον συντονισμό της δράσης μέσω Ομάδων Διοίκησης Έργου, καθώς και των αρμοδιοτήτων των σχετικών ομάδων διοίκησης και παρακολούθησης της άνω πράξης.
ΚΕΦΑΛΑΙΟ Δ΄
ΔΙΑΤΑΞΕΙΣ ΣΧΕΤΙΚΕΣ ΜΕ ΤΗΝ ΕΚΛΟΓΙΚΗ 
ΔΙΑΔΙΚΑΣΙΑ - ΤΡΟΠΟΠΟΙΗΣΕΙΣ ν. 4648/2019, 
π.δ. 26/2012 ΚΑΙ ν. 4804/2021
Άρθρο 101
Καταχώριση αιτήσεων στους ειδικούς 
εκλογικούς  καταλόγους εξωτερικού - 
Αντικατάσταση παρ. 4 άρθρου 5 ν. 4648/2019
Η παρ. 4 του άρθρου 5 του ν. 4648/2019 (Α΄ 205), περί εγγραφών, μεταβολών, αναστολών ή διαγραφών αιτήσεων των ειδικών καταλόγων εξωτερικού, αντικαθίσταται ως εξής:
«4. Εγγραφές, ή μεταβολές αιτήσεων που λαμβάνουν χώρα σε χρονικό διάστημα μικρότερο των δώδεκα (12) ημερών πριν από την προκήρυξη των εκλογών, καταχωρίζονται στους ειδικούς εκλογικούς καταλόγους εξωτερικού μετά τη διενέργεια των εκλογών. Αναστολές ή διαγραφές αιτήσεων που λαμβάνουν χώρα σε χρονικό διάστημα μικρότερο των τριών (3) ημερών πριν από την προκήρυξη των εκλογών, καταχωρίζονται στους ειδικούς εκλογικούς καταλόγους εξωτερικού μετά τη διενέργεια των εκλογών.».
Άρθρο 102
Αποστολή έντυπων ψηφοδελτίων 
στις διπλωματικές αρχές - Αντικατάσταση 
περ. δ΄ παρ. 1 και 2, προσθήκη παρ. 2Α 
άρθρου 10 του ν. 4648/2019
1. Η περ. δ΄ της παρ. 1 του άρθρου 10 του ν. 4648/2019 (Α΄ 205) αντικαθίσταται ως εξής: 
«δ) Ο εφοδιασμός των ελληνικών διπλωματικών και προξενικών αρχών, στην περίπτωση διεξαγωγής βουλευτικών εκλογών, με τον αναγκαίο αριθμό έντυπων ψηφοδελτίων των πολιτικών κομμάτων που ανακηρύσσονται από το Α1 Τμήμα του Αρείου Πάγου και τα οποία συμμετέχουν στις εκλογές, γίνεται με φροντίδα της Διεύθυνσης Εκλογών του Υπουργείου Εσωτερικών και δαπάνες του Υπουργείου Εσωτερικών, τουλάχιστον επτά (7) ημερολογιακές ημέρες πριν από την ημέρα της ψηφοφορίας σε κάθε χώρα, αντιστοίχως, στο εξωτερικό. 
Τα πολιτικά κόμματα ή? συνασπισμοί κομμάτων, εκλογικοί συνδυασμοί των οποίων έχουν ανακηρυχθεί από το Α1 Τμήμα του Αρείου Πάγου και καταρτίζουν ψηφοδέλτιο επικρατείας, αποστέλλουν στη Διεύθυνση Εκλογών του Υπουργείου Εσωτερικών, με δική τους μέριμνα και ευθύνη, σε δεματοποιημένες δεσμίδες των πεντακοσίων (500) ψηφοδελτίων, τα σχετικά έντυπα ψηφοδέλτια με τους υποψηφίους Επικρατείας, εντός αποκλειστικής προθεσμίας πέντε (5) ημερολογιακών ημερών, από την ημερομηνία ανακήρυξης των υποψηφίων Επικρατείας από το Α1 Τμήμα του Αρείου Πάγου. Η Διεύθυνση Εκλογών του Υπουργείου Εσωτερικών, μετά την παρέλευση της προθεσμίας των πέντε (5) ημερολογιακών ημερών, συμπληρώνει τα στοιχεία παραλήπτη επί των δεματοποιημένων δεσμίδων και, στην περίπτωση αποστολών εκτός των γεωγραφικών ορίων της Ευρωπαϊκής Ένωσης, αποστέλλει τα σχετικά έντυπα ψηφοδέλτια με τους υποψηφίους Επικρατείας που έχουν περιέλθει εγκαίρως στην κατοχή της, στην αρμόδια υπηρεσία του Υπουργείου Εξωτερικών. 
Το Υπουργείο Εξωτερικών, στην περίπτωση αποστολών εκτός των γεωγραφικών ορίων της Ευρωπαϊκής Ένωσης, προβαίνει στην άμεση αποστολή με διπλωματικό ταχυδρομείο των δεματοποιημένων έντυπων ψηφοδελτίων και οποιουδήποτε άλλου εκλογικού υλικού απαραίτητου και χρήσιμου για την απρόσκοπτη διεξαγωγή της ψηφοφορίας, τα οποία παραλαμβάνει από τη Διεύθυνση Εκλογών του Υπουργείου Εσωτερικών σε ενιαία, κλειστή συσκευασία, χωριστή για την ιδιαίτερη περιφέρεια ευθύνης κάθε πρεσβευτικής ή προξενικής αρχής όπου συστήνονται εκλογικά τμήματα εκτός της Ευρωπαϊκής Ένωσης. 
Ο εφοδιασμός των ελληνικών διπλωματικών και προξενικών αρχών, με τον αναγκαίο αριθμό έντυπων ψηφοδελτίων των πολιτικών κομμάτων που ανακηρύσσονται από το Α1 Τμήμα του Αρείου Πάγου και τα οποία συμμετέχουν στις εκλογές, κατά το μέρος που αφορά στους χώρους διεξαγωγής της σχετικής ψηφοφορίας εντός των γεωγραφικών ορίων της Ευρωπαϊκής Ένωσης, γίνεται με φροντίδα και δαπάνες του Υπουργείου Εσωτερικών, τουλάχιστον επτά (7) ημερολογιακές ημέρες πριν από την ημέρα της ψηφοφορίας στο εξωτερικό. 
Σε κάθε περίπτωση οι ελληνικές διπλωματικές και προξενικές αρχές οφείλουν στη συνέχεια να εφοδιάσουν με τον αναγκαίο αριθμό έντυπων ψηφοδελτίων, καθώς και κάθε άλλου αναγκαίου εκλογικού υλικού, την εφορευτική επιτροπή κάθε εκλογικού τμήματος.». 
2. Η παρ. 2 του άρθρου 10 του ν. 4648/2019 αντικαθίσταται ως εξής: 
«2. Σε περίπτωση διεξαγωγής εκλογών για την ανάδειξη των Ελλήνων μελών στο Ευρωπαϊκό Κοινοβούλιο, για την ψηφοφορία των εκλογέων χρησιμοποιούνται τα ίδια έντυπα ψηφοδέλτια που χρησιμοποιούνται και για την ψηφοφορία στην Ελλάδα. Στην περίπτωση αυτή ο εκλογέας εκφράζει προτίμηση μεταξύ των υποψηφίων εντός του ψηφοδελτίου κατά τρόπο ανάλογο με τους εκλογείς που ασκούν το εκλογικό τους δικαίωμα εντός Επικράτειας. 
Ο εφοδιασμός των ελληνικών διπλωματικών και προξενικών αρχών, με τον αναγκαίο αριθμό έντυπων ψηφοδελτίων των πολιτικών κομμάτων που έχουν ανακηρυχθεί από το Α1 Τμήμα του Αρείου Πάγου και τα οποία συμμετέχουν στις εκλογές, όσον αφορά στους χώρους διεξαγωγής της σχετικής ψηφοφορίας εκτός των γεωγραφικών ορίων της Ευρωπαϊκής Ένωσης, γίνεται με φροντίδα της Διεύθυνσης Εκλογών του Υπουργείου Εσωτερικών και δαπάνες του Υπουργείου Εσωτερικών, τουλάχιστον επτά (7) ημερολογιακές ημέρες πριν από την ημέρα της ψηφοφορίας σε κάθε χώρα, αντιστοίχως, στο εξωτερικό. 
Τα πολιτικά κόμματα ή συνασπισμοί κομμάτων, εκλογικοί συνδυασμοί των οποίων έχουν ανακηρυχθεί από το Α1 Τμήμα του Αρείου Πάγου και καταρτίζουν ψηφοδέλτιο επικρατείας, αποστέλλουν στη Διεύθυνση Εκλογών του Υπουργείου Εσωτερικών, με δική τους μέριμνα και ευθύνη, σε δεματοποιημένες δεσμίδες των πεντακοσίων (500) ψηφοδελτίων, τα σχετικά έντυπα ψηφοδέλτια με τους υποψήφιους Ευρωβουλευτές, εντός προθεσμίας πέντε (5) ημερολογιακών ημερών, από την ημερομηνία ανακήρυξης των υποψηφίων Ευρωβουλευτών από το Α1 Τμήμα του Αρείου Πάγου. Αν παρέλθει άπρακτη η εν λόγω προθεσμία, τα σχετικά έντυπα ψηφοδέλτια με τους υποψήφιους Ευρωβουλευτές, εφόσον παραδοθούν έστω και εκπρόθεσμα, δύναται να αποσταλούν από τη Διεύθυνση Εκλογών του Υπουργείου Εσωτερικών, χωρίς όμως δική της ευθύνη, ως προς την έγκαιρη παραλαβή και χρήση τους κατά την ημέρα της ψηφοφορίας. Η Διεύθυνση Εκλογών του Υπουργείου Εσωτερικών, μετά την παρέλευση της προθεσμίας των πέντε (5) ημερολογιακών ημερών, στην περίπτωση αποστολών εκτός των γεωγραφικών ορίων της Ευρωπαϊκής Ένωσης, αποστέλλει τα σχετικά έντυπα ψηφοδέλτια με τους υποψήφιους Ευρωβουλευτές που έχουν περιέλθει εγκαίρως στην κατοχή της, στην αρμόδια υπηρεσία του Υπουργείου Εξωτερικών.
Το Υπουργείο Εξωτερικών, στην περίπτωση αποστολών εκτός των γεωγραφικών ορίων της Ευρωπαϊκής Ένωσης, προβαίνει στην άμεση αποστολή με διπλωματικό ταχυδρομείο των δεματοποιημένων έντυπων ψηφοδελτίων και οποιουδήποτε άλλου εκλογικού υλικού απαραίτητου και χρήσιμου για την απρόσκοπτη διεξαγωγή της ψηφοφορίας, τα οποία παραλαμβάνει από τη Διεύθυνση Εκλογών του Υπουργείου Εσωτερικών σε ενιαία, κλειστή συσκευασία, χωριστή για την ιδιαίτερη περιφέρεια ευθύνης κάθε διπλωματικής ή προξενικής Αρχής όπου θα συσταθούν εκλογικά τμήματα σε χώρες εκτός Ευρωπαϊκής Ένωσης. 
Ο εφοδιασμός των ελληνικών διπλωματικών και προξενικών αρχών, με τον αναγκαίο αριθμό έντυπων ψηφοδελτίων των πολιτικών κομμάτων που έχουν ανακηρυχθεί από το Α1 Τμήμα του Αρείου Πάγου και τα οποία συμμετέχουν στις εκλογές, κατά το μέρος που αφορά στους χώρους διεξαγωγής της σχετικής ψηφοφορίας εντός των γεωγραφικών ορίων της Ευρωπαϊκής Ένωσης, γίνεται με φροντίδα και δαπάνες των πολιτικών κομμάτων, τουλάχιστον επτά (7) ημερολογιακές ημέρες πριν από την ημέρα της ψηφοφορίας στο εξωτερικό. 
Σε κάθε περίπτωση, οι ελληνικές διπλωματικές και προξενικές αρχές οφείλουν στη συνέχεια να εφοδιάσουν με τον αναγκαίο αριθμό έντυπων ψηφοδελτίων, καθώς και κάθε άλλου αναγκαίου εκλογικού υλικού, την εφορευτική επιτροπή κάθε εκλογικού τμήματος.». 
3. Μετά την παρ. 2 του άρθρου 10 του ν. 4648/2019 προστίθεται νέα παρ. 2Α ως εξής:
«2Α. Εφόσον κρίνεται αναγκαίο λόγω των τοπικών κατά χώρα εκτός Ευρωπαϊκής Ένωσης συνθηκών, ο σάκος ο οποίος έχει σφραγισθεί στο εκλογικό τμήμα μετά την ψηφοφορία, μπορεί να σφραγίζεται στη συνέχεια από την οικεία διπλωματική ή προξενική αρχή ως «έκτακτο διπλωματικό ταχυδρομείο», με μέριμνα εκείνου που εκτελεί χρέη δικαστικού αντιπροσώπου ή επόπτη εκλογών, ο οποίος τον μεταφέρει στην Ελλάδα με δαπάνη που βαρύνει το Υπουργείο Εσωτερικών.».
Άρθρο 103
Αναθεώρηση των εκλογικών καταλόγων - 
Τροποποίηση παρ. 7 άρθρου 95 π.δ. 26/2012
Στην παρ. 7 του άρθρου 95 του π.δ. 26/2012 (Α΄ 57), διαγράφεται το δεύτερο εδάφιο περί εγγραφών ή διαγραφών στους ειδικούς εκλογικούς καταλόγους των ετεροδημοτών μετά την τρίτη ημέρα από την έναρξη της προεκλογικής περιόδου, προστίθεται νέο τελευταίο εδάφιο και η παρ. 7 διαμορφώνεται ως εξής: 
«7. Οι αιτήσεις για την εγγραφή και τη διαγραφή στους ειδικούς εκλογικούς καταλόγους των ετεροδημοτών υποβάλλονται καθ’ όλη τη διάρκεια του έτους. Εκλογείς που ψηφίζουν στον τόπο διαμονής τους ως ετεροδημότες, χάνουν την ιδιότητα του ετεροδημότη εφόσον μεταδημοτεύσουν. Οι εκλογείς αυτοί εγγράφονται στους βασικούς εκλογικούς καταλόγους του δήμου υποδοχής. Όσοι εκλογείς υποβάλλουν αιτήσεις εγγραφής μετά από την τελευταία, πριν από τις εκλογές, αναθεώρηση των εκλογικών καταλόγων από το Υπουργείο Εσωτερικών, δεν ψηφίζουν ως ετεροδημότες.».
Άρθρο 104
Δικαίωμα μεταδημότευσης για υποβολή 
υποψηφιότητας στις εκλογές δημοτικών αρχών -
Τροποποίηση παρ. 4 άρθρου 8 ν. 4804/2021
Στην παρ. 4 του άρθρου 8 του ν. 4804/2021 (Α΄ 90), περί της άσκησης του δικαιώματος μεταδημότευσης για την υποβολή υποψηφιότητας στις εκλογές δημοτικών αρχών, αντικαθίσταται το πρώτο εδάφιο και το άρθρο 8 διαμορφώνεται ως εξής:
«Άρθρο 8
Εκλογικοί κατάλογοι
1. Οι εκλογικοί κατάλογοι που ισχύουν για την εκλογή βουλευτών, ισχύουν και για τις εκλογές των αιρετών δημοτικών αρχών, των συμβουλίων των δημοτικών κοινοτήτων και των προέδρων των δημοτικών κοινοτήτων.
2. Σε περίπτωση αναγνώρισης νέου δήμου, απόσπασης ενός συνοικισμού από έναν δήμο και προσάρτησής του σε άλλον δήμο ή λοιπών μεταβολών δήμων, εφαρμόζεται το άρθρο 26 του π.δ. 26/2012 (Α΄ 57), περί εκλογής βουλευτών.
3. Για τους πολίτες της Ευρωπαϊκής Ένωσης ισχύουν οι ειδικοί εκλογικοί κατάλογοι του π.δ. 133/1997 (Α΄ 121).
4. Για την υποβολή υποψηφιότητας στις εκλογές δημοτικών αρχών μπορεί να γίνει μεταδημότευση, σύμφωνα με το άρθρο 16 του ν. 3463/2006 (Α΄ 114). Το δικαίωμα αυτό μπορεί να ασκηθεί από την 1η Αυγούστου του έτους διενέργειας των εκλογών μέχρι και την προηγούμενη ημέρα της καταληκτικής ημερομηνίας υποβολής της δήλωσης των συνδυασμών της παρ. 4 του άρθρου 15.».
Άρθρο 105
Ασυμβίβαστο υπαλλήλων του δήμου 
και των νομικών προσώπων του - 
Τροποποίηση παρ. 4 άρθρου 10 ν. 4804/2021 
Στην παρ. 4 του άρθρου 10 του ν. 4804/2021 (Α΄ 90) επέρχονται οι εξής αλλαγές: α) το υφιστάμενο κείμενο αριθμείται ως περ. α), β) τροποποιούνται τα εδάφια δεύτερο και τρίτο της περ. α΄ ως προς τη δυνατότητα απόσπασης των υπαλλήλων με σχέση εργασίας δημοσίου δικαίου και ιδιωτικού δικαίου αορίστου χρόνου που υπηρετούν στον ίδιο δήμο και στα πάσης φύσεως νομικά πρόσωπα τα οποία έχει συστήσει ή στα οποία μετέχει ο δήμος, γ) διαγράφεται το τελευταίο εδάφιο της περ. α΄, δ) προστίθεται περ. β) και η παρ. 4 διαμορφώνεται ως εξής:
«4. α) Δεν μπορούν να είναι δήμαρχοι, δημοτικοί σύμβουλοι, σύμβουλοι δημοτικών κοινοτήτων ή πρόεδροι δημοτικών κοινοτήτων, υπάλληλοι με σχέση εργασίας δημοσίου δικαίου και ιδιωτικού δικαίου αορίστου χρόνου που υπηρετούν στον ίδιο δήμο και στα πάσης φύσεως νομικά πρόσωπα τα οποία έχει συστήσει ή στα οποία μετέχει ο δήμος. Το ασυμβίβαστο δεν συντρέχει, αν τα πρόσωπα του πρώτου εδαφίου αιτηθούν την απόσπασή τους σύμφωνα με την περ. β). Σε διαφορετική περίπτωση εκπίπτουν αυτοδικαίως από το αιρετό αξίωμά τους. Η αρμόδια υπηρεσία του δήμου οφείλει αμελλητί να ενημερώσει τον Επόπτη Ο.Τ.Α. για την έκδοση της σχετικής διαπιστωτικής πράξης. 
β) Οι υπάλληλοι που έχουν εκλεγεί μπορούν να αποσπαστούν, σε άλλη υπηρεσία, εντός των διοικητικών ορίων του δήμου όπου εξελέγησαν και αν δεν υπάρχει, στην πλησιέστερη υπηρεσία προς τον δήμο όπου εξελέγησαν, με ισχύ της απόσπασης από την ημερομηνία εγκατάστασης και για όσο χρόνο διαρκεί η θητεία τους. Για την πραγματοποίηση της απόσπασης, υποβάλλεται από τον ενδιαφερόμενο υπάλληλο αίτηση με την υπηρεσία προτίμησης, εντός αποκλειστικής προθεσμίας δέκα (10) ημερών από την επικύρωση της εκλογής από το αρμόδιο δικαστήριο. Η απόσπαση είναι υποχρεωτική για τη διοίκηση, διενεργείται με απόφαση των αρμοδίων οργάνων του Υπουργείου Εσωτερικών και κατά περίπτωση αρμοδίου Υπουργού, κατά παρέκκλιση του ν. 4440/2016 (Α΄ 224), μη εφαρμοζομένου του άρθρου 35 του ν. 4873/2021 (Α΄ 248), και λήγει αυτοδίκαια με την καθ’ οιονδήποτε τρόπο λήξη της θητείας τους. Η μισθοδοσία υπαλλήλων φορέων εκτός Γενικής Κυβέρνησης, κατά τη διάρκεια της απόσπασής τους, βαρύνει τον φορέα προέλευσης. Η απόσπαση παραμένει σε ισχύ και στην περίπτωση ανάληψης αιρετού αξιώματος, για την άσκηση του οποίου ο αιρετός λαμβάνει υποχρεωτικά ειδική άδεια άνευ αποδοχών κατά τη διάρκεια της θητείας του.».
Άρθρο 106
Εκλογές δημοτικών αρχών - Κατάρτιση 
συνδυασμών -Υποβολή υποψηφιοτήτων - 
Νομοτεχνική βελτίωση - Τροποποίηση 
παρ. 4 άρθρου 15 ν. 4804/2021
Το πρώτο εδάφιο της παρ. 4 του άρθρου 15 του ν. 4804/2021 (Α΄ 90) τροποποιείται με τη διόρθωση της αρίθμησης του αναφερόμενου Φύλλου Εφημερίδας της Κυβερνήσεως και η παρ. 4 διαμορφώνεται ως εξής:
«4. Η δήλωση των συνδυασμών υποβάλλεται στην ηλεκτρονική πύλη δήλωσης υποψηφιοτήτων του άρθρου 33 του π.δ. 26/2012 (Α΄ 57), περί εκλογής βουλευτών, με αναλογική εφαρμογή των άρθρων 32 έως 34 αυτού, η οποία είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr - ΕΨΠ), από τους επικεφαλής των συνδυασμών υποψήφιους δημάρχους το αργότερο έως τις 23:59 την 31η Αυγούστου του έτους των εκλογών. Μέχρι τη λήξη της προθεσμίας του πρώτου εδαφίου, επιτρέπεται μόνο να συμπληρωθεί ο συνδυασμός έως τον επιτρεπόμενο αριθμό των υποψήφιων δημοτικών συμβούλων, συμβούλων δημοτικών κοινοτήτων και προέδρων δημοτικών κοινοτήτων με υποβολή συμπληρωματικής δήλωσης του υποψήφιου δημάρχου. Μετά από τη λήξη της προθεσμίας του πρώτου εδαφίου καμιά μεταβολή της δήλωσης δεν επιτρέπεται, εκτός από την αντικατάσταση προσώπων που παραιτήθηκαν ή απεβίωσαν, σύμφωνα με το άρθρο 16.».
Άρθρο 107
Εκλογές περιφερειακών αρχών - 
Κώλυμα εκλογιμότητας και ασυμβίβαστα -
Τροποποίηση παρ. 2 και 4 άρθρου 48 
ν. 4804/2021
1. Το δεύτερο εδάφιο της περ. α) της παρ. 2 του άρθρου 48 του ν. 4804/2021 (Α΄ 90) τροποποιείται ως προς τον περιορισμό του κωλύματος εκλογιμότητας των δικαστικών λειτουργών και αξιωματικών των ενόπλων δυνάμεων, των σωμάτων ασφαλείας και του Λιμενικού Σώματος - Ελληνικής Ακτοφυλακής κατά τη διενέργεια των εκλογών περιφερειακών αρχών και η περ. α) διαμορφώνεται ως εξής:
«2. Δεν μπορούν να εκλεγούν ή να είναι περιφερειάρχες ή περιφερειακοί σύμβουλοι:
α) Δικαστικοί λειτουργοί, αξιωματικοί των Ενόπλων Δυνάμεων και των Σωμάτων Ασφαλείας, αξιωματικοί του Λιμενικού Σώματος - Ελληνικής Ακτοφυλακής, θρησκευτικοί λειτουργοί των γνωστών θρησκειών, καθώς και τα μέλη των ανεξάρτητων αρχών του άρθρου 101Α του Συντάγματος, ή των αρχών που χαρακτηρίζονται με νόμο ως ανεξάρτητες ή ρυθμιστικές, αν για τα μέλη αυτά προβλέπεται από τον νόμο η πλήρης και αποκλειστική τους απασχόληση, ή η αναστολή άσκησης εκ μέρους τους οποιουδήποτε άλλου δημόσιου λειτουργήματος ή καθήκοντος, αμειβόμενου ή μη, σε οποιαδήποτε θέση του δημόσιου τομέα, κατά τη διάρκεια της θητείας τους στην αρχή αυτή. Κατ’ εξαίρεση, δικαστικοί λειτουργοί και αξιωματικοί των Ενόπλων Δυνάμεων, των Σωμάτων Ασφαλείας και του Λιμενικού Σώματος - Ελληνικής Ακτοφυλακής, εφόσον δεν υπηρέτησαν εντός των ορίων της περιφέρειας στην οποία επιθυμούν να θέσουν υποψηφιότητα κατά και μετά την 1η Ιανουαρίου του έτους διεξαγωγής των εκλογών των περιφερειακών αρχών, μπορούν να είναι υποψήφιοι, εφόσον παραιτηθούν από τη θέση τους, σύμφωνα με τη διαδικασία του άρθρου 30 του π.δ. 26/2012 (Α΄ 57), περί εκλογής βουλευτών, πριν από την ημερομηνία ανακήρυξης των υποψηφίων. Το ασυμβίβαστο του πρώτου εδαφίου δεν καταλαμβάνει όσους εκ του ένστολου προσωπικού των σωμάτων ασφαλείας και του Λιμενικού Σώματος - Ελληνικής Ακτοφυλακής προάγονται σε αξιωματικούς, με τη συμπλήρωση ετών πραγματικής υπηρεσίας κατά τη διάρκεια της αιρετής θητείας τους. Ειδικές διατάξεις που απαγορεύουν την υποβολή ή την αποδοχή της παραίτησης των προσώπων αυτών, ή που περιορίζουν το δικαίωμά τους να παραιτηθούν, ή την αρμοδιότητα της αρχής να αποδεχθεί την παραίτησή τους εξακολουθούν να ισχύουν.».
2. Στην παρ. 4 του άρθρου 48 του ν. 4804/2021 επέρχονται οι εξής αλλαγές: α) το υφιστάμενο κείμενο αριθμείται ως περ. α), β) τροποποιούνται τα εδάφια δεύτερο και τρίτο της περ. α΄ ως προς τη δυνατότητα απόσπασης των υπαλλήλων με σχέση εργασίας δημοσίου δικαίου και ιδιωτικού δικαίου αορίστου χρόνου που υπηρετούν στην ίδια περιφέρεια και στα πάσης φύσεως νομικά πρόσωπα, τα οποία έχει συστήσει ή στα οποία μετέχει η περιφέρεια, γ) διαγράφεται το τελευταίο εδάφιο της περ. α΄, δ) προστίθεται περ. β) και η παρ. 4 διαμορφώνεται ως εξής:
«4.α) Δεν μπορούν να είναι περιφερειάρχες ή περιφερειακοί σύμβουλοι, υπάλληλοι με σχέση εργασίας δημοσίου δικαίου και Ιδιωτικού Δικαίου Αορίστου Χρόνου στην ίδια περιφέρεια και τα πάσης φύσεως νομικά πρόσωπα τα οποία έχει συστήσει ή στα οποία μετέχει η περιφέρεια. Το ασυμβίβαστο δεν συντρέχει, αν τα πρόσωπα του πρώτου εδαφίου αιτηθούν την απόσπασή τους σύμφωνα με την περ. β). Σε διαφορετική περίπτωση εκπίπτουν αυτοδικαίως από το αιρετό αξίωμά τους. Η αρμόδια υπηρεσία της περιφέρειας οφείλει αμελλητί να ενημερώσει τον Επόπτη Ο.Τ.Α. για την έκδοση της σχετικής διαπιστωτικής πράξης. 
β) Οι υπάλληλοι που έχουν εκλεγεί, μπορούν να αποσπαστούν σε άλλη υπηρεσία εντός της Περιφερειακής Ενότητας που επιλέγουν με ισχύ της απόσπασης από την ημερομηνία εγκατάστασης και για όσο χρόνο διαρκεί η θητεία τους. Για την πραγματοποίηση της απόσπασης, υποβάλλεται από τον ενδιαφερόμενο υπάλληλο αίτηση με την υπηρεσία προτίμησής του, εντός αποκλειστικής προθεσμίας δέκα (10) ημερών από την επικύρωση της εκλογής από το αρμόδιο δικαστήριο. Η απόσπαση είναι υποχρεωτική για τη διοίκηση, διενεργείται με απόφαση των αρμοδίων οργάνων του Υπουργείου Εσωτερικών και του κατά περίπτωση αρμοδίου Υπουργού, κατά παρέκκλιση του ν. 4440/2016 (Α΄ 224), μη εφαρμοζομένου του άρθρου 35 του ν. 4873/2021 (Α΄ 248) σε συνδυασμό με την παρ. 1 του άρθρου 177 του ν. 4876/2021 (Α΄ 251), και λήγει αυτοδίκαια με την καθ’ οιονδήποτε τρόπο λήξη της θητείας τους. Η μισθοδοσία υπαλλήλων φορέων εκτός Γενικής Κυβέρνησης, κατά τη διάρκεια της απόσπασής τους, βαρύνει τον φορέα προέλευσης. Η απόσπαση παραμένει σε ισχύ και στην περίπτωση ανάληψης αιρετού αξιώματος, για την άσκηση του οποίου ο αιρετός λαμβάνει υποχρεωτικά ειδική άδεια άνευ αποδοχών κατά τη διάρκεια της θητείας του. 
Άρθρο 108
Εκλογές περιφερειακών αρχών - Κατάρτιση
συνδυασμών - Υποβολή δήλωσης - Διόρθωση
παροράματος - Τροποποίηση παρ. 4
 άρθρου 52 ν. 4804/2021
Το τρίτο εδάφιο της παρ. 4 του άρθρου 52 του ν. 4804/2021 (Α΄ 90) τροποποιείται με τη διόρθωση της αναφοράς του άρθρου 68 στο ορθό 16 και η παρ. 4 διαμορφώνεται ως εξής:
«4. Η δήλωση των συνδυασμών υποβάλλεται στην ηλεκτρονική πύλη δήλωσης υποψηφιοτήτων του άρθρου 33 του π.δ. 26/2012 (Α΄ 57), περί εκλογής βουλευτών, με αναλογική εφαρμογή των άρθρων 32 έως 34 αυτού, η οποία είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr - ΕΨΠ), από τους επικεφαλής των συνδυασμών υποψήφιους περιφερειάρχες το αργότερο έως τις 23:59 την 31η Αυγούστου του έτους των εκλογών. Μέχρι τη λήξη της προθεσμίας του πρώτου εδαφίου, επιτρέπεται μόνο να συμπληρωθεί ο συνδυασμός έως τον επιτρεπόμενο αριθμό των υποψήφιων συμβούλων με συμπληρωματική δήλωση του υποψηφίου περιφερειάρχη. Μετά από τη λήξη της προθεσμίας του πρώτου εδαφίου καμία μεταβολή της δήλωσης δεν επιτρέπεται, εκτός από την αντικατάσταση προσώπων που παραιτήθηκαν ή απεβίωσαν, σύμφωνα με το άρθρο 16.».
ΚΕΦΑΛΑΙΟ Ε΄
ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ 
Άρθρο 109
Ρυθμίσεις για την κατ’ εξαίρεση οδήγηση 
των οχημάτων του Δημοσίου - 
Τροποποίηση παρ. 5 άρθρου 47 ν. 4250/2014 
Η παρ. 5 του άρθρου 47 του ν. 4250/2014 (Α΄ 74) αντικαθίσταται ως εξής:
«5. α) Επιτρέπεται η εντός και εκτός της έδρας των Κεντρικών Υπηρεσιών των Υπουργείων και της Προεδρίας της Κυβέρνησης οδήγηση των υπηρεσιακών οχημάτων των οποίων δικαιούνται την αποκλειστική χρήση τα πρόσωπα που αναφέρονται στο άρθρο 2 της υπ’ αρ. 129/2534/20.1.2010 κοινής απόφασης των Υπουργών Εσωτερικών, Αποκέντρωσης και Ηλεκτρονικής Διακυβέρνησης και Οικονομικών (Β΄ 108), από τα μέλη της Κυβέρνησης και τους Υφυπουργούς, υπό την προϋπόθεση ότι διαθέτουν την απαιτούμενη κατά περίπτωση άδεια οδήγησης και τα χρησιμοποιούν αποκλειστικά και μόνο για υπηρεσιακούς λόγους.
β) Επιτρέπεται η εντός της έδρας των Κεντρικών Υπηρεσιών των Υπουργείων και της Προεδρίας της Κυβέρνησης, οδήγηση από τους Γενικούς Γραμματείς των Υπουργείων και της Προεδρίας της Κυβέρνησης, των υπηρεσιακών οχημάτων με τα οποία εξυπηρετούνται σύμφωνα με το άρθρο 3 της υπ’ αρ. 129/2534/20.1.2010 κοινής απόφασης, υπό την προϋπόθεση ότι διαθέτουν την απαιτούμενη κατά περίπτωση άδεια οδήγησης και τα χρησιμοποιούν αποκλειστικά και μόνο για υπηρεσιακούς λόγους.
γ) Επιτρέπεται η οδήγηση των οχημάτων των αποκεντρωμένων διοικήσεων από τους Συντονιστές, των οχημάτων των Ο.Τ.Α. β΄ βαθμού από τους Περιφερειάρχες και των οχημάτων των Ο.Τ.Α. α΄ βαθμού από τους Δημάρχους, αποκλειστικά και μόνο για υπηρεσιακούς λόγους εντός και εκτός της διοικητικής τους περιφέρειας, υπό την προϋπόθεση ότι διαθέτουν την απαιτούμενη κατά περίπτωση άδεια οδήγησης.
δ) Επιτρέπεται η οδήγηση των οχημάτων Υπηρεσιών τους από τους Αντιπεριφερειάρχες, τα μέλη του περιφερειακού συμβουλίου και τους Εκτελεστικούς Γραμματείς Περιφερειών και τους Αντιδημάρχους, τα μέλη του δημοτικού συμβουλίου, τους προέδρους των τοπικών κοινοτήτων και τους Γενικούς Γραμματείς Δήμων, ύστερα από έγκριση του οικείου περιφερειάρχη ή δημάρχου, αντίστοιχα, υπό την προϋπόθεση ότι διαθέτουν την απαιτούμενη κατά περίπτωση άδεια οδήγησης και τα χρησιμοποιούν αποκλειστικά και μόνο για υπηρεσιακούς λόγους, εντός και εκτός της διοικητικής τους περιφέρειας.».
Άρθρο 110
Μη αναστολή άσκησης των καθηκόντων 
μέλους Δ.Ε.Π. Ανώτατου Στρατιωτικού 
Εκπαιδευτικού Ιδρύματος (Α.Σ.Ε.Ι.) - 
Τροποποίηση περ. α΄ παρ. 1 άρθρου 15
ν. 3187/2003
Στην περ. α΄ της παρ. 1 του άρθρου 15 του ν. 3187/2003 (Α΄ 233), η λέξη «δήμαρχοι» διαγράφεται και η περ. α) διαμορφώνεται ως εξής:
«α. Υπουργοί, Αναπληρωτές Υπουργοί και Υφυπουργοί που δεν είναι βουλευτές ή περιφερειάρχες.»
Άρθρο 111
Διορισμός συγγενούς θανόντος - 
Τροποποίηση παρ. 20 άρθρου 14 ν. 2266/1994
1. Το έκτο εδάφιο της παρ. 20 του άρθρου 14 του ν. 2266/1994 (Α΄ 218) τροποποιείται ως προς τον απαιτούμενο βαθμό συγγένειας και η παρ. 20 του άρθρου 14 διαμορφώνεται ως εξής:
«20. Όταν εργαζόμενος στο Δημόσιο ή στον ευρύτερο δημόσιο τομέα, με τον τρόπο που αυτός προσδιορίζεται στην παρ. 1 του άρθρου 2 του ν. 4765/2021 (Α΄ 6), αποβιώσει κατά και εξαιτίας της εκτέλεσης υπηρεσιακού του καθήκοντος, τότε δύναται ένα (1) μέλος της οικογένειας του θανόντος μέχρι πρώτου βαθμού συγγενείας με αυτόν ή αδελφός ή αδελφή ή σύζυγός του ή το πρόσωπο με το οποίο είχε συνάψει σύμφωνο συμβίωσης, να διορίζεται στο Δημόσιο ή ευρύτερο δημόσιο τομέα σε κενή οργανική θέση ανάλογη των προσόντων που διαθέτει ο διοριζόμενος. Η αίτηση διορισμού πρέπει να υποβληθεί μέσα σε αποκλειστική προθεσμία πέντε (5) ετών από την ημερομηνία του θανάτου ή από τη συμπλήρωση του νόμιμου ορίου ηλικίας για διορισμό ή από την εκπλήρωση των στρατιωτικών υποχρεώσεων. Για την άσκηση του δικαιώματος αυτού προηγούνται κατά σειρά: α) ο/η σύζυγος του θανόντος ή το πρόσωπο με το οποίο ο θανών είχε συνάψει σύμφωνο συμβίωσης, β) τα τέκνα του θανόντος, γ) οι γονείς του θανόντος, δ) τα αδέρφια του θανόντος. Μεταξύ συγγενών που εμπίπτουν στην ίδια περίπτωση, προηγείται ο μεγαλύτερος σε ηλικία βάσει της ημερομηνίας γέννησης. Η αίτηση συνοδεύεται από αμετάκλητη δήλωση παραίτησης των λοιπών δικαιούχων που τυχόν προηγούνται από το δικαίωμα διορισμού και συνεπάγεται από την ημερομηνία διορισμού, την αυτοδίκαιη και αμετάκλητη παραίτηση του διοριζομένου από τις οικονομικές απαιτήσεις του έναντι του φορέα, στον οποίο παρείχε την εργασία του ή ήταν ασφαλισμένος ο θανών, καθώς και την αναστολή του συνταξιοδοτικού του δικαιώματος. Σε περίπτωση θανάτου του διορισθέντος, πριν από τη μονιμοποίησή του, το δικαίωμα διορισμού ασκείται από έτερο μέλος της οικογένειας του θανόντος διορισθέντος, σύμφωνα με τις διατάξεις του παρόντος στο Δημόσιο ή στον ευρύτερο δημόσιο τομέα μέχρι δευτέρου βαθμού συγγενείας με αυτόν, υπό τις προϋποθέσεις που ορίζονται στα προηγούμενα εδάφια. Η αίτηση για διορισμό υποβάλλεται εντός αποκλειστικής προθεσμίας δύο (2) ετών από τον χρόνο θανάτου του αρχικώς διορισθέντος. Ο διορισμός διενεργείται με απόφαση του αρμοδίου οργάνου του Υπουργείου Εσωτερικών και του κατά περίπτωση αρμόδιου Υπουργείου.».
2. Η παρ. 1 καταλαμβάνει και αιτήσεις συγγενών των θανόντων πριν από τη μονιμοποίησή τους, οι οποίες έχουν υποβληθεί μέχρι την έναρξη ισχύος του παρόντος.
Άρθρο 112
Απόκτηση με δικαιοπραξία εν ζωή 
εμπραγμάτων ή ενοχικών δικαιωμάτων - 
Τροποποίηση παρ. 1 άρθρου 29 ν. 1892/1990 
Το πρώτο εδάφιο της παρ. 1 του άρθρου 29 του ν. 1892/1990 (Α΄ 101) τροποποιείται ως προς το αρμόδιο όργανο και συγκεκριμένα αντικαθίσταται ο περιφερειάρχης από τον Συντονιστή της Αποκεντρωμένης Διοίκησης και η παρ. 1 διαμορφώνεται ως εξής:
«1. Για την απόκτηση με δικαιοπραξία εν ζωή οποιωνδήποτε εμπράγματων ή ενοχικών δικαιωμάτων, για τη διάνοιξη δρόμων ή την εκτέλεση οποιωνδήποτε μεταλλευτικών ή λατομικών εργασιών σε ακίνητα των περιοχών που καλύπτουν τους ορεινούς όγκους Καμβουνίων, Πιερίων, Ολύμπου, Βερμίου, Δυσσόρου, Βερτίσκου, Κερδυλλίων, Μενικίου, Παγγαίου και Ορέων Λεκάνης, καθώς και σε περιοχές της Κρήτης που αναφέρονται στο άρθρο 32, απαιτείται σχετική άδεια του Συντονιστή της Αποκεντρωμένης Διοίκησης, που παρέχεται ύστερα από αίτηση του ενδιαφερόμενου και σύμφωνη γνώμη της αρμόδιας στρατιωτικής υπηρεσίας Διοικητής της Στρατιωτικής, Ναυτικής ή Αεροπορικής μονάδας, στη ζώνη ευθύνης του οποίου ευρίσκεται η συγκεκριμένη περιοχή.
Από την ανωτέρω διαδικασία, εξαιρούνται, από της ισχύος των διατάξεων του παρόντος άρθρου, οι πωλήσεις προς το Δημόσιο, τους Ο.Τ.Α. και τα Ν.Π.Δ.Δ., οι συμβάσεις γονικής παροχής, μισθώσεως μέχρι έξι (6) έτη, κανονισμού ορίων, διανομής κοινού και οι συμβάσεις μεταβίβασης ποσοστού εξ αδιαιρέτου μεταξύ συγκυρίων. Για τις περιπτώσεις σύναψης μίσθωσης διάρκειας κατ’ ελάχιστον έξι (6) ετών, των ακινήτων του πρώτου εδαφίου, οι οποίες αφορούν σε εγκατάσταση σταθμών ηλεκτροπαραγωγής και των συνοδών αυτών έργων, περιλαμβανομένων των έργων ανάπτυξης του Εθνικού Συστήματος Μεταφοράς Ηλεκτρικής Ενέργειας, καθώς και για εργασίες διάνοιξης δρόμων και εγκατάστασης εξοπλισμών, δεν απαιτείται η άδεια του Συντονιστή, αν έχει χορηγηθεί θετική γνωμοδότηση από το Γενικό Επιτελείο Εθνικής Άμυνας στο πλαίσιο της περιβαλλοντικής αδειοδότησης, και έγκριση περιβαλλοντικών όρων ή ένταξη στις πρότυπες περιβαλλοντικές δεσμεύσεις των έργων αυτών.».
Άρθρο 113
Έναρξη ισχύος διατάξεων λειτουργίας 
του μητρώου αρρένων - Τροποποίηση παρ. 4 
άρθρου 116 ν. 4961/2022
Η παρ. 4 του άρθρου 116 του ν. 4961/2022 (Α΄ 146) τροποποιείται ως προς τα αναφερόμενα άρθρα και η παρ. 4 διαμορφώνεται ως εξής:
«4. Η ισχύς των άρθρων 60, 62, της παρ. 2 του άρθρου 114, των παρ. 1, 6, 7, 8, 9 και 10 του άρθρου 115 αρχίζει την 1η.1.2023.».
Άρθρο 114
Διόρθωση σφαλμάτων στον ν. 4940/2022 
1. Η παρ. 3 του άρθρου 5 του ν. 4940/2022 (Α΄ 112) περί πεδίου εφαρμογής του συστήματος αξιολόγησης στο δημόσιο τομέα, τροποποιείται, ώστε να διορθωθεί η παραπομπή στο αναφερόμενο άρθρο 52 του ιδίου νόμου, και η παρ. 3 διαμορφώνεται ως εξής:
«3. Τα ειδικά συστήματα αξιολόγησης, τα οποία δεν καταργούνται με το άρθρο 64, διατηρούνται σε ισχύ.».
2. Το πρώτο εδάφιο της παρ. 3 του άρθρου 23 του ν. 4940/2022 περί συστήματος κινήτρων και ανταμοιβής υπαλλήλων συνδεομένου με το Ενοποιημένο Σχέδιο Κυβερνητικής Πολιτικής, τροποποιείται, ώστε να διορθωθεί η παραπομπή στο αναφερόμενο άρθρο 50 του ιδίου νόμου, και η παρ. 3 διαμορφώνεται ως εξής:
«3. Ο προϊστάμενος κάθε διεύθυνσης των υπηρεσιών της παρ. 2, λαμβάνοντας υπόψη ιδίως τη φύση των καθηκόντων των υπαλλήλων, την υλοποίηση των στόχων και την πλήρωση των κριτηρίων, που τίθενται με την Πράξη του Υπουργικού Συμβουλίου της παρ. 2 και την απόφαση της παρ. 8 του άρθρου 62, και την εύρυθμη λειτουργία της οργανικής μονάδας, ορίζει τους υπαλλήλους, οι οποίοι εμπλέκονται άμεσα στην υλοποίηση των ανωτέρω στόχων και είναι επιλέξιμοι για την καταβολή της επιπλέον ανταμοιβής. Η ως άνω επιλογή τελεί υπό την έγκριση του οικείου αμέσως ανώτερου ιεραρχικά αρμόδιου οργάνου, το οποίο αποφαίνεται σχετικώς εντός προθεσμίας δέκα (10) ημερών από τη γνωστοποίησή της σε αυτό. Με την άπρακτη παρέλευση της ως άνω προθεσμίας, η επιλογή θεωρείται ότι έχει γίνει αποδεκτή.».
3. Το πρώτο εδάφιο της παρ. 2 του άρθρου 24 του ν. 4940/2022, περί συστήματος κινήτρων και ανταμοιβής υπαλλήλων για έργα του Εθνικού Σχεδίου Ανάκαμψης και Ανθεκτικότητας, τροποποιείται, ώστε να διορθωθεί η παραπομπή στο αναφερόμενο άρθρο 50 του ιδίου νόμου, και η παρ. 2 διαμορφώνεται ως εξής:
«2. Ο προϊστάμενος κάθε διεύθυνσης των υπηρεσιών, που ορίζονται με την απόφαση της παρ. 9 του άρθρου 62, λαμβάνοντας υπόψη ιδίως τη φύση των καθηκόντων των υπαλλήλων, την υλοποίηση των κριτηρίων της ως άνω απόφασης, και την εύρυθμη λειτουργία της οργανικής μονάδας, ορίζει τους υπαλλήλους, οι οποίοι εμπλέκονται άμεσα στην υλοποίηση των έργων του Σχεδίου Ανάκαμψης και Ανθεκτικότητας και δύνανται να λάβουν την επιπλέον ανταμοιβή. Η ως άνω επιλογή τελεί υπό την έγκριση του οικείου αμέσως ανώτερου ιεραρχικά αρμόδιου οργάνου, το οποίο αποφαίνεται σχετικώς εντός προθεσμίας δέκα (10) ημερών από τη γνωστοποίησή της σε αυτό. Με την άπρακτη παρέλευση της ως άνω προθεσμίας, η επιλογή τεκμαίρεται ότι έχει γίνει αποδεκτή. Από το εν λόγω σύστημα κινήτρων και ανταμοιβών εξαιρούνται οι υπάλληλοι που λαμβάνουν κάποια από τις ανταμοιβές των άρθρων 23 ή 25 ή 26 ή 27.». 
4. Το πρώτο εδάφιο της παρ. 3 του άρθρου 25 του ν. 4940/2022 περί κινήτρου επίτευξης δημοσιονομικών στόχων, τροποποιείται, ώστε να διορθωθεί η παραπομπή στο αναφερόμενο άρθρο 50 του ιδίου νόμου, και η παρ. 3 διαμορφώνεται ως εξής:
«3. Ο προϊστάμενος κάθε διεύθυνσης των υπηρεσιών της παρ. 1, λαμβάνοντας υπόψη ιδίως τη φύση των καθηκόντων των υπαλλήλων, την υλοποίηση των ποσοτικών στόχων, που τίθενται με την απόφαση της παρ. 10 του άρθρου 62, και την εύρυθμη λειτουργία της οργανικής μονάδας, ορίζει τους υπαλλήλους, οι οποίοι εμπλέκονται άμεσα στην επίτευξη των στόχων και είναι επιλέξιμοι για την καταβολή του Κ.Ε.Δ.Σ.. Η ως άνω επιλογή τελεί υπό την έγκριση του οικείου αμέσως ανώτερου ιεραρχικά αρμοδίου οργάνου, το οποίο αποφαίνεται σχετικώς εντός προθεσμίας δέκα (10) ημερών από τη γνωστοποίησή της σε αυτό. Με την άπρακτη παρέλευση της ως άνω προθεσμίας, η επιλογή θεωρείται ότι έχει γίνει αποδεκτή.».
5. Το πρώτο εδάφιο της παρ. 2 του άρθρου 26 του ν. 4940/2022, περί συστήματος ανταμοιβής δικαστικών υπαλλήλων, τροποποιείται, ώστε να διορθωθεί η παραπομπή στο αναφερόμενο άρθρο 50 του ιδίου νόμου, και η παρ. 2 διαμορφώνεται ως εξής:
«2. Η ανταμοιβή καταβάλλεται κατόπιν της έκδοσης της απόφασης της παρ. 11 του άρθρου 62 και υπολογίζεται επί του βασικού μισθού και του επιδόματος θέσης ευθύνης, δεν συμψηφίζεται με την προσωπική διαφορά της παρ. 1 του άρθρου 27 του ν. 4354/2015 (Α΄ 176) και υπόκειται στις ασφαλιστικές εισφορές και λοιπές κρατήσεις των πρόσθετων αποδοχών. Από το εν λόγω σύστημα κινήτρων και ανταμοιβών εξαιρούνται οι υπάλληλοι που λαμβάνουν κάποια από τις ανταμοιβές των άρθρων 23 ή 24 ή 25 ή 27. Η ανταμοιβή αυτή μπορεί να καταβάλλεται από την 1η.1.2023 μέχρι την 31.12.2025 και η συνολική δαπάνη δεν μπορεί να υπερβαίνει τα έντεκα εκατομμύρια (11.000.000) ευρώ.».
6. Το πρώτο εδάφιο του άρθρου 27 του ν. 4940/2022 περί συστήματος κινήτρων και ανταμοιβής υπαλλήλων που στελεχώνουν τις υπηρεσίες του εν λόγω άρθρου, τροποποιείται, ώστε να διορθωθεί η παραπομπή στο αναφερόμενο άρθρο 50 του ιδίου νόμου, και το άρθρο 27 διαμορφώνεται ως εξής:
«Άρθρο 27
Σύστημα κινήτρων και ανταμοιβής υπαλλήλων 
που στελεχώνουν τις Ειδικές Υπηρεσίες του ΕΣΠΑ
και του Στρατηγικού Σχεδίου Κοινής Αγροτικής
Πολιτικής, την Κεντρική Υπηρεσία της Μονάδας
Οργάνωσης της Διαχείρισης ΑΕ και την Ειδική
Υπηρεσία Προγραμματισμού, Συντονισμού
και Παρακολούθησης της υλοποίησης 
των Χρηματοδοτικών Μηχανισμών 
του Ευρωπαϊκού Οικονομικού Χώρου
Στο προσωπικό που στελεχώνει τις Ειδικές Υπηρεσίες του Εταιρικού Συμφώνου για το Πλαίσιο Ανάπτυξης και του Στρατηγικού Σχεδίου για τη νέα Κοινή Αγροτική Πολιτική, όπως αυτές ορίζονται στα άρθρα 5 και 6 και στην παρ. 9 του άρθρου 66 του ν. 4914/2022 (Α΄ 61), την Ειδική Υπηρεσία Προγραμματισμού, Συντονισμού και Παρακολούθησης της υλοποίησης των Χρηματοδοτικών Μηχανισμών του Ευρωπαϊκού Οικονομικού Χώρου
(ΕΥ-ΧΜ ΕΟΧ), καθώς και την Κεντρική Υπηρεσία της Μονάδας Οργάνωσης της Διαχείρισης ΑΕ, καταβάλλεται επιπλέον ανταμοιβή σε περίπτωση επίτευξης στόχων, λαμβάνοντας υπόψη τη βαρύτητα της θέσης και τον βαθμό ευθύνης εκάστου, σύμφωνα όσα ορίζονται στην παρ. 12 του άρθρου 62. Από το εν λόγω σύστημα κινήτρων και ανταμοιβών εξαιρούνται οι υπάλληλοι που λαμβάνουν κάποια από τις ανταμοιβές των άρθρων 23 ή 24 ή 25 ή 26.».
7. Το άρθρο 34 του ν. 4940/2022 περί απονομής πιστοποιητικού ορθής και ολοκληρωμένης εφαρμογής του Κ.Π.Α. και διακρίσεων για εξαιρετικές επιδόσεις, τροποποιείται ώστε να διορθωθούν οι παραπομπές στα αναφερόμενα άρθρα 31 και 32 του ιδίου νόμου, και το άρθρο 34 διαμορφώνεται ως εξής:
«Άρθρο 34
Απονομή πιστοποιητικού ορθής 
και ολοκληρωμένης εφαρμογής του Κ.Π.Α. 
και διακρίσεων για εξαιρετικές επιδόσεις
Κατόπιν τεκμηριωμένης εισήγησης της αρμόδιας για θέματα ποιότητας οργανικής μονάδας της Γενικής Γραμματείας Ανθρώπινου Δυναμικού Δημοσίου Τομέα, ο Υπουργός Εσωτερικών εκδίδει απόφαση για: 
α) Την απονομή πιστοποιητικού ορθής και ολοκληρωμένης εφαρμογής του Κ.Π.Α. σε μια δημόσια οργάνωση, σύμφωνα με το άρθρο 32.
β) Την απονομή διακρίσεων για εξαιρετικές επιδόσεις, σύμφωνα με το άρθρο 33.».
Άρθρο 115
Διακριτικός τίτλος και έδρα του Φορέα 
Διαχείρισης Κοινοχρήστων εντός 
του Μητροπολιτικού Πόλου Ελληνικού - 
Αγίου Κοσμά - Τροποποίηση παρ. 1 άρθρου 1 
και παρ. 1 άρθρου 3 ν. 4549/2018
1. Στο πρώτο εδάφιο της παρ. 1 του άρθρου 1 του ν. 4549/2018 (Α΄ 105) μετά από τις λέξεις «(εφεξής «ο Φορέας»)» προστίθενται οι λέξεις «και τον διακριτικό τίτλο «Φορέας Διαχείρισης Κοινοχρήστων Ελληνικού»,» και η παρ. 1 διαμορφώνεται ως εξής: 
«1. Με το παρόν ιδρύεται νομικό πρόσωπο με την επωνυμία «Φορέας Διαχείρισης Κοινοχρήστων εντός του Μητροπολιτικού Πόλου Ελληνικού - Αγίου Κοσμά» (εφεξής «ο Φορέας») και τον διακριτικό τίτλο «Φορέας Διαχείρισης Κοινοχρήστων Ελληνικού», σύμφωνα με την περίπτωση (vi) του άρθρου 2.2 της από 14.11.2014 Σύμβασης Αγοραπωλησίας Μετοχών για την απόκτηση του 100% του μετοχικού κεφαλαίου της εταιρείας με την επωνυμία «ΕΛΛΗΝΙΚΟ - ΕΤΑΙΡΕΙΑ ΔΙΑΧΕΙΡΙΣΗΣ ΚΑΙ ΑΞΙΟΠΟΙΗΣΗΣ ΑΚΙΝΗΤΩΝ ΕΛΛΗΝΙΚΟΥ ΑΕΡΟΔΡΟΜΙΟΥ ΑΝΩΝΥΜΗ ΕΤΑΙΡΕΙΑ» και τον διακριτικό τίτλο «ΕΛΛΗΝΙΚΟ Α.Ε.» (εφεξής «η Σύμβαση»), που κυρώθηκε με το άρθρο 1 του ν. 4422/2016 (Α΄ 181), ως Νομικό Πρόσωπο Ιδιωτικού Δικαίου της περ. η΄ της παρ. 1 του άρθρου 14 του ν. 2190/1994 (Α΄ 28), το οποίο έχει κοινωφελή και μη κερδοσκοπικό χαρακτήρα και λειτουργεί χάριν του δημοσίου συμφέροντος. Ο Φορέας Διαχείρισης τελεί υπό την εποπτεία του Υπουργού Εσωτερικών. Η σύσταση του Φορέα εξυπηρετεί την ομαλή λειτουργία της επένδυσης για την αξιοποίηση του ακινήτου, η οποία έχει χαρακτήρα έντονου δημοσίου συμφέροντος, σύμφωνα με τα οριζόμενα στις διατάξεις του ν. 4062/2012 (Α΄ 70).».
2. Στην παρ. 1 του άρθρου 3 του ν. 4549/2018 διαγράφονται οι λέξεις «και εντός του Μητροπολιτικού Πόλου Ελληνικού - Αγίου Κοσμά» και η παρ. 1 διαμορφώνεται ως εξής: 
 «1. Η έδρα του Φορέα ορίζεται εντός των ορίων του Δήμου Ελληνικού - Αργυρούπολης.».
Άρθρο 116
Αποδοχές και αποζημιώσεις των μελών
του Διοικητικού Συμβουλίου του Φορέα 
Διαχείρισης Ελληνικού - Τροποποίηση 
παρ. 3 άρθρου 4 ν. 4549/2018
Το τέταρτο εδάφιο της παρ. 3 του άρθρου 4 του ν. 4549/2018 (Α΄ 105) αντικαθίσταται και η παρ. 3 διαμορφώνεται ως εξής: 
«3. Στην πρώτη συνεδρίαση του Διοικητικού Συμβουλίου, που συγκαλείται σύμφωνα με τον Εσωτερικό Κανονισμό Λειτουργίας του Φορέα, το Διοικητικό Συμβούλιο συγκροτείται σε σώμα και ορίζονται οι αρμοδιότητες των μελών του και το μέλος που εκτελεί χρέη Αντιπροέδρου σε περίπτωση κωλύματος του Προέδρου. Τα μέλη του Διοικητικού Συμβουλίου έχουν υποχρέωση πίστης και εχεμύθειας κατά την άσκηση των καθηκόντων τους. Τα θέματα της εχεμύθειας, εμπιστευτικότητας, ευθύνης, δήλωσης ασυμβίβαστου, σύγκρουσης συμφερόντων και οι λοιπές λεπτομέρειες λειτουργίας ρυθμίζονται με τον Κανονισμό Εσωτερικής Λειτουργίας του Φορέα. Με κοινή απόφαση των Υπουργών Εσωτερικών και Οικονομικών καθορίζονται οι κάθε είδους αποδοχές και λοιπές αποζημιώσεις του Προέδρου, του Αντιπροέδρου και των υπολοίπων μελών του Διοικητικού Συμβουλίου. Η λειτουργία του Διοικητικού Συμβουλίου διέπεται από τις διατάξεις του Κώδικα Διοικητικής Διαδικασίας.».
Άρθρο 117
Στελέχωση του Φορέα -
Τροποποίηση παρ. 3 άρθρου 8 ν. 4549/2018
Στην παρ. 3 του άρθρου 8 του ν. 4549/2018 (Α΄ 105) επέρχονται οι εξής αλλαγές: α) στο πρώτο εδάφιο επικαιροποιούνται τα αρμόδια όργανα, β) το δεύτερο εδάφιο τροποποιείται ως προς τον φορέα που βαρύνει η δαπάνη για τη μισθοδοσία, γ) προστίθεται νέο τρίτο εδάφιο και η παρ. 3 διαμορφώνεται ως εξής:
«3. Κατά παρέκκλιση κάθε ειδικής ή γενικής διάταξης, επιτρέπεται, με κοινή απόφαση των αρμοδίων οργάνων των Υπουργείων Εσωτερικών και Οικονομικών, η απόσπαση τακτικών υπαλλήλων του Δημοσίου, των Ανεξάρτητων Αρχών, των Ο.Τ.Α. α΄ και β΄ βαθμού, των Ν.Π.Δ.Δ. και των Ν.Π.Ι.Δ. που ανήκουν στους φορείς Γενικής Κυβέρνησης, στον Φορέα του παρόντος, μετά από: α) αίτηση του υπαλλήλου και για χρονικό διάστημα δύο (2) ετών με δυνατότητα παράτασης για δύο (2) ακόμη έτη και β) εισήγηση του Διοικητικού Συμβουλίου του Φορέα. Η δαπάνη μισθοδοσίας βαρύνει τον Φορέα. Ειδικά προκειμένου για την απόσπαση υπαλλήλων από ΟΤΑ α΄ και β΄ βαθμού απαιτείται η προηγούμενη σύμφωνη γνώμη του αρμοδίου για τον διορισμό οργάνου, ενώ η δαπάνη μισθοδοσίας τους βαρύνει τον Φορέα.».
Άρθρο 118
Χρηματοδότηση του Φορέα - Τροποποίηση
περ. α΄ και β΄ άρθρου 11 ν. 4549/2018
Στο άρθρο 11 του ν. 4549/2018 (Α΄ 105) επέρχονται οι εξής αλλαγές: α) στην περ. α΄ η λέξη «επαρκής» αντικαθίσταται από τη λέξη «ετήσια» και β) στις περ. α΄ και β΄ οι λέξεις «του σκοπού του» αντικαθίστανται από τις λέξεις «των σκοπών του», και το άρθρο 11 διαμορφώνεται ως εξής: 
«Άρθρο 11
Πόροι - Έσοδα Φορέα
Πόροι και έσοδα του Φορέα συνιστούν:
α) Η ετήσια χρηματοδότηση από το Υπουργείο Οικονομικών για την υλοποίηση των σκοπών του,
β) κάθε άλλο έσοδο από την πραγματική παροχή υπηρεσιών ή δραστηριοτήτων για την εξυπηρέτηση των σκοπών του,
γ) χρηματοδοτήσεις, δωρεές, εισφορές, χορηγίες, επιχορηγήσεις, κληρονομιές, κληροδοσίες, καταπιστεύματα και κάθε άλλο έσοδο από κρατική ή ιδιωτική πηγή, ενισχύσεις από την Ευρωπαϊκή Ένωση ή άλλους εθνικούς ή διεθνείς οργανισμούς,
δ) υπαγωγή και χρηματοδότηση του Φορέα σε προγράμματα ενισχύσεων που προβλέπονται για επενδύσεις σε σχετικές υποδομές και συστήματα εξοικονόμησης ενέργειας ή/και φυσικών πόρων, και
ε) ποσά προερχόμενα από τα ανταποδοτικά τέλη που εισπράττουν οι Ο.Τ.Α. α΄ βαθμού, στην περιφέρεια των οποίων κείται το ακίνητο, όπως αυτά προσδιορίζονται στο άρθρο 12 του παρόντος. Τα ποσά αυτά προσδιορίζονται στη βάση της έκτασης της χωρικής αρμοδιότητας εκάστου Ο.Τ.Α. α΄ βαθμού, από τους προαναφερθέντες, και στη βάση των ιδρυτικών σκοπών του Φορέα Διαχείρισης στον οποίο και εισφέρονται. Τα ποσά του προηγουμένου εδαφίου παρακρατούνται υποχρεωτικά από τη ΔΕΗ Α.Ε. ή τον εναλλακτικό προμηθευτή από τα έσοδα του ενιαίου ανταποδοτικού τέλους καθαριότητας και φωτισμού των οικείων δήμων και αποδίδονται στον δικαιούχο Φορέα Διαχείρισης, κατά τα οριζόμενα στο άρθρο 43 του ν. 3979/2011. Σε περίπτωση μη υποβολής του αιτήματος από τον Φορέα προς τη ΔΕΗ ή τον εναλλακτικό πάροχο, ο οικείος Δήμος οφείλει να αποδίδει ο ίδιος το ποσό στον Φορέα Διαχείρισης. Σε περίπτωση καθυστέρησης καταβολής από Ο.Τ.Α. α΄ βαθμού τριμηνιαίας δόσης του οικείου ποσού πέραν του ενός (1) μηνός, το οφειλόμενο ποσό παρακρατείται υποχρεωτικά από αυτούς, μετά από αίτημα του Φορέα Διαχείρισης που υποβάλλεται σε αυτούς με απόφαση του διοικητικού συμβουλίου τους, που λαμβάνεται με την απόλυτη πλειοψηφία του συνόλου των μελών τους, και αποδίδεται σε αυτόν. Σε περίπτωση που οι οικείοι Ο.Τ.Α. α΄ βαθμού δεν αποδίδουν το εισπραχθέν ποσό του ενιαίου ανταποδοτικού τέλους καθαριότητας και φωτισμού που αναλογεί στον Φορέα, τότε με αίτημα του τελευταίου, που υποβάλλεται στον Υπουργό Εσωτερικών, το ποσό αυτό παρακρατείται από τους Κεντρικούς Αυτοτελείς Πόρους του υπόχρεου Ο.Τ.Α. α΄ βαθμού. Ειδικότερα, ζητήματα αναφορικά με τον τρόπο υπολογισμού των ανταποδοτικών τελών, καθώς και τον τρόπο απόδοσής τους, δύναται να ρυθμίζονται με κοινή απόφαση των Υπουργών Εσωτερικών και Οικονομικών, έπειτα από σχετική εισήγηση και σύμφωνη γνώμη του Φορέα.».
Άρθρο 119
Αποζημιώσεις δημοτικών συμβούλων -
Τροποποίηση παρ. 9 άρθρου 92 ν. 3852/2010
Στην παρ. 9 του άρθρου 92 του ν. 3852/2010 (Α΄ 87) τα εδάφια δεύτερο, τρίτο και τέταρτο αντικαθίστανται από δύο νέα εδάφια και η παρ. 9 διαμορφώνεται ως εξής:
«9. Τα μέλη του δημοτικού συμβουλίου, πλην αυτών που λαμβάνουν αντιμισθία, δικαιούνται αποζημίωση για τη συμμετοχή τους στις συνεδριάσεις του δημοτικού συμβουλίου και μέχρι τέσσερις (4) συνεδριάσεις τον μήνα. 
Το ύψος της αποζημίωσης αυτής, για κάθε συνεδρίαση, δεν μπορεί να υπερβαίνει το ποσό που αντιστοιχεί στο 1,3% της αντιμισθίας του Δημάρχου Αθηναίων και βαρύνει τον προϋπολογισμό του οικείου Ο.Τ.Α.. Ειδικότερα, στους δημοτικούς συμβούλους που εκλέγονται στους Δήμους των εκλογικών περιφερειών Α΄, Β1, Β2 και Β3 Αθηνών, Α΄ και Β΄ Πειραιά και Α΄ Θεσσαλονίκης, καθώς και στους δημοτικούς συμβούλους, των οποίων η κατοικία απέχει λιγότερο από 10 χλμ. από τη δημοτική κοινότητα που φιλοξενεί την έδρα του Δήμου, καταβάλλεται αποζημίωση, το ύψος της οποίας δεν μπορεί να υπερβαίνει το ποσό που αντιστοιχεί στο 70% του 1,3% της αντιμισθίας του Δημάρχου Αθηναίων και βαρύνει τον προϋπολογισμό του οικείου Ο.Τ.Α.. Κάθε λεπτομέρεια για την εφαρμογή της παρούσας καθορίζεται με κοινή απόφαση των Υπουργών Εσωτερικών και Οικονομικών.».
Άρθρο 120
Ερμηνευτική διάταξη των παρ. 1 και 6 
του άρθρου 160 του ν. 3852/2010 αναφορικά 
με τη θητεία των αντιπεριφερειαρχών 
Κατά την αληθή έννοια των παρ. 1 και 6 του άρθρου 160 του ν. 3852/2010 (Α΄ 87), είναι δυνατή και η παράταση της θητείας των αντιπεριφερειαρχών με απόφαση του περιφερειάρχη.
Άρθρο 121
Κωλύματα εκλογιμότητας και ασυμβίβαστα - 
Τροποποίηση άρθρου 90 ν. 4804/2021
1. Στο άρθρο 90 του ν. 4804/2021 (Α΄ 90) προστίθεται παρ. 9 αναφορικά με τα κωλύματα εκλογιμότητας και τα ασυμβίβαστα που ισχύουν κατά τις εκλογές των δημοτικών αρχών της παρ. 5 του άρθρου 5 του ν. 4804/2021 ως εξής:
«9. α) Ειδικά για τις εκλογές των δημοτικών αρχών της παρ. 5 του άρθρου 5, τα πρόσωπα που αναφέρονται στην περ. δ) της παρ. 2 του άρθρου 10, πλην αυτών των νομικών προσώπων των δήμων για τους οποίους εφαρμόζεται η περ. δ) της παρούσας, μπορούν να θέτουν υποψηφιότητα στους άλλους δήμους της χωρικής αρμοδιότητας του νομικού προσώπου, πλην του δήμου της έδρας αυτού, εφόσον παραιτηθούν από τη θέση τους, σύμφωνα με τη διαδικασία του άρθρου 30 του π.δ. 26/2012 (Α΄ 57), το αργότερο την 31η Μαΐου 2023. Αν τα ως άνω πρόσωπα θέσουν υποψηφιότητα σε δήμο της έδρας του νομικού προσώπου, ισχύει το κώλυμα που προβλέπεται στην περ. δ) της παρ. 2 του άρθρου 10.
β) Ειδικά για τις εκλογές των δημοτικών αρχών της παρ. 5 του άρθρου 5, το κώλυμα που προβλέπεται στην περ. α) της παρ. 2 του άρθρου 10 για τα μέλη των ανεξάρτητων αρχών του άρθρου 101Α του Συντάγματος ή των αρχών που χαρακτηρίζονται με νόμο ως ανεξάρτητες ή ρυθμιστικές, αν για τα μέλη αυτά προβλέπεται από τον νόμο η πλήρης και αποκλειστική τους απασχόληση ή η αναστολή άσκησης εκ μέρους τους οποιουδήποτε άλλου δημόσιου λειτουργήματος ή καθήκοντος, αμειβόμενου ή μη, σε οποιαδήποτε θέση του δημόσιου τομέα, κατά τη διάρκεια της θητείας τους στην αρχή αυτή, καθώς και στην περ. η) της παρ. 2 του άρθρου 10, παύει να υπάρχει, αν τα πρόσωπα παραιτηθούν από τη θέση τους, το αργότερο την 31η Μαΐου 2023.
γ) Στις εκλογές των δημοτικών αρχών της παρ. 5 του άρθρου 5, όσοι ασκούν καθήκοντα Συμπαραστάτη του Δημότη και της Επιχείρησης μπορούν να είναι υποψήφιοι δήμαρχοι, δημοτικοί σύμβουλοι, σύμβουλοι δημοτικών κοινοτήτων ή πρόεδροι δημοτικών κοινοτήτων στους δήμους όπου υπηρετούν, εφόσον παραιτηθούν από τη θέση τους το αργότερο την 31η Μαΐου 2023.
δ) Ειδικά για τις εκλογές των δημοτικών αρχών της παρ. 5 του άρθρου 5, το κώλυμα που προβλέπεται στην περ. δ) της παρ. 2 του άρθρου 10, ειδικά ως προς τους προέδρους διοικητικών συμβουλίων, τους διευθύνοντες και εντεταλμένους συμβούλους των πάσης φύσεως νομικών προσώπων των δήμων στους οποίους υποβάλλουν υποψηφιότητα, καθώς και το κώλυμα της περ. ε) της παρ. 2 του άρθρου 10, ειδικά ως προς τους υπαλλήλους των δήμων και των νομικών προσώπων αυτών που είναι ενταγμένα στο Μητρώο φορέων Γενικής Κυβέρνησης, παύει να υπάρχει, αν τα πρόσωπα στα οποία συντρέχει το κώλυμα παραιτηθούν από τη θέση τους, σύμφωνα με τη διαδικασία του άρθρου 30 του π.δ. 26/2012, το αργότερο την 31η Μαΐου 2023. Το ίδιο ισχύει και ως προς τους περιφερειακούς διευθυντές εκπαίδευσης, διευθυντές εκπαίδευσης, τους διευθυντές ιατρούς που προΐστανται της Ιατρικής Υπηρεσίας και των Κέντρων Υγείας, καθώς και τους υπεύθυνους συντονιστές επιστημονικής λειτουργίας Κέντρων Υγείας.».
2. Στο άρθρο 90 του ν. 4804/2021 προστίθεται παρ. 10 αναφορικά με τα κωλύματα εκλογιμότητας και τα ασυμβίβαστα που ισχύουν κατά τις εκλογές των περιφερειακών αρχών της παρ. 6 του άρθρου 43 ως εξής: 
«9. α) Ειδικά για τις εκλογές των περιφερειακών αρχών της παρ. 6 του άρθρου 43, τα πρόσωπα που αναφέρονται στην περ. δ) της παρ. 2 του άρθρου 48, πλην των προσώπων των νομικών προσώπων των περιφερειών για τα οποία εφαρμόζεται η περ. δ) της παρούσας, μπορούν να θέσουν υποψηφιότητα στις άλλες περιφέρειες της χωρικής αρμοδιότητας του νομικού προσώπου, πλην της περιφέρειας της έδρας αυτού, εφόσον παραιτηθούν από τη θέση τους, σύμφωνα με τη διαδικασία του άρθρου 30 του π.δ. 26/2012, το αργότερο την 31η Μαΐου 2023. Αν τα ως άνω πρόσωπα θέσουν υποψηφιότητα στην περιφέρεια της έδρας του νομικού προσώπου, ισχύει το κώλυμα που προβλέπεται στην περ. δ) της παρ. 2 του άρθρου 48.
β) Ειδικά για τις εκλογές των περιφερειακών αρχών της παρ. 6 του άρθρου 43, το κώλυμα που προβλέπεται στην περ. α) της παρ. 2 του άρθρου 48 για τα μέλη των ανεξάρτητων αρχών του άρθρου 101Α του Συντάγματος ή των αρχών που χαρακτηρίζονται με νόμο ως ανεξάρτητες ή ρυθμιστικές, αν για τα μέλη αυτά προβλέπεται από τον νόμο η πλήρης και αποκλειστική τους απασχόληση ή η αναστολή άσκησης εκ μέρους τους οποιουδήποτε άλλου δημόσιου λειτουργήματος ή καθήκοντος, αμειβόμενου ή μη, σε οποιαδήποτε θέση του δημόσιου τομέα, κατά τη διάρκεια της θητείας τους στην αρχή αυτή, καθώς και στην περ. η) της παρ. 2 του άρθρου 48, παύει να υπάρχει, αν τα πρόσωπα παραιτηθούν από τη θέση τους, το αργότερο την 31η Μαΐου 2023.
γ) Στις εκλογές των περιφερειακών αρχών της παρ. 6 του άρθρου 43, όσοι ασκούν καθήκοντα Περιφερειακού Συμπαραστάτη του Πολίτη και της Επιχείρησης μπορούν να είναι υποψήφιοι περιφερειάρχες ή περιφερειακοί σύμβουλοι στην περιφέρεια όπου υπηρετούν, εφόσον παραιτηθούν από τη θέση τους το αργότερο την 31η Μαΐου 2023.
δ) Ειδικά για τις εκλογές των περιφερειακών αρχών της παρ. 6 του άρθρου 43, το κώλυμα που προβλέπεται στην περ. δ) της παρ. 2 του άρθρου 48, ειδικά ως προς τους προέδρους διοικητικών συμβουλίων, τους διευθύνοντες και εντεταλμένους συμβούλους των πάσης φύσεως νομικών προσώπων των περιφερειών στις οποίες υποβάλλουν υποψηφιότητα, καθώς και το κώλυμα της περ. ε) της παρ. 2 του άρθρου 48, ειδικά ως προς τους υπαλλήλους των δήμων, των περιφερειών και των νομικών προσώπων αυτών που είναι ενταγμένα στο Μητρώο φορέων Γενικής Κυβέρνησης, παύει να υπάρχει, αν τα πρόσωπα στα οποία συντρέχει το κώλυμα παραιτηθούν από τη θέση τους, σύμφωνα με τη διαδικασία του άρθρου 30 του π.δ. 26/2012, το αργότερο την 31η Μαΐου 2023. Το ίδιο ισχύει και ως προς τους περιφερειακούς διευθυντές εκπαίδευσης, διευθυντές εκπαίδευσης, τους διευθυντές ιατρούς που προΐστανται της Ιατρικής Υπηρεσίας και των Κέντρων Υγείας, καθώς και τους υπεύθυνους συντονιστές επιστημονικής λειτουργίας Κέντρων Υγείας.».
Άρθρο 122
Περιουσιακά ζητήματα δημοτικών λιμενικών 
ταμείων κατόπιν μεταφοράς αρμοδιοτήτων 
από δημοτικά λιμενικά ταμεία διαδημοτικού 
χαρακτήρα - Αντικατάσταση άρθρου 118 
ν. 4547/2018
Ο τίτλος και το κείμενο του άρθρου 118 του ν. 4547/2018 (Α΄ 102) αντικαθίστανται ως ακολούθως: 
«Άρθρο 118
Περιουσιακά ζητήματα δημοτικών 
λιμενικών ταμείων λόγω μεταφοράς 
αρμοδιοτήτων από δημοτικά λιμενικά 
ταμεία διαδημοτικού χαρακτήρα
1. Στην περίπτωση σύστασης δημοτικού λιμενικού ταμείου κατόπιν μεταφοράς αρμοδιοτήτων από δημοτικό λιμενικό ταμείο διαδημοτικού χαρακτήρα, σύμφωνα με το άρθρο 28 του ν. 2738/1999 (Α΄ 180), το νεοσυσταθέν δημοτικό λιμενικό ταμείο υπεισέρχεται σε όλα τα κινητά και ακίνητα περιουσιακά στοιχεία, πόρους, δικαιώματα, εν γένει, και υποχρεώσεις που αφορούν στον δήμο στον οποίο συστήνεται, ως εξής:
α) Η κυριότητα και κάθε άλλο εμπράγματο δικαίωμα επί των ακινήτων μεταβιβάζεται στο δημοτικό λιμενικό ταμείο που ασκεί τις αρμοδιότητες του δήμου εντός των διοικητικών ορίων του οποίου βρίσκεται.
β) Με απόφαση του διοικητικού συμβουλίου του δημοτικού λιμενικού ταμείου από το οποίο μεταφέρθηκαν οι αρμοδιότητες στο νεοσυσταθέν δημοτικό λιμενικό ταμείο ορίζεται ορκωτός ελεγκτής - λογιστής, ο οποίος διενεργεί την απογραφή και αποτίμηση των πάσης φύσεως περιουσιακών στοιχείων το αργότερο εντός προθεσμίας ενός (1) μηνός από την ημερομηνία ορισμού του και συντάσσει σχετική έκθεση.
γ) Στην έκθεση του ορκωτού ελεγκτή - λογιστή της περ. β) περιλαμβάνεται και η αναλογία των διαθεσίμων που δικαιούται κάθε νέο δημοτικό λιμενικό ταμείο επί του συνόλου των εισπραχθέντων εσόδων από δραστηριότητες που ασκούνται στα διοικητικά όρια του δήμου όπου αυτό βρίσκεται μέχρι την ημερομηνία σύστασής του, καθώς και η αναλογούσα αξία ακινήτων που τυχόν αποκτήθηκαν από το δημοτικό λιμενικό ταμείο διαδημοτικού χαρακτήρα.
2. Η κατανομή των ακινήτων και κινητών περιουσιακών στοιχείων, απαιτήσεων και υποχρεώσεων πραγματοποιείται από Επιτροπή, η οποία συγκροτείται με απόφαση του Συντονιστή της οικείας Αποκεντρωμένης Διοίκησης και αποτελείται από έναν (1) εκπρόσωπο της αποκεντρωμένης διοίκησης ως Πρόεδρο, έναν (1) εκπρόσωπο του Δημοτικού Λιμενικού Ταμείου από το οποίο μεταφέρθηκαν οι αρμοδιότητες και έναν (1) εκπρόσωπο του νεοσυσταθέντος δημοτικού λιμενικού ταμείου, με τους νόμιμους αναπληρωτές τους. Σε περίπτωση ισοψηφίας υπερισχύει η ψήφος του Προέδρου. Έργο της Επιτροπής είναι η κατανομή των ως άνω στοιχείων του δημοτικού λιμενικού ταμείου διαδημοτικού χαρακτήρα βάσει της έκθεσης του ορκωτού ελεγκτή - λογιστή. Η Επιτροπή συνεδριάζει σε χώρο που ορίζεται από τον Πρόεδρο της και ολοκληρώνει το έργο της μέσα σε προθεσμία δεκαπέντε (15) ημερών από τη σύστασή της, με την έκδοση σχετικής απόφασης κατανομής των πάσης φύσεως περιουσιακών στοιχείων, ακινήτων, κινητών, απαιτήσεων και υποχρεώσεων που μεταβιβάζονται στο νεοσυσταθέν δημοτικό λιμενικό ταμείο. 
Το νεοσυσταθέν δημοτικό λιμενικό ταμείο από τη δημοσίευση της απόφασης του Συντονιστή της οικείας Αποκεντρωμένης Διοίκησης της παρ. 3 υπεισέρχεται αυτοδικαίως: α) στις ενεργές συμβάσεις μίσθωσης των ακινήτων εντός των διοικητικών ορίων του δήμου όπου αυτά βρίσκονται και β) σε όλες τις υποχρεώσεις και τα δικαιώματα που απορρέουν από τις δημόσιες συμβάσεις έργων, προμηθειών και υπηρεσιών, οι οποίες βρίσκονται σε εξέλιξη και εκτελούνται και οι οποίες αφορούν στον δήμο όπου αυτό συστήνεται. Ειδικότερα, συμβάσεις έργων, προμηθειών και υπηρεσιών των δημοτικών λιμενικών ταμείων οι οποίες έχουν ήδη καταρτιστεί, υπό την έννοια ότι έχει καταστεί οριστική η απόφαση κατακύρωσης και έχει κοινοποιηθεί στον ανάδοχο πριν από την έναρξη ισχύος του παρόντος η πρόσκληση της παρ. 4 του άρθρου 105 του ν. 4412/2016 (Α΄ 147), εκτελούνται κανονικά από τον διάδοχο φορέα που έχει τη χωρική αρμοδιότητα. Διαδικασίες σύναψης συμβάσεων που δεν έχουν ολοκληρωθεί, συνεχίζονται και ολοκληρώνονται από την ίδια Επιτροπή Διαγωνισμού. Οι αποφασιστικές αρμοδιότητες των σταδίων ανάθεσης και εκτέλεσης των εν λόγω συμβάσεων ασκούνται από τα αποφαινόμενα όργανα του διάδοχου φορέα που έχει τη χωρική αρμοδιότητα. Εφόσον τα δημοτικά λιμενικά ταμεία δεν διαθέτουν δική τους τεχνική υπηρεσία, οι αρμοδιότητες της διευθύνουσας υπηρεσίας των ενεργών συμβάσεων ασκούνται από τον Δήμο που τα έχει συστήσει, σύμφωνα με την περ. β) της παρ. 4 του άρθρου 3 του π.δ. 171/1987 (Α΄ 84).
Εκκρεμείς δίκες συνεχίζονται χωρίς να επέρχεται βίαιη διακοπή τους και χωρίς να απαιτείται ειδική διαδικαστική πράξη για κάθε μια από αυτές από το δημοτικό λιμενικό ταμείο κατά το μέρος που αφορά στον δήμο όπου αυτό συστάθηκε. 
3. Η έκθεση απογραφής - αποτίμησης και η απόφαση κατανομής των περιουσιακών στοιχείων της παρ. 2 αποστέλλονται άμεσα στον Συντονιστή της οικείας Αποκεντρωμένης Διοίκησης, ο οποίος εκδίδει αμελλητί διαπιστωτική πράξη μεταβίβασης των ανωτέρω περιουσιακών στοιχείων στο νεοσυσταθέν δημοτικό λιμενικό ταμείο. Η απόφαση αυτή δημοσιεύεται στην Εφημερίδα της Κυβερνήσεως. Από τη δημοσίευση της προαναφερθείσας απόφασης το νεοσυσταθέν δημοτικό λιμενικό ταμείο υπεισέρχεται στα ανωτέρω περιουσιακά στοιχεία, δικαιώματα και υποχρεώσεις που αφορούν στον δήμο όπου αυτό συστάθηκε. Η απόφαση του Συντονιστή της Αποκεντρωμένης Διοίκησης και απόσπασμα της έκθεσης απογραφής, η οποία περιγράφει τα ακίνητα που αποκτώνται κατά κυριότητα, καθώς και τα λοιπά εμπράγματα δικαιώματα επί των ακινήτων μεταγράφονται στο οικείο υποθηκοφυλακείο ή καταχωρίζονται ατελώς στο οικείο κτηματολογικό γραφείο.
Για την απόδοση των περιουσιακών στοιχείων συντάσσεται πρωτόκολλο παράδοσης - παραλαβής.
4. Η αμοιβή του ορκωτού ελεγκτή - λογιστή βαρύνει αναλογικά τους προϋπολογισμούς του δημοτικού λιμενικού ταμείου από το οποίο μεταφέρθηκαν οι αρμοδιότητες και του νεοσυσταθέντος δημοτικού λιμενικού ταμείου. 
5. Εφόσον προκύψει ανάγκη ανακατανομής της περιουσίας, εφαρμόζονται οι παρ. 2 και 3 και εκδίδονται σχετικές τροποποιητικές - συμπληρωματικές πράξεις.
6. Οι παρ. 1 έως 5 εφαρμόζονται και στις περιπτώσεις δημοτικών λιμενικών ταμείων που έχουν συσταθεί και δεν έχει ολοκληρωθεί η κατανομή και μεταβίβαση των περιουσιακών τους στοιχείων κατά τη δημοσίευση του παρόντος.».
ΚΕΦΑΛΑΙΟ ΣΤ΄
ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ 
Άρθρο 123
Έκτακτη οικονομική ενίσχυση στο ένστολο 
προσωπικό του Υπουργείου Προστασίας 
του Πολίτη και του Λιμενικού Σώματος - 
Ελληνικής Ακτοφυλακής
1. Χορηγείται στο σύνολο του ένστολου προσωπικού του Υπουργείου Προστασίας του Πολίτη και του Λιμενικού Σώματος - Ελληνικής Ακτοφυλακής, κατά τον μήνα Δεκέμβριο 2022 έκτακτη οικονομική ενίσχυση, ύψους εξακοσίων (600,00) ευρώ. 
2. Η οικονομική ενίσχυση της παρ. 1 χορηγείται στο ακέραιο, εφόσον ο δικαιούχος μισθοδοτήθηκε από το Υπουργείο Προστασίας του Πολίτη ή το Λιμενικό Σώμα - Ελληνική Ακτοφυλακή, αντίστοιχα, ολόκληρο το χρονικό διάστημα από την 1η Ιανουαρίου 2022 μέχρι και την 30ή Νοεμβρίου 2022, και καταβάλλεται εντός του μηνός Δεκεμβρίου 2022. Αν έχει καταβληθεί μισθός για χρονικό διάστημα μικρότερο από το οριζόμενο στο πρώτο εδάφιο, καταβάλλεται στον δικαιούχο τμήμα της έκτακτης οικονομικής ενίσχυσης ανάλογο προς αυτό που αντιστοιχεί στο χρονικό διάστημα της μισθοδοσίας του.
3. Η ως άνω ενίσχυση περικόπτεται ανάλογα στην περίπτωση που το προσωπικό της παρ. 1 ευρίσκεται σε απόσπαση στο εξωτερικό ή για λόγους πειθαρχίας εκτίει ποινή αργίας ή τελεί σε αναστολή άσκησης καθηκόντων ή τελεί σε κατάσταση διαθεσιμότητας.
4. Η παροχή της παρ. 1 δεν προσμετράται στο ανώτατο όριο αποδοχών του άρθρου 156 του ν. 4472/2017 (Α΄ 74), είναι ανεκχώρητη και ακατάσχετη, στα χέρια του δημοσίου ή τρίτων, κατά παρέκκλιση κάθε άλλης αντίθετης διάταξης, δεν δεσμεύεται και δεν συμψηφίζεται με βεβαιωμένα χρέη προς τη φορολογική διοίκηση και το δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα και δεν υπόκειται σε κάθε είδους ασφαλιστικές εισφορές και την ειδική εισφορά αλληλεγγύης του άρθρου 43Α του Κώδικα Φορολογίας Εισοδήματος (ν. 4172/2013, Α΄ 167). Κατά την καταβολή της έκτακτης οικονομικής ενίσχυσης του παρόντος άρθρου δεν διενεργείται παρακράτηση φόρου εισοδήματος, σύμφωνα με το άρθρο 60 του Κώδικα Φορολογίας Εισοδήματος.
Άρθρο 124
Παράταση συμβάσεων προσωπικού της Γενικής
Γραμματείας Πολιτικής Προστασίας - 
Τροποποίηση άρθρου 49 ν. 4807/2021
Οι συμβάσεις του προσωπικού της Γενικής Γραμματείας Πολιτικής Προστασίας του πρώτου εδαφίου του άρθρου 49 του ν. 4807/2021 (Α΄ 96), οι οποίες έχουν παραταθεί μέχρι την 31η Δεκεμβρίου 2022, παρατείνονται εκ νέου έως την 30ή Σεπτεμβρίου 2023, και το άρθρο 49 διαμορφώνεται ως εξής:
«Άρθρο 49
Παράταση συμβάσεων προσωπικού 
της Γενικής Γραμματείας Πολιτικής Προστασίας
Οι συμβάσεις προσωπικού της Γενικής Γραμματείας Πολιτικής Προστασίας, που υπηρετεί με σχέση εργασίας Ιδιωτικού Δικαίου Ορισμένου Χρόνου (Ι.Δ.Ο.Χ.), οι οποίες λήγουν μέχρι την 31η Δεκεμβρίου 2022 παρατείνονται έως την 30ή Σεπτεμβρίου 2023, για την κάλυψη της ανάγκης αντιμετώπισης του κινδύνου διασποράς του κορωνοϊού COVID-19, την αντιμετώπιση υγειονομικών και πάσης φύσεως κινδύνων, την πρόληψη δασικών πυρκαγιών και την προετοιμασία του αντιπυρικού σχεδιασμού της Χώρας, καθώς και λοιπών επιχειρησιακών αναγκών της Γενικής Γραμματείας Πολιτικής Προστασίας. Η παράταση των ανωτέρω συμβάσεων αφορά προσωπικό, οι συμβάσεις του οποίου είναι ενεργείς κατά την ημερομηνία δημοσίευσης του παρόντος, δεν μεταβάλλει τον χαρακτήρα της σχέσης εργασίας των απασχολούμενων και ο χρόνος παράτασης δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6, και 7 του π.δ. 164/2004 (Α΄ 134). Δεν εφαρμόζονται οι περιορισμοί της παρ. 2 του άρθρου 36 του ν. 4765/2021 (Α΄ 6).».
Άρθρο 125
Παράταση συμβάσεων έκτακτου προσωπικού
του Ελληνικού Ανοικτού Πανεπιστημίου 
Στο πρώτο εδάφιο της παρ. 2 του άρθρου 134 του ν. 4763/2020 (Α΄ 254), ως προς τη χρονική διάρκεια των συμβάσεων έκτακτου προσωπικού του Ελληνικού Ανοικτού Πανεπιστημίου, η αναγραφόμενη ημερομηνία «31η.12.2022» αντικαθίσταται με την ημερομηνία: «31η.12.2023» και η παρ. 2 διαμορφώνεται ως εξής: 
«2. Η χρονική διάρκεια της παράτασης ή της νέας σύμβασης δεν δύναται να υπερβαίνει την ημερομηνία έκδοσης των προσωρινών πινάκων διοριστέων της προκήρυξης του Ανώτατου Συμβουλίου Επιλογής Προσωπικού (Α.Σ.Ε.Π.) και σε καμία περίπτωση την 31η.12.2023. Αποκλείεται σε κάθε περίπτωση η αναγνώριση των συμβάσεων της παρούσας ως συμβάσεων αορίστου χρόνου, καθώς και η τυχόν αναγνώριση οποιωνδήποτε άλλων δικαιωμάτων.».
Άρθρο 126
Παράταση ατομικών συμβάσεων εργασίας 
ορισμένου χρόνου για την καθαριότητα 
των χώρων του Πανεπιστημίου Αιγαίου, 
του Διεθνούς Πανεπιστημίου της Ελλάδος
και του Γεωπονικού Πανεπιστημίου Αθηνών
Ατομικές συμβάσεις εργασίας ορισμένου χρόνου του προσωπικού που απασχολείται για την καθαριότητα των χώρων του Πανεπιστημίου Αιγαίου, του Διεθνούς Πανεπιστημίου της Ελλάδος και του Γεωπονικού Πανεπιστημίου Αθηνών δύνανται να παρατείνονται με απόφαση του αρμοδίου οργάνου του Ιδρύματος, από την ημερομηνία λήξης τους έως την ολοκλήρωση των διαγωνιστικών διαδικασιών ανάθεσης παροχής υπηρεσιών καθαριότητας και πάντως για χρονικό διάστημα που δεν μπορεί να υπερβαίνει την 31η.3.2023, απαγορευόμενης κάθε περίπτωσης μετατροπής των συμβάσεων αυτών σε συμβάσεις αορίστου χρόνου.
Άρθρο 127
Παρατηρητήριο τιμών παιδικών παιχνιδιών - 
«Το καλάθι του Αϊ Βασίλη»
1. Oι επιχειρήσεις που εξειδικεύονται στη διάθεση προς πώληση παιδικών παιχνιδιών στο καταναλωτικό κοινό, των οποίων ο συνολικός ετήσιος κύκλος εργασιών υπερβαίνει το ένα εκατομμύριο (1.000.000) ευρώ ετησίως, βάσει των οικονομικών καταστάσεων της αμέσως προηγούμενης, από την έναρξη ισχύος του παρόντος, διαχειριστικής περιόδου, αποστέλλουν στο Υπουργείο Ανάπτυξης και Επενδύσεων, ανά τακτά χρονικά διαστήματα, κατάλογο καταναλωτικών προϊόντων παιδικών παιχνιδιών («καλάθι του Αϊ Βασίλη») από την 14η Δεκεμβρίου 2022 έως την 11η Ιανουαρίου 2023.
2. Οι υπόχρεοι της παρ. 1 εντάσσουν ένα (1) τουλάχιστον προϊόν από κάθε κατηγορία προϊόντων που περιλαμβάνεται στο «καλάθι του Αϊ Βασίλη», εφόσον διαθέτουν προϊόντα αυτής της κατηγορίας, και το διαθέτουν σε προσιτή τιμή, ιδίως συγκριτικά με τα υπόλοιπα προϊόντα της ίδιας κατηγορίας, ενημερώνοντας τους καταναλωτές, που προσέρχονται στα φυσικά ή ψηφιακά καταστήματά τους, ως προς τη σύνθεση του «καλαθιού» που προτείνουν. Η ενημέρωση αυτή γίνεται με κάθε πρόσφορο μέσο, ιδίως με λίστες, φυλλάδια και, υποχρεωτικά, με ειδική σήμανση επί των προϊόντων ή του χώρου πώλησής τους.
3. Οι υπόχρεοι της παρ. 1 τοποθετούν ευκρινές ειδικό σήμα στον χώρο πώλησης (ράφι) των προϊόντων που συμμετέχουν στο «καλάθι του Αϊ Βασίλη», καθώς και ευκρινή κατάλογο των προϊόντων που συνθέτουν το «καλάθι» σε εμφανές σημείο στην είσοδο του καταστήματος, που συμπεριλαμβάνει τις τιμές στις οποίες προσφέρονται τα προϊόντα. Επιπρόσθετα, οι υπόχρεοι της παρ. 1 διασφαλίζουν ότι τα προϊόντα που συμμετέχουν στο «καλάθι» βρίσκονται στα καταστήματά τους σε επάρκεια και διατίθενται απρόσκοπτα στο καταναλωτικό κοινό. Για κάθε παράβαση της παρούσας επιβάλλεται πρόστιμο ύψους χιλίων (1.000) έως δέκα χιλιάδων (10.000) ευρώ, σύμφωνα με την απόφαση της παρ. 7.
4. Ο κατάλογος των προϊόντων που συμμετέχουν στο «καλάθι του Αϊ Βασίλη» και οι τιμές τους διαμορφώνονται ελεύθερα από τις επιχειρήσεις. Για τις τιμές των προϊόντων που συνθέτουν το «καλάθι» που προτείνεται από κάθε επιχείρηση εφαρμόζεται αναλόγως το άρθρο 58 του ν. 4818/2021 (Α΄ 124), περί αθέμιτης κερδοφορίας, όπου το περιθώριο μικτού κέρδους ανά μονάδα προϊόντος δεν επιτρέπεται να υπερβαίνει το αντίστοιχο περιθώριο μικτού κέρδους ανά μονάδα προϊόντος προ της 1ης Δεκεμβρίου 2021. Τα προϊόντα του καταλόγου μπορούν να διαφοροποιούνται κάθε φορά που αποστέλλεται από τους υπόχρεους νέος κατάλογος προς το Υπουργείο Ανάπτυξης και Επενδύσεων.
5. Κατάλογο προϊόντων που εντάσσονται στο «καλάθι του Αϊ Βασίλη» μπορούν να αποστέλλουν και επιχειρήσεις που δεν εντάσσονται στους υπόχρεους της παρ. 1. Οι ως άνω επιχειρήσεις, εφόσον αποστείλουν κατάλογο προϊόντων, καθίστανται υπόχρεοι τήρησης του παρόντος μέχρι τη λήξη της ισχύος του, και ελέγχονται από τις αρμόδιες ελεγκτικές αρχές ως προς τη συμμόρφωσή τους με το άρθρο 58 του ν. 4818/2021 περί αθέμιτης κερδοφορίας.
6. Η μη αποστολή καταλόγου προϊόντων ή η ελλιπής αποστολή καταλόγου προϊόντων από τους υπόχρεους τιμωρείται με διοικητικό πρόστιμο ύψους πέντε χιλιάδων (5.000) ευρώ για κάθε ημέρα καθυστέρησης αποστολής καταλόγου.
7. Με απόφαση του Υπουργού Ανάπτυξης και Επενδύσεων καθορίζονται οι κατηγορίες των προϊόντων που εντάσσονται στο «καλάθι του Αϊ Βασίλη», η συχνότητα αποστολής του καταλόγου προϊόντων από τους υπόχρεους, οι αρμόδιες για την επιβολή των κυρώσεων του παρόντος αρχές, η διαδικασία ελέγχων, η διαδικασία είσπραξης των προστίμων και κάθε άλλο ειδικότερο ζήτημα που αφορά στην εφαρμογή του παρόντος.
Άρθρο 128
Συγκρότηση Επιτροπών του Υπουργείου 
Ανάπτυξης και Επενδύσεων για το Εθνικό 
Σχέδιο Ανάκαμψης και Ανθεκτικότητας - 
Τροποποίηση παρ. 6 άρθρου 127 ν. 4964/2022
Η παρ. 6 του άρθρου 127 του ν. 4964/2022 (Α΄ 150) περί συγκρότησης των Επιτροπών α) Αξιολόγησης και β) Παρακολούθησης και Πιστοποίησης του Φυσικού και Οικονομικού Αντικειμένου των Δράσεων/Έργων ενισχύσεων της Γενικής Γραμματείας Βιομηχανίας του Υπουργείου Ανάπτυξης και Επενδύσεων που περιλαμβάνονται στο Εθνικό Σχέδιο Ανάκαμψης και Ανθεκτικότητας «Ελλάδα 2.0», αντικαθίσταται ως εξής:
«6. Οι ως άνω Επιτροπές αποτελούνται από υπαλλήλους και στελέχη του Υπουργείου Ανάπτυξης και Επενδύσεων. Δύνανται να στελεχώνονται και από στελέχη και υπαλλήλους των λοιπών φορέων υλοποίησης των δράσεων/έργων, καθώς και από μέλη του Εθνικού Μητρώου Πιστοποιημένων Αξιολογητών και του Εθνικού Μητρώου Πιστοποιημένων Ελεγκτών του π.δ. 33/2011 (Α΄ 83).».
Άρθρο 129
Αποδοχές αποσπασμένου προσωπικού 
της Ειδικής Υπηρεσίας Δίκαιης Αναπτυξιακής 
Μετάβασης - Τροποποίηση παρ. 3 άρθρου 11
ν. 4872/2021
Στην παρ. 3 του άρθρου 11 του ν. 4872/2021 (Α΄ 247) περί του προσωπικού της Ειδικής Υπηρεσίας Δίκαιης Αναπτυξιακής Μετάβασης, το τελευταίο εδάφιο της περ. α) αντικαθίσταται, προστίθεται τελευταίο εδάφιο στην περ. β), και η παρ. 3 διαμορφώνεται ως εξής:
«3. α) Οι θέσεις προσωπικού της Ειδικής Υπηρεσίας ΔΑΜ, με εξαίρεση τις θέσεις δικηγόρων με σχέση έμμισθης εντολής, καλύπτονται τουλάχιστον κατά το ήμισυ με αποσπάσεις προσωπικού, το οποίο απασχολείται ως μόνιμο προσωπικό ή με σχέση Ιδιωτικού Δικαίου Αορίστου Χρόνου, στους Φορείς Γενικής Κυβέρνησης του Μητρώου Φορέων της Γενικής Κυβέρνησης της Ελληνικής Στατιστικής Αρχής (ΕΛΣΤΑΤ). Κατά την πρώτη εφαρμογή του παρόντος, η απόσπαση του προσωπικού διενεργείται με απόφαση του αρμόδιου για θέματα ΔΑΜ Υπουργού κατόπιν αίτησης των ενδιαφερομένων υπαλλήλων, ύστερα από δημόσια πρόσκληση, που εκδίδει ο αρμόδιος για θέματα ΔΑΜ Υπουργός, κατόπιν σχετικής εισήγησης του Διοικητή της Ειδικής Υπηρεσίας, χωρίς να απαιτείται απόφαση ή σύμφωνη γνώμη των αρμόδιων υπηρεσιακών συμβουλίων του φορέα προέλευσης. Σε περίπτωση απόσπασης υπαλλήλου Ο.Τ.Α. α΄ ή β΄ βαθμού απαιτείται σύμφωνη γνώμη Δημάρχου ή Περιφερειάρχη αντίστοιχα. Οι ενδιαφερόμενοι/υποψήφιοι αξιολογούνται από τον Διοικητή της Ειδικής Υπηρεσίας ΔΑΜ, ο οποίος εισηγείται σχετικά στον αρμόδιο για θέματα ΔΑΜ Υπουργό. Η απόσπαση πραγματοποιείται για τρία (3) έτη με δυνατότητα ισόχρονης ανανέωσης της απόσπασης για μία (1) φορά κατόπιν αίτησης του υπαλλήλου, σύμφωνης γνώμης του Διοικητή της Ειδικής Υπηρεσίας ΔΑΜ και έκδοσης σχετικής απόφασης του αρμόδιου για θέματα ΔΑΜ Υπουργού. Ο χρόνος υπηρεσίας των αποσπασμένων λογίζεται ως χρόνος υπηρεσίας στην οργανική τους θέση για θέματα βαθμολογικής και μισθολογικής εξέλιξης και οι αποδοχές τους, πλην: α) των αποσπασμένων στη Διαχειριστική Αρχή του Προγράμματος «Δίκαιη Αναπτυξιακή Μετάβαση» και β) του προσωπικού που προέρχεται από τη Μονάδα Οργάνωσης της Διαχείρισης Αναπτυξιακών Προγραμμάτων, το οποίο αποσπάται στις λοιπές, εκτός της Διαχειριστικής Αρχής του Προγράμματος «Δίκαιη Αναπτυξιακή Μετάβαση», διευθύνσεις και τμήματα του άρθρου 4 του παρόντος, βαρύνουν τον τακτικό προϋπολογισμό του Υπουργείου Ανάπτυξης και Επενδύσεων, κατά παρέκκλιση της περ. δ) της παρ. 5 του άρθρου 33 του ν. 4914/2022 (Α΄ 61), πλην των παροχών που εγγράφονται σε ειδικό έργο συλλογικής απόφασης του Προγράμματος Δημοσίων Επενδύσεων του Υπουργείου Ανάπτυξης και Επενδύσεων.
β) Η κάλυψη των θέσεων της παρ. 1 δύναται να πραγματοποιηθεί και με προσλήψεις προσωπικού με σύμβαση εργασίας Ιδιωτικού Δικαίου Ορισμένου Χρόνου διάρκειας έως τριών (3) ετών, που δύναται να παραταθεί άπαξ για ίσο χρονικό διάστημα, καθώς και με σχέση έμμισθης εντολής. Η πρόσληψη για την πλήρωση των θέσεων με σύμβαση Ιδιωτικού Δικαίου Ορισμένου Χρόνου πραγματοποιείται, κατόπιν έγκρισης της Επιτροπής της παρ. 1 του άρθρου 2 της υπ’ αρ. 33/2006 Πράξης Υπουργικού Συμβουλίου (Α΄ 280) με την έκδοση σχετικής προκήρυξης ύστερα από έλεγχο του Ανωτάτου Συμβουλίου Επιλογής Προσωπικού (ΑΣΕΠ), από το αρμόδιο όργανο του Υπουργείου Ανάπτυξης και Επενδύσεων, μετά από εισήγηση του Διοικητή της Ειδικής Υπηρεσίας ΔΑΜ. Η συνολική διαδικασία, συμπεριλαμβανομένης και της αξιολόγησης των αιτήσεων, διενεργείται από την Ειδική Υπηρεσία, επιφυλασσομένης της αρμοδιότητας του ΑΣΕΠ για τη διενέργεια ελέγχου νομιμότητας της προκήρυξης και του κατ’ ένσταση ελέγχου των προσωρινών πινάκων κατάταξης. Η πρόσληψη με σχέση έμμισθης εντολής πραγματοποιείται σύμφωνα με τα οριζόμενα στον Κώδικα Δικηγόρων (ν. 4194/2013, Α΄ 208). Οι σχετικές πιστώσεις βαρύνουν τον τακτικό προϋπολογισμό του Υπουργείου Ανάπτυξης και Επενδύσεων.
γ) Η λήξη της σύμβασης πρόσληψης ή της απόσπασης του προσωπικού της παρ. 1 μπορεί να γίνει οποτεδήποτε με μόνη πράξη του αρμοδίου οργάνου του Υπουργείου Ανάπτυξης και Επενδύσεων, κατόπιν ειδικώς αιτιολογημένης εισήγησης του Διοικητή.
δ) Για το προσωπικό της παρούσας εφαρμόζεται αναλογικά το άρθρο 48 του ν. 4795/2021 (Α΄ 62).».
Άρθρο 130
Δαπάνες λειτουργίας Ειδικής Υπηρεσίας Δίκαιης
Αναπτυξιακής Μετάβασης - Διοικητική 
υποστήριξη από τις οργανικές μονάδες 
του Υπουργείου Ανάπτυξης και Επενδύσεων - 
Τροποποίηση άρθρου 13 ν. 4872/2021
Στο άρθρο 13 του ν. 4872/2021 (Α΄ 247), περί δαπανών λειτουργίας της Ειδικής Υπηρεσίας Δίκαιης Αναπτυξιακής Μετάβασης (ΔΑΜ), το πρώτο εδάφιο της παρ. 1 αντικαθίσταται, στην παρ. 2 εξειδικεύονται η αναφορά στον προϋπολογισμό και στη μισθοδοσία του προσωπικού της Ειδικής Υπηρεσίας με αναφορά στον τακτικό προϋπολογισμό, στο πρώτο εδάφιο της παρ. 3 προστίθεται επιφύλαξη ως προς την αρμοδιότητα της Μονάδας Οργάνωσης της Διαχείρισης Αναπτυξιακών Προγραμμάτων, η παρ. 5 τροποποιείται ως προς την υποστήριξη της Ειδικής Υπηρεσίας ΔΑΜ από το σύνολο των οργανικών μονάδων του Υπουργείου Ανάπτυξης και Επενδύσεων, και το άρθρο 13 διαμορφώνεται ως εξής:
«Άρθρο 13
Δαπάνες λειτουργίας Ειδικής Υπηρεσίας 
Δίκαιης Αναπτυξιακής Μετάβασης
1. Οι δαπάνες λειτουργίας της Ειδικής Υπηρεσίας, βαρύνουν τον τακτικό προϋπολογισμό του Υπουργείου Ανάπτυξης και Επενδύσεων, με την επιφύλαξη των περ. γ) και ε) της παρ. 5 του άρθρου 33 του ν. 4914/2022 (Α΄ 61). Οι αναγκαίες πιστώσεις εγγράφονται, κάθε έτος, σε ιδιαίτερο φορέα και με ιδιαίτερους κωδικούς στον προϋπολογισμό του Υπουργείου Ανάπτυξης και Επενδύσεων.
2. Αρμόδια για τη διαχείριση των πιστώσεων του τακτικού προϋπολογισμού, την έκδοση αποφάσεων δέσμευσης του προϋπολογισμού και την εκκαθάριση και πληρωμή δαπανών, συμπεριλαμβανομένης της μισθοδοσίας του προσωπικού της Ειδικής Υπηρεσίας που βαρύνει τον τακτικό προϋπολογισμό, είναι η Γενική Διεύθυνση Οικονομικών Υπηρεσιών του Υπουργείου Ανάπτυξης και Επενδύσεων.
3. Στην Ειδική Υπηρεσία ΔΑΜ ανήκουν η διαχείριση, συντήρηση και εποπτεία των κτιρίων, εγκαταστάσεων, επίπλων και κάθε άλλου εξοπλισμού τους, των μηχανημάτων και του αναλώσιμου ή μη υλικού που διατίθενται για τις ανάγκες των υπηρεσιών της, με την επιφύλαξη της αρμοδιότητας της Μονάδας Οργάνωσης της Διαχείρισης Αναπτυξιακών Προγραμμάτων, σύμφωνα με το άρθρο 33 του ν. 4914/2022. Η Ειδική Υπηρεσία ΔΑΜ δύναται να προβεί, διά του αρμοδίου για τα θέματα ΔΑΜ Υπουργού, στη σύναψη σύμβασης μίσθωσης ακινήτου για την κάλυψη των στεγαστικών της αναγκών, κατόπιν δημοσίευσης πρόσκλησης εκδήλωσης ενδιαφέροντος, κατά παρέκκλιση των κείμενων διατάξεων περί μίσθωσης ακινήτων για τη στέγαση δημόσιων υπηρεσιών.
4. Η Ειδική Υπηρεσία ΔΑΜ δύναται να συνάπτει συμβάσεις για την υλοποίηση έργων τεχνικής βοήθειας και παροχής συμβουλευτικών υπηρεσιών για την ωρίμανση, δημοπράτηση και παρακολούθηση έργων ΔΑΜ με διεθνείς οργανισμούς. Στο πλαίσιο αυτό, η Ειδική Υπηρεσία ΔΑΜ είναι αρμόδια για την παρακολούθηση της σχετικής σύμβασης και οι επιμέρους πράξεις για την εκτέλεση αυτής διενεργούνται από τον αρμόδιο για θέματα ΔΑΜ Υπουργό.
5. Η λειτουργία της Ειδικής Υπηρεσίας ΔΑΜ επικουρείται από τις οργανικές μονάδες του Υπουργείου Ανάπτυξης και Επενδύσεων, βάσει των αρμοδιοτήτων τους. 
6. Η ΜΟΔ ΑΕ ορίζεται ως δικαιούχος πράξεων τεχνικής βοήθειας του Προγράμματος «Δίκαιη Αναπτυξιακή Μετάβαση.».
Άρθρο 131
Εξουσιοδοτικές διατάξεις για την οργάνωση
της διοίκησης της Δίκαιης Αναπτυξιακής 
Μετάβασης - Τροποποίηση παρ. 6 και 7 
άρθρου 16 ν. 4872/2021 
Η παρ. 6 του άρθρου 16 του ν. 4872/2021 (Α΄ 247) περί εξουσιοδοτήσεων, αντικαθίσταται, το δεύτερο εδάφιο της παρ. 7 συμπληρώνεται με αναφορά στην αμοιβή που καταβάλλεται από τον τακτικό προϋπολογισμό, και το άρθρο 16 διαμορφώνεται ως εξής:
«Άρθρο 16
Εξουσιοδοτικές διατάξεις Μέρους Β΄
1. Με απόφαση του αρμόδιου για θέματα Δίκαιης Αναπτυξιακής Μετάβασης (ΔΑΜ) Υπουργού δύναται να καθορισθούν, συμπληρωθούν και εξειδικευθούν οι αρμοδιότητες των Τμημάτων της Ειδικής Υπηρεσίας ΔΑΜ του άρθρου 4, οι θέσεις ευθύνης, καθώς και η κατανομή του προσωπικού της Ειδικής Υπηρεσίας ΔΑΜ στις επιμέρους Διευθύνσεις, Τμήματα και τις άλλες οργανικές μονάδες αυτής.
2. Ο Διοικητής της Υπηρεσίας ΔΑΜ του άρθρου 9 με απόφασή του, που δημοσιεύεται στην Εφημερίδα της Κυβερνήσεως, δύναται να εξουσιοδοτεί τους προϊσταμένους των οργανικών μονάδων της Ειδικής Υπηρεσίας ΔΑΜ να υπογράφουν κατηγορίες πράξεων που σχετίζονται με αυτήν.
3. Με κοινή απόφαση του αρμοδίου για θέματα ΔΑΜ Υπουργού και του Υπουργού Οικονομικών, ύστερα από εισήγηση του Διοικητή της Ειδικής Υπηρεσίας ΔΑΜ, καθορίζονται οι αποδοχές του προσωπικού του άρθρου 11, που προσλαμβάνεται με σύμβαση Ιδιωτικού Δικαίου Ορισμένου Χρόνου και σχέση έμμισθης εντολής, η μέθοδος και το σύστημα αξιολόγησης της απόδοσης, καθώς και ο προσδιορισμός επιπλέον ανταμοιβής συγκεκριμένου ποσοστού επί του μισθολογικού κόστους του προσωπικού της Ειδικής Υπηρεσίας ΔΑΜ του άρθρου 11 συμπεριλαμβανομένου του προσωπικού της Διαχειριστικής Αρχής του άρθρου 5, σε περίπτωση επίτευξης στόχων, λαμβάνοντας υπόψη τη βαρύτητα της θέσης και τον βαθμό ευθύνης εκάστου.
4. Με απόφαση του αρμοδίου για θέματα ΔΑΜ Υπουργού, κατόπιν εισήγησης του Διοικητή της Ειδικής Υπηρεσίας ΔΑΜ, κατανέμονται οι θέσεις και το προσωπικό της παρ. 1 του άρθρου 11, στις οργανικές μονάδες της Ειδικής Υπηρεσίας ΔΑΜ, καθώς και οι θέσεις του προσωπικού των οργανικών μονάδων της Ειδικής Υπηρεσίας.
5. Με απόφαση του αρμόδιου για θέματα ΔΑΜ Υπουργού ορίζονται ο αριθμός των θέσεων του προσωπικού της παρ. 2 του άρθρου 11, που συστήνονται για τη στελέχωση της Διαχειριστικής Αρχής ΕΣΠΑ - ΔΑΜ, η κατανομή αυτών στις επιμέρους οργανικές μονάδες αυτής και τα απαιτούμενα προσόντα.
6. Η διάθεση των πιστώσεων του κρατικού προϋπολογισμού για τις δαπάνες λειτουργίας της Ειδικής Υπηρεσίας Δίκαιης Αναπτυξιακής Μετάβασης του άρθρου 13, γίνεται με απόφαση του αρμοδίου για θέματα ΔΑΜ Υπουργού και η διενέργεια των δαπανών του τακτικού προϋπολογισμού γίνεται από τον Διοικητή του άρθρου 9, ως κύριο διατάκτη. 
7. Με απόφαση του αρμόδιου για θέματα ΔΑΜ Υπουργού, καθορίζονται η διαδικασία σύστασης και συγκρότησης των Επιτροπών της παρ. 1 του άρθρου 14, τα μέλη τους, οι αρμοδιότητές τους, η θητεία τους, η διαδικασία αξιολόγησης των αιτήσεων, τα κριτήρια αξιολόγησης των αιτήσεων, η διαδικασία καθορισμού των τιμών μίσθωσης των ακινήτων της παρ. 4 του ως άνω άρθρου, η διαδικασία μίσθωσης ακινήτων, καθώς και κάθε άλλη αναγκαία λεπτομέρεια για την εφαρμογή του άρθρου 14. Με κοινή απόφαση του Υπουργού Οικονομικών και του αρμόδιου για θέματα ΔΑΜ Υπουργού, καθορίζεται το ύψος της αμοιβής των μελών των Επιτροπών της παρ. 1 του άρθρου 14, η οποία καταβάλλεται από τον τακτικό προϋπολογισμό.
8. Με απόφαση του αρμόδιου για θέματα ΔΑΜ Υπουργού, κατόπιν σχετικής αίτησης του φορέα της επένδυσης, που υποβάλλεται στην Ειδική Υπηρεσία ΔΑΜ του άρθρου 2, δύναται να χαρακτηρίζονται ως Έργα ΔΑΜ, τα έργα, οι επενδύσεις και τα αναπτυξιακά σχέδια της παρ. 2 του άρθρου 14.».
Άρθρο 132
Επιλογή και θητεία Γενικού Διευθυντή 
του νομικού προσώπου δημοσίου δικαίου 
«Ελληνικό Κτηματολόγιο» - Τροποποίηση 
παρ. 1 άρθρου 5 ν. 4512/2018 
1. Η παρ. 1 του άρθρου 5 του ν. 4512/2018 (Α΄ 5) αντικαθίσταται ως εξής: 
«1. Στον Φορέα συστήνεται θέση Γενικού Διευθυντή πλήρους και αποκλειστικής απασχόλησης. Ο Γενικός Διευθυντής επιλέγεται και διορίζεται με απόφαση του Υπουργού Ψηφιακής Διακυβέρνησης, εφαρμοζομένων αναλογικώς των άρθρων 20 έως 23 του ν. 4735/2020 (Α΄ 197).»
2. Η παρ. 2 του άρθρου 5 του ν. 4512/2018, περί διαδικασίας επιλογής του Γενικού Διευθυντή, καταργείται.
Άρθρο 133
Σύσταση Διεύθυνσης Νομικού Έργου 
Λειτουργούντος Κτηματολογίου στο νομικό πρόσωπο δημοσίου δικαίου «Ελληνικό 
Κτηματολόγιο» - Τροποποίηση άρθρων 13, 
14 και 17 και προσθήκη άρθρου 14Α 
στον ν. 4512/2018
1. Στο άρθρο 13 του ν. 4512/2018 (Α΄ 5) προστίθεται περ. 11 και το άρθρο 13 διαμορφώνεται ως εξής:
«Άρθρο 13
Κεντρική Υπηρεσία του Φορέα
Η Κεντρική Υπηρεσία (Κ.Υ.) του Φορέα διαρθρώνεται σε οργανικές μονάδες επιπέδου Διεύθυνσης, ως εξής:
1. Διεύθυνση Προγραμματισμού,
2. Διεύθυνση Κτηματολογίου,
3. Διεύθυνση Έργων,
4. Διεύθυνση Δασικών Χαρτών και Χαρτογράφησης Φυσικού Περιβάλλοντος,
5. Διεύθυνση Γεωχωρικών Πληροφοριών,
6. Διεύθυνση Προϊόντων και Υπηρεσιών,
7. Διεύθυνση Οικονομικών Υπηρεσιών,
8. Διεύθυνση Διοικητικών Υπηρεσιών και Ανθρωπίνου Δυναμικού,
9. Διεύθυνση Πληροφορικής,
10. Νομική Διεύθυνση,
11. Διεύθυνση Νομικού Έργου Λειτουργούντος Κτηματολογίου».
2. Στην παρ. 10 του άρθρου 14 του ν. 4512/2018 επέρχονται οι εξής αλλαγές: α) καταργείται η περ. ii) της παρ. 10, β) στο πρώτο εδάφιο της υποπαρ. 10.1 αφαιρείται η αρμοδιότητα της νομικής υποστήριξης της λειτουργίας του Εθνικού Κτηματολογίου και, ειδικότερα, της λειτουργίας των κτηματολογικών γραφείων και των υποκαταστημάτων τους, γ) στο δεύτερο εδάφιο της υποπαρ. 10.1, μετά από τις λέξεις «συμφερόντων του Φορέα» προστίθενται οι λέξεις «για τα ως άνω ζητήματα» και πριν από τη λέξη «λειτουργία» προστίθεται η λέξη «εσωτερική», δ) καταργείται η υποπαρ. 10.2.2 και η παρ. 10 διαμορφώνεται ως εξής:
«10. Η Νομική Διεύθυνση συγκροτείται από τα Τμήματα: i) Νομικής Υποστήριξης Εσωτερικής Λειτουργίας, ii) (καταργείται) και iii) Νομικής Υποστήριξης Έργων.
10.1. Η Νομική Διεύθυνση είναι αρμόδια ιδίως για την υποστήριξη του Διοικητικού Συμβουλίου και της εσωτερικής λειτουργίας του Φορέα, για ζητήματα που αφορούν τις σχέσεις του Φορέα με τρίτους, για τη νομική υποστήριξη των έργων που υλοποιεί ο Φορέας, καθώς και για κάθε άλλη δραστηριότητα που προσιδιάζει στις αρμοδιότητές της. Στην αρμοδιότητα της Νομικής Διεύθυνσης ανήκουν επίσης η δικαστική εκπροσώπηση και η νομική υποστήριξη των δικαιωμάτων και συμφερόντων του Φορέα για τα ως άνω ζητήματα, καθώς και η επεξεργασία και υποβολή προτάσεων τροποποίησης της νομοθεσίας που διέπει την εν γένει εσωτερική λειτουργία του Φορέα, η προετοιμασία σχεδίων κανονιστικών πράξεων που εκδίδονται κατ’ εξουσιοδότηση της ίδιας νομοθεσίας και η σύνταξη ερμηνευτικών οδηγιών και εγκυκλίων για την εφαρμογή τους.
 Στους υπηρετούντες στη Διεύθυνση δικηγόρους με έμμισθη εντολή ανατίθενται αρμοδιότητες, ανάλογα με τις εκάστοτε ανάγκες του Φορέα, με απόφαση του Δ.Σ., ύστερα από εισήγηση του προϊσταμένου της Διεύθυνσης.
10.2. Οι αρμοδιότητες των Τμημάτων της Νομικής Διεύθυνσης ορίζονται ως ακολούθως:
10.2.1. Το Τμήμα Νομικής Υποστήριξης Εσωτερικής Λειτουργίας είναι αρμόδιο, ιδίως, για την παροχή νομικής συνδρομής και υποστήριξης του Διοικητικού Συμβουλίου και των υπηρεσιών του Φορέα για όλα τα θέματα εσωτερικής λειτουργίας, διενέργειας διαγωνισμών, σύναψης και παρακολούθησης των συμβάσεων του Φορέα, συμπεριλαμβανομένης της παρακολούθησης των συμβάσεων κτηματογράφησης, και για την εν γένει νομική υποστήριξή του σε ζητήματα, ιδίως, εργατικής, ασφαλιστικής και φορολογικής νομοθεσίας και έργων δασικών χαρτών της χώρας, καθώς και σε ζητήματα που άπτονται των σχέσεων του Φορέα με τρίτους.
10.2.2. (Καταργείται)
10.2.3. Το Τμήμα Νομικής Υποστήριξης Έργων είναι αρμόδιο, ιδίως, για την εν γένει νομική υποστήριξη του Φορέα σε ζητήματα έργων κτηματογράφησης, ερμηνείας και εφαρμογής της νομοθεσίας για τη δημιουργία του Εθνικού Κτηματολογίου κατά το στάδιο της κτηματογράφησης.».
3. Στο άρθρο 14 του ν. 4512/2018, περί διάρθρωσης και αρμοδιοτήτων των Διευθύνσεων της Κ.Υ. του Φορέα, προστίθεται παρ. 11 ως εξής:
«11. Η Διεύθυνση Νομικού Έργου Λειτουργούντος Κτηματολογίου συγκροτείται από τα ακόλουθα τμήματα: i) Τμήμα Ελέγχου και Καταχώρισης Πράξεων και ii) Τμήμα Νομικής Υποστήριξης Κτηματολογικών Γραφείων και Υποκαταστημάτων.
Η Διεύθυνση Νομικού Έργου Λειτουργούντος Κτηματολογίου είναι αρμόδια, ιδίως, για τη νομική υποστήριξη της λειτουργίας του Εθνικού Κτηματολογίου, των Κτηματολογικών Γραφείων και των υποκαταστημάτων τους, καθώς και για κάθε άλλη δραστηριότητα που προσιδιάζει στην ανωτέρω αρμοδιότητα, συμπεριλαμβανομένης της δικαστικής εκπροσώπησης και της νομικής υποστήριξης των δικαιωμάτων και συμφερόντων του Φορέα, της επεξεργασίας και υποβολής προτάσεων τροποποίησης της νομοθεσίας που διέπει τη λειτουργία του Κτηματολογίου, της προετοιμασίας σχεδίων κανονιστικών πράξεων που εκδίδονται κατ’ εξουσιοδότηση της ίδιας νομοθεσίας και της σύνταξης ερμηνευτικών οδηγιών και εγκυκλίων για την εφαρμογή τους, καθώς και για την εφαρμογή της λειτουργίας του συστήματος μεταγραφών και υποθηκών.
Οι αρμοδιότητες των Τμημάτων της Διεύθυνσης Νομικού Έργου Λειτουργούντος Κτηματολογίου ορίζονται ως ακολούθως:
11.1. Το Τμήμα Ελέγχου και Καταχώρισης Πράξεων έχει για το σύνολο της επικράτειας την αποφασιστική αρμοδιότητα του ελέγχου των εγγραπτέων πράξεων της περ. α΄ της παρ. 3 του άρθρου 15, σύμφωνα με την παρ. 5 του άρθρου 14Α.
11.2. Το Τμήμα Νομικής Υποστήριξης Κτηματολογικών Γραφείων και Υποκαταστημάτων είναι αρμόδιο, ιδίως, για την εν γένει νομική υποστήριξη του Φορέα, των Κτηματολογικών Γραφείων και των υποκαταστημάτων τους, σε ζητήματα ερμηνείας και εφαρμογής της νομοθεσίας για τη λειτουργία του Εθνικού Κτηματολογίου και του συστήματος μεταγραφών και υποθηκών. 
11.3. Στους υπηρετούντες στη Διεύθυνση δικηγόρους με έμμισθη εντολή ανατίθενται αρμοδιότητες, ανάλογα με τις εκάστοτε ανάγκες του Φορέα, με απόφαση του Δ.Σ., ύστερα από εισήγηση του προϊσταμένου της Διεύθυνσης.».
 4. Μετά από το άρθρο 14 του ν. 4512/2018 προστίθεται άρθρο 14Α ως εξής:
«Άρθρο 14Α 
Ειδικές ρυθμίσεις για τη Διεύθυνση Νομικού 
Έργου Λειτουργούντος Κτηματολογίου
1. Οι αποφάσεις που εκδίδονται από το Τμήμα Ελέγχου και Καταχώρισης Πράξεων της Διεύθυνσης Νομικού Έργου Λειτουργούντος Κτηματολογίου προσβάλλονται ενώπιον του κατά τόπον αρμόδιου κτηματολογικού δικαστή της περιφέρειας του Κτηματολογικού Γραφείου ή του υποκαταστήματος, σύμφωνα με τον ν. 2664/1998 (Α΄ 275) που αφορά η προς έλεγχο και καταχώριση εγγραπτέα πράξη. 
2. Με απόφασή του, ο Προϊστάμενος της Διεύθυνσης, αναθέτει το νομικό έργο στο προσωπικό της παρ. 1Α του άρθρου 17 και κατανέμει το προσωπικό ανά κτηματολογικό γραφείο ή υποκατάστημα κατά περίπτωση, ιδίως για τη διεκπεραίωση εκκρεμοτήτων.
3. Για την άσκηση των καθηκόντων τους, οι υπάλληλοι της Διεύθυνσης της παρ. 1Α του άρθρου 17, μπορούν να μεταβαίνουν και επιτόπια στα Κτηματολογικά Γραφεία ή υποκαταστήματα, καθώς και σε υποθηκοφυλακεία, έμμισθα και άμισθα, που λειτουργούν μεταβατικά ως Κτηματολογικά Γραφεία, όταν συντρέχει ανάγκη για την εκκαθάριση των εκκρεμοτήτων νομικού ελέγχου και για την παροχή νομικής συνδρομής, προς υποβοήθηση του υπηρετούντος υποθηκοφύλακα, ή του αναπληρωτή του, μετά την παραλαβή της έγγραφης ειδοποίησης της παρ. 1 του άρθρου 38 για την κατάργηση του ίδιου υποθηκοφυλακείου.
4. Με απόφαση του Γενικού Διευθυντή του Ν.Π.Δ.Δ. «Ελληνικό Κτηματολόγιο» ορίζεται ο Προϊστάμενος της Διεύθυνσης, ο οποίος πρέπει να έχει ήδη υπηρετήσει ως Προϊστάμενος επιπέδου Τμήματος της Νομικής Διεύθυνσης του Ν.Π.Δ.Δ. «Ελληνικό Κτηματολόγιο» για τουλάχιστον τρία (3) έτη. 
5. Με απόφαση του Γενικού Διευθυντή του Ν.Π.Δ.Δ. «Ελληνικό Κτηματολόγιο» δύνανται να ανατίθενται ο νομικός έλεγχος και η καταχώριση πράξεων στη διεύθυνση, κατά παρέκκλιση της κατά τόπον αρμοδιότητας των Κτηματολογικών Γραφείων, ύστερα από σύμφωνη γνώμη του προϊσταμένου του κατά τόπον αρμόδιου κτηματολογικού γραφείου ή, όπου δεν έχει αυτό συσταθεί, του προϊσταμένου του αντίστοιχου υποκαταστήματος. 
6. Οι δικηγόροι με έμμισθη εντολή και το προσωπικό που υπηρετεί στο Τμήμα Νομικής Υποστήριξης Κτηματολογίου της Νομικής Διεύθυνσης του Φορέα της υποπαρ. 10.2.2 του άρθρου 10, όπως ισχύει έως τη δημοσίευση του παρόντος, μεταφέρονται στη Διεύθυνση Νομικού Έργου Λειτουργούντος Κτηματολογίου και εντάσσονται στο Τμήμα Νομικής Υποστήριξης Κτηματολογικών Γραφείων και Υποκαταστημάτων.» 
5. Στο άρθρο 17 του ν. 4512/2018, περί σύστασης οργανικών θέσεων προσωπικού στην Κεντρική και στις Περιφερειακές Υπηρεσίες του Φορέα προστίθεται παρ. 1Α ως εξής:
«1Α. i. Στην Κεντρική Υπηρεσία συστήνονται είκοσι πέντε οργανικές (25) θέσεις υπαλλήλων δημοσίου δικαίου, κλάδου ΠΕ Νομικών, με θητεία πέντε (5) ετών. Οι υπηρετούντες στις θέσεις αυτές υπάγονται στη Διεύθυνση Νομικού Έργου Λειτουργούντος Κτηματολογίου της παρ. 11 του άρθρου 13. Η κατοχή της ανωτέρω θέσης συνεπάγεται την αναστολή της άσκησης του οικείου ελεύθερου επαγγέλματος ή λειτουργήματος. Οι θέσεις καλύπτονται σύμφωνα με τα άρθρα 31 έως 35 του ν. 4765/2022 (Α΄ 6) και το άρθρο 51 του ν. 4622/2019 (Α΄ 133).
ii. Για την πρώτη εφαρμογή της παρούσας, οι θέσεις της περ. i καλύπτονται με διορισμό με επιλαχόντες υποψηφίους της υπό στοιχεία 12250 ΕΞ 2022/31.3.2022 προκήρυξης πλήρωσης θέσεων κτηματολογικών γραφείων και υποκαταστημάτων του Ν.Π.Δ.Δ. «Ελληνικό Κτηματολόγιο», μετά τη σύνταξη ενιαίου πίνακα, κατά φθίνουσα σειρά συνολικής βαθμολογίας, οι οποίοι αποδέχονται τον διορισμό τους με σχέση εργασίας δημοσίου δικαίου για θητεία πέντε (5) ετών. Για την πρόσληψη των ανωτέρω εκδίδεται διαπιστωτική πράξη του Διοικητικού Συμβουλίου του Ν.Π.Δ.Δ., ύστερα από έγκριση της επιτροπής της ΠΥΣ 33/2006 (Α΄ 280).».
Άρθρο 134
Παράταση διάρκειας ισχύος θέσεων υπαλλήλων
του Υπουργείου Μετανάστευσης και Ασύλου
Η διάρκεια ισχύος των θέσεων των υπαλλήλων των παρ. 4 και 7 του άρθρου 106 του ν. 4670/2020 (Α΄ 43) στην Τεχνική Υπηρεσία, της παρ. 6 του άρθρου 53 στη Διεύθυνση Νομικής Υποστήριξης Ασύλου και Υποδοχής και του άρθρου 55 του ν. 4686/2020 (Α΄ 96) στη Διεύθυνση Ευρωπαϊκής και Διεθνούς Συνεργασίας, όπως έχει μετονομαστεί δυνάμει του άρθρου 7 του π.δ. 106/2020 (Α΄ 255), του Υπουργείου Μετανάστευσης και Ασύλου παρατείνεται έως την 31η.12.2023.
Άρθρο 135
Συμβάσεις εργασίας ορισμένου χρόνου 
Υπουργείου Μετανάστευσης και Ασύλου
Η ισχύς των συμβάσεων εργασίας ιδιωτικού δικαίου ορισμένου χρόνου (Ι.Δ.Ο.Χ.), που συνήφθησαν δυνάμει της παρ. 6 του άρθρου τριακοστού όγδοου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του ν. 4683/2020 (Α΄ 83), παρατείνεται από τη λήξη της έως την ανάληψη υπηρεσίας των διοριστέων της υπό στοιχεία 2Κ/2022 προκήρυξης του Ανώτατου Συμβουλίου Επιλογής Προσωπικού (Α.Σ.Ε.Π.) για την πλήρωση με σειρά προτεραιότητας τετρακοσίων εβδομήντα τριών (473) θέσεων μονίμου προσωπικού Πανεπιστημιακής, Τεχνολογικής, Δευτεροβάθμιας και Υποχρεωτικής Εκπαίδευσης στο Υπουργείο Μετανάστευσης και Ασύλου και σε κάθε περίπτωση όχι πέραν της 31ης.12.2023. Η ανανέωση δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών, κατά την έννοια των άρθρων 5, 6 και 7 του π.δ. 164/2004 (Α΄ 134). Κενές θέσεις, που δεν καλύπτονται μέχρι την έναρξη ισχύος του παρόντος αποκλειστικά από τις ως άνω συμβάσεις εργασίας, αναπληρώνονται από τους επιτυχόντες κατά σειρά κατάταξης του αντίστοιχου κωδικού θέσης, σύμφωνα με τους οριστικούς πίνακες κατάταξης.
Άρθρο 136
Παράταση ισχύος πράξεων παραχώρησης 
ακινήτων Δημοσίου, Ο.Τ.Α. και Ν.Π.Δ.Δ.
Η διάρκεια ισχύος της παρ. 3 του άρθρου 153 του ν. 4887/2022 (Α΄ 16) περί των πράξεων παραχώρησης ακινήτων του Δημοσίου, των Οργανισμών Τοπικής Αυτοδιοίκησης (Ο.Τ.Α.) α΄ και β΄ βαθμού και άλλων νομικών προσώπων δημοσίου δικαίου, στα οποία έχουν εγκατασταθεί και λειτουργούν δομές της παρ. 4 του άρθρου 8 και του άρθρου 10 του ν. 4375/2016 (Α΄ 51), παρατείνεται έως την 31η.12.2023.
Άρθρο 137
Παράταση διάρκειας ισχύος υπερωριακής
απασχόλησης προσωπικού του Υπουργείου
Μετανάστευσης και Ασύλου
Η διάρκεια ισχύος της υποπερ. δ΄ της περ. 2 της παρ. Γ΄ του άρθρου 20 του ν. 4354/2015 (Α΄ 176), για την υπερωριακή απασχόληση του προσωπικού που υπηρετεί στο Υπουργείο Μετανάστευσης και Ασύλου, παρατείνεται έως την 30ή.6.2023.
Άρθρο 138
Ζητήματα θητείας υπηρετούντων Διοικητών
των δομών της παρ. 4 του άρθρου 8 
του ν. 4375/2016 - Τροποποίηση παρ. 2 και 5 
άρθρου 11 ν. 4375/2016
1. Στην παρ. 2 του άρθρου 11 του ν. 4375/2016 (Α΄ 51) μετά το τρίτο εδάφιο προστίθενται νέα εδάφια, τέταρτο και πέμπτο, και η παρ. 2 διαμορφώνεται ως εξής:
«2. Σε κάθε Κέντρο Υποδοχής και Ταυτοποίησης συνιστάται θέση Διοικητή. Ο Διοικητής πρέπει να είναι απόφοιτος σχολής τριτοβάθμιας εκπαίδευσης με ικανότητα και εμπειρία συναφή με τα καθήκοντα της θέσης και να γνωρίζει σε καλό επίπεδο μία (1) τουλάχιστον ξένη επίσημη γλώσσα κράτους μέλους της Ευρωπαϊκής Ένωσης. Διορίζεται με απόφαση του Γενικού Γραμματέα Υποδοχής Αιτούντων Άσυλο του Υπουργείου Μετανάστευσης και Ασύλου, κατόπιν εισήγησης του Διοικητή της Υπηρεσίας Υποδοχής και Ταυτοποίησης, για θητεία ενός (1) έτους που μπορεί να παραταθεί για δύο (2) ακόμη έτη και να παραταθεί εκ νέου ή να ανανεωθεί ανάλογα με τις υπηρεσιακές ανάγκες, κατόπιν ανοικτής πρόσκλησης εκδήλωσης ενδιαφέροντος του Γενικού Γραμματέα Υποδοχής Αιτούντων Άσυλο. H διαδικασία επιλογής εκκινεί εντός προθεσμίας είκοσι (20) ημερών από τη λήξη της θητείας. Εφόσον η διαδικασία επιλογής δεν έχει ολοκληρωθεί κατά τη λήξη της θητείας του Διοικητή και μέχρι την ανάληψη υπηρεσίας από τον νέο, παρατείνεται αυτοδίκαια η θητεία του υπηρετούντος Διοικητή. Ο Διοικητής προΐσταται του Κέντρου Υποδοχής και Ταυτοποίησης και ελέγχεται από τον Διοικητή της Υπηρεσίας Υποδοχής και Ταυτοποίησης. Ο Γενικός Γραμματέας Υποδοχής Αιτούντων Άσυλο δύναται να τον παύει πριν τη λήξη της θητείας του είτε κατόπιν παραίτησής του είτε λόγω αδυναμίας εκτέλεσης των καθηκόντων του ή για άλλο σοβαρό λόγο, που ανάγεται στην άσκηση των καθηκόντων του. Με όμοια απόφαση του Γενικού Γραμματέα Υποδοχής Αιτούντων Άσυλο και ανάλογα με τις υπηρεσιακές ανάγκες, δύναται να ορίζεται από το υπηρετούν προσωπικό, σε κάθε Κέντρο Υποδοχής και Ταυτοποίησης, Υποδιοικητής και να του ανατίθενται συγκεκριμένες αρμοδιότητες και καθήκοντα. Ο χρόνος της θητείας του θεωρείται ως χρόνος άσκησης καθηκόντων Προϊσταμένου Διεύθυνσης. Αν ο Διοικητής Κέντρου Υποδοχής και Ταυτοποίησης, στο οποίο δεν έχει οριστεί Υποδιοικητής κατά τα ανωτέρω, αδυνατεί προσωρινά να ασκήσει τα καθήκοντα του, ο Διοικητής της Υπηρεσίας Υποδοχής και Ταυτοποίησης, με απόφασή του, ορίζει αναπληρωτή Διοικητή από το υπηρετούν προσωπικό. Οι αποδοχές του Διοικητή καθορίζονται με κοινή απόφαση των Υπουργών Οικονομικών και Μετανάστευσης και Ασύλου. Η κατάταξη σε μισθολογικό κλιμάκιο ισχύει πλην των περιπτώσεων, που ο Διοικητής είναι εν ενεργεία δημόσιος υπάλληλος ή συνταξιούχος του Δημοσίου και κατέχει ήδη υψηλότερο μισθολογικό κλιμάκιο, οπότε το διατηρεί. Στον Διοικητή καταβάλλεται το επίδομα ευθύνης της υποπ. αδ΄ της παρ. 1 του άρθρου 16 του ν. 4354/2015 (Α΄ 176), όπως ισχύει, σε περίπτωση δε, που ο Διοικητής είναι δημόσιος υπάλληλος, ο χρόνος της θητείας του θεωρείται ως χρόνος άσκησης καθηκόντων Προϊσταμένου Γενικής Διεύθυνσης. Με κοινή απόφαση των Υπουργών Οικονομικών και Μετανάστευσης και Ασύλου δύναται να καθορίζεται, επίσης, η τυχόν αποζημίωση του Αναπληρωτή Διοικητή και Υποδιοικητή για όσο χρόνο ασκούν τις ανωτέρω αρμοδιότητες και καθήκοντα.».
2. Στην παρ. 5 του άρθρου 11 του ν. 4375/2016, μετά το τέταρτο εδάφιο προστίθενται νέα εδάφια, πέμπτο και έκτο, και η παρ. 5 διαμορφώνεται ως εξής:
«5. Οι Δομές Προσωρινής Υποδοχής και Προσωρινής Φιλοξενίας της παρ. 4 του άρθρου 8 του παρόντος νόμου λειτουργούν σε επίπεδο Τμήματος. Σε κάθε Δομή συστήνεται θέση Διοικητή. Ο Διοικητής πρέπει να είναι απόφοιτος σχολής τριτοβάθμιας εκπαίδευσης με ικανότητα και εμπειρία συναφή με τα καθήκοντα της θέσης και να γνωρίζει σε καλό επίπεδο μία (1) τουλάχιστον ξένη, επίσημη γλώσσα κράτους μέλους της Ευρωπαϊκής Ένωσης. Η επιλογή του Διοικητή γίνεται, κατόπιν ανοικτής πρόσκλησης εκδήλωσης ενδιαφέροντος του Γενικού Γραμματέα Υποδοχής Αιτούντων Άσυλο του Υπουργείου Μετανάστευσης και Ασύλου, από Τριμελή Επιτροπή Αξιολόγησης, που συστήνεται με απόφαση του Υπουργού Μετανάστευσης και Ασύλου και αποτελείται από τον Γενικό Γραμματέα Υποδοχής Αιτούντων Άσυλο, ως Πρόεδρο, τον Γενικό Γραμματέα Μεταναστευτικής Πολιτικής και τον Διοικητή της Υπηρεσίας Υποδοχής και Ταυτοποίησης ως μέλη και διορίζεται με απόφαση του Γενικού Γραμματέα Υποδοχής Αιτούντων Άσυλο του Υπουργείου Μετανάστευσης και Ασύλου για θητεία ενός (1) έτους, που μπορεί να παρατείνεται με όμοια απόφαση έως δύο (2) ακόμη έτη. H διαδικασία επιλογής εκκινεί εντός προθεσμίας είκοσι (20) ημερών από τη λήξη της θητείας. Εφόσον η διαδικασία επιλογής δεν έχει ολοκληρωθεί κατά τη λήξη της θητείας του Διοικητή και μέχρι την ανάληψη υπηρεσίας από τον νέο, παρατείνεται αυτοδίκαια η θητεία του υπηρετούντος Διοικητή. Ο Διοικητής της εκάστοτε Δομής ελέγχεται από τον Γενικό Γραμματέα Υποδοχής Αιτούντων Άσυλο του Υπουργείου Μετανάστευσης και Ασύλου, ο οποίος δύναται να παύει τον Διοικητή της Δομής πριν τη λήξη της θητείας του, λόγω αδυναμίας εκτέλεσης των καθηκόντων του ή για άλλον σοβαρό λόγο που ανάγεται στην άσκηση των καθηκόντων του. Αν ο Διοικητής της Δομής αδυνατεί προσωρινά να ασκήσει τα καθήκοντά του, ο Γενικός Γραμματέας Υποδοχής Αιτούντων Άσυλο του Υπουργείου Μετανάστευσης και Ασύλου, με απόφασή του, ορίζει Αναπληρωτή Διοικητή από το υπηρετούν προσωπικό. Με όμοια απόφαση του Γενικού Γραμματέα Υποδοχής Αιτούντων Άσυλο, δύναται να ορίζεται από το υπηρετούν προσωπικό σε κάθε Δομή, Υποδιοικητής και να του ανατίθενται συγκεκριμένες αρμοδιότητες και καθήκοντα. Ο χρόνος της θητείας του θεωρείται ως χρόνος άσκησης καθηκόντων Προϊσταμένου Διεύθυνσης. Οι αποδοχές του Διοικητή των Δομών Προσωρινής Υποδοχής και Προσωρινής Φιλοξενίας της παρ. 4 του άρθρου 8 του παρόντος καθορίζονται με κοινή απόφαση των Υπουργών Οικονομικών και Μετανάστευσης και Ασύλου και σε κάθε περίπτωση δεν δύνανται να υπερβαίνουν τις συνολικές αποδοχές Προϊσταμένου Γενικής Διεύθυνσης Υπουργείου. Με όμοια κοινή απόφαση δύναται να καθορίζεται η τυχόν αποζημίωση του Αναπληρωτή Διοικητή και του Υποδιοικητή για όσο χρόνο ασκούν τις ανωτέρω αρμοδιότητες και καθήκοντα.».
Άρθρο 139
Παράταση ισχύος των εισαγγελικών 
διατάξεων περί άσκησης πράξεων 
επιτροπείας ασυνόδευτων ανηλίκων 
Η ισχύς των παρ. 2 και 3 του άρθρου 41 του ν. 4960/2022 (Α΄ 145), περί της διατήρησης σε ισχύ εισαγγελικών διατάξεων εξουσιοδότησης φυσικών προσώπων για την άσκηση πράξεων επιτροπείας, και της λειτουργίας του Εισαγγελέα ως προσωρινού επιτρόπου των ασυνόδευτων ανηλίκων που αφικνούνται στη χώρα, παρατείνεται, από τη λήξη της, έως την έκδοση της απόφασης της παρ. 10 του άρθρου 66 ΙΘ του ν. 4939/2022 (Α΄ 111), περί καθορισμού του κανονισμού οργάνωσης και λειτουργίας του Συμβουλίου Επιτροπείας Ασυνόδευτων Ανηλίκων, και πάντως όχι πέραν της 30ής.4.2023.
Άρθρο 140
Οικονομική συνδρομή και συνεισφορά 
του Υπουργείου Μετανάστευσης και Ασύλου
1. Με κοινή απόφαση των Υπουργών Μετανάστευσης και Ασύλου και Οικονομικών, κατόπιν εισήγησης της Διεύθυνσης Ευρωπαϊκής και Διεθνούς Συνεργασίας του Υπουργείου Μετανάστευσης και Ασύλου, δύναται να αναλαμβάνεται και να παύεται δέσμευση καταβολής κάθε είδους τακτικής ή έκτακτης οικονομικής συνδρομής ή συνεισφοράς για τη συμμετοχή της χώρας σε διεθνείς ενώσεις, επιτροπές και ινστιτούτα για θέματα που αφορούν στη μετανάστευση και στο άσυλο, καθώς και να καθορίζονται οι αναγκαίες λεπτομέρειες για την κάλυψη των δαπανών αυτών. 
2. Η δαπάνη για την άπαξ καταβολή χορηγίας της Ελλάδας στο Παγκόσμιο Φόρουμ για τη Μετανάστευση και την Ανάπτυξη (Global Forum on Migration and Development - GFMD) του Οργανισμού Ηνωμένων Εθνών καλύπτεται από τον τακτικό προϋπολογισμό του Υπουργείου Μετανάστευσης και Ασύλου. 
Άρθρο 141
Επίταξη ακινήτων - Τροποποίηση 
του άρθρου πρώτου της από 10.2.2020 
Πράξης Νομοθετικού Περιεχομένου
Στο άρθρο πρώτο της από 10.2.2020 Πράξης Νομοθετικού Περιεχομένου (Α΄ 28), η οποία κυρώθηκε με το άρθρο 1 του ν. 4681/2020 (Α΄ 74), επέρχονται οι εξής αλλαγές: α) στην παρ. 1 οι λέξεις «σε νήσους υποδοχής μεταναστών και προσφύγων των Περιφερειών Βορείου και Νοτίου Αιγαίου» αντικαθίστανται από τις λέξεις «στην ελληνική επικράτεια», β) στην παρ. 2 τροποποιείται το χρονικό διάστημα της επίταξης και διαγράφονται οι λέξεις «βρίσκονται στις ανωτέρω νήσους», γ) καταργείται η παρ. 3, δ) αντικαθίσταται η παρ. 4 και το άρθρο πρώτο διαμορφώνεται ως εξής:
«Άρθρο πρώτο
Επίταξη ακινήτων για την αποφυγή 
διακινδύνευσης της δημόσιας τάξης ή υγείας
1. Ως έκτακτη ανάγκη σε περίοδο ειρήνης που επιβάλλει την επίταξη ακινήτων πραγμάτων, υπό την έννοια της παρ. 3 του άρθρου 18 του Συντάγματος, ορίζεται για την εφαρμογή του παρόντος, κάθε άμεση κοινωνική ανάγκη για την αντιμετώπιση της διακινδύνευσης της δημόσιας τάξης ή υγείας που προκαλείται από τη μεταναστευτική - προσφυγική κρίση στην ελληνική επικράτεια.
2. Με απόφαση του Υπουργού Μετανάστευσης και Ασύλου που δημοσιεύεται στην Εφημερίδα της Κυβερνήσεως, επιτάσσονται, για χρονικό διάστημα μέχρι έξι (6) μηνών, ακίνητα, τα οποία ανήκουν σε ιδιώτες, φυσικά ή νομικά πρόσωπα, καθώς και σε Οργανισμούς Τοπικής Αυτοδιοίκησης πρώτου ή δεύτερου βαθμού ή άλλα νομικά πρόσωπα δημοσίου δικαίου. Με την απόφαση του προηγούμενου εδαφίου προσδιορίζονται συγκεκριμένα τα προς επίταξη ακίνητα και η χρήση τους, καθώς και η χρονική διάρκεια της επίταξης.
3. [Καταργείται.]
4. Με κοινή απόφαση των Υπουργών Οικονομικών και Μετανάστευσης και Ασύλου που εκδίδεται μετά τη δημοσίευση της απόφασης της παρ. 2, καθορίζονται κατά περίπτωση: α) η εύλογη αποζημίωση των δικαιούχων ιδιωτών, Οργανισμών Τοπικής Αυτοδιοίκησης ή άλλων νομικών προσώπων δημοσίου δικαίου για την επίταξη, β) οι δαπάνες χρήσης των ακινήτων, καθώς και γ) κάθε άλλη σχετική δαπάνη, η οποία βαρύνει τον προϋπολογισμό του Υπουργείου Μετανάστευσης και Ασύλου. Η αποζημίωση οφείλεται για το χρονικό διάστημα της επίταξης και καταβάλλεται εφάπαξ μετά τη λήξη της επίταξης. Κατά της κοινής απόφασης της παρούσας χωρεί προσφυγή ουσίας ενώπιον των τακτικών διοικητικών δικαστηρίων.».
ΚΕΦΑΛΑΙΟ Ζ΄
ΜΕΤΑΒΑΤΙΚΕΣ, ΤΕΛΙΚΕΣ
ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ 
Άρθρο 142
Μεταβατική διάταξη 
Κατά την πρώτη εφαρμογή του άρθρου 69, η προβλεπόμενη υπουργική απόφαση εκδίδεται το αργότερο μέχρι την έναρξη προθεσμίας υποβολής αιτήσεων υποψηφιότητας του δεύτερου κύκλου κινητικότητας του τρέχοντος έτους.
Άρθρο 143
Τελική διάταξη 
Το Υπουργείο Εσωτερικών κατά τον σχεδιασμό νέων Δελτίων Ταυτοτήτων παρέχει σύμφωνη γνώμη αναφορικά με εκείνα τα στοιχεία που αναγράφονται στα Δελτία Ταυτότητας και αφορούν σε στοιχεία του Μητρώου Πολιτών αρμοδιότητάς του.
Άρθρο 144
Καταργούμενες διατάξεις 
Καταργούνται:
α) Η περ. ε) της παρ. 2 του άρθρου 13 του π.δ. 322/1994 (Α΄ 169), περί χρηματοδότησης του Ερευνητικού Πανεπιστημιακού Ινστιτούτου Φυσικής του Στερεού Φλοιού της Γης από το Υπουργείο Εσωτερικών με ποσοστό συμμετοχής δεκαεπτά τοις εκατό (17%) ετησίως.
β) Τα άρθρα 1, 2, 3 και 4 του ν. 1988/1991 (Α΄ 189), περί τέλους ταυτοτήτων. 
γ) Τα άρθρα 1 και 4 και η παρ. 4 του άρθρου 25 του ν. 1599/1986 (Α΄ 75), περί δελτίων ταυτότητας, 
δ) οι υποπερ. α΄, β΄ και γ΄ της περ. 7 της παρ. ΙΙ του άρθρου 280 του ν. 3852/2010 (Α΄ 87), περί αρμοδιοτήτων των αποκεντρωμένων διοικήσεων για τα Μητρώα Αρρένων.
Άρθρο 145
Έναρξη ισχύος
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως εκτός εάν ορίζεται διαφορετικά σε επιμέρους διατάξεις του.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 14 Δεκεμβρίου 2022
H Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
	Αναπληρωτής Υπουργός	
Οικονομικών	Οικονομικών	Ανάπτυξης και Επενδύσεων
XΡΗΣΤΟΣ ΣΤΑΪΚΟΥΡΑΣ	ΘΕΟΔΩΡΟΣ ΣΚΥΛΑΚΑΚΗΣ	ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ
Αναπληρωτής Υπουργός	
Ανάπτυξης και Επενδύσεων	Εξωτερικών	Εθνικής Άμυνας
NIKOΛAOΣ ΠΑΠΑΘΑΝΑΣΗΣ	ΝΙΚΟΛΑΟΣ - ΓΕΩΡΓΙΟΣ ΔΕΝΔΙΑΣ	ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ
	Εργασίας και
Παιδείας και Θρησκευμάτων	Κοινωνικών Υποθέσεων	Υγείας
ΝΙΚΗ ΚΕΡΑΜΕΩΣ	ΚΩΝΣΤΑΝΤΙΝΟΣ ΧΑΤΖΗΔΑΚΗΣ	ΑΘΑΝΑΣΙΟΣ ΠΛΕΥΡΗΣ
Περιβάλλοντος και Ενέργειας	Προστασίας του Πολίτη	Δικαιοσύνης
ΚΩΝΣΤΑΝΤΙΝΟΣ ΣΚΡΕΚΑΣ	ΠΑΝΑΓΙΩΤΗΣ ΘΕΟΔΩΡΙΚΑΚΟΣ	ΚΩΝΣΤΑΝΤΙΝΟΣ ΤΣΙΑΡΑΣ
	Αναπληρωτής Υπουργός	
Εσωτερικών	Εσωτερικών	Μετανάστευσης και Ασύλου
ΜΑΥΡΟΥΔΗΣ ΒΟΡΙΔΗΣ	ΣΤΥΛΙΑΝΟΣ ΠΕΤΣΑΣ	ΠΑΝΑΓΙΩΤΗΣ ΜΗΤΑΡΑΚΗΣ
	Ναυτιλίας και
Υποδομών και Μεταφορών	Νησιωτικής Πολιτικής	Τουρισμού
ΚΩΝΣΤΑΝΤΙΝΟΣ ΚΑΡΑΜΑΝΛΗΣ	ΙΩΑΝΝΗΣ ΠΛΑΚΙΩΤΑΚΗΣ	ΒΑΣΙΛΕΙΟΣ ΚΙΚΙΛΙΑΣ
Κλιματικής Κρίσης
και Πολιτικής Προστασίας	Επικρατείας	Επικρατείας
ΧΡΗΣΤΟΣ ΣΤΥΛΙΑΝΙΔΗΣ	ΓΕΩΡΓΙΟΣ ΓΕΡΑΠΕΤΡΙΤΗΣ	ΚΥΡΙΑΚΟΣ ΠΙΕΡΡΑΚΑΚΗΣ
Επικρατείας
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 14 Δεκεμβρίου 2022
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ

