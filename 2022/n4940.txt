NOMOΣ ΥΠ’ ΑΡΙΘΜ. 4940	
Σύστημα στοχοθεσίας, αξιολόγησης και ανταμοιβής για την ενίσχυση της αποτελεσματικότητας της δημόσιας διοίκησης, ρυθμίσεις για το ανθρώπινο δυναμικό του δημοσίου τομέα και άλλες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΤΜΗΜΑ Α΄: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΤΜΗΜΑ Β΄: ΕΝΙΑΙΟ ΠΛΑΙΣΙΟ ΔΕΞΙΟΤΗΤΩΝ - ΑΞΙΟΛΟΓΗΣΗ ΚΑΙ ΣΤΟΧΟΘΕΣΙΑ ΣΤΟΝ ΔΗΜΟΣΙΟ ΤΟΜΕΑ - ΣΥΜΒΟΥΛΟΣ ΑΝΑΠΤΥΞΗΣ ΑΝΘΡΩΠΙΝΟΥ ΔΥΝΑΜΙΚΟΥ - 
ΣΥΣΤΗΜΑ ΚΙΝΗΤΡΩΝ ΚΑΙ ΑΝΤΑΜΟΙΒΗΣ ΥΠΑΛΛΗΛΩΝ - 
ΚΟΙΝΟ ΠΛΑΙΣΙΟ ΑΞΙΟΛΟΓΗΣΗΣ
ΜΕΡΟΣ Α΄: ΕΝΙΑΙΟ ΠΛΑΙΣΙΟ ΔΕΞΙΟΤΗΤΩΝ ΣΤΗ ΔΗΜΟΣΙΑ ΔΙΟΙΚΗΣΗ
Άρθρο 3 Πεδίο εφαρμογής
Άρθρο 4 Περιεχόμενο Ενιαίου Πλαισίου Δεξιοτήτων
ΜΕΡΟΣ Β΄: ΑΞΙΟΛΟΓΗΣΗ ΚΑΙ ΣΤΟΧΟΘΕΣΙΑ ΣΤΟΝ ΔΗΜΟΣΙΟ ΤΟΜΕΑ
ΚΕΦΑΛΑΙΟ Α΄: ΠΕΔΙΟ ΕΦΑΡΜΟΓΗΣ - ΟΡΙΣΜΟΙ
Άρθρο 5 Πεδίο εφαρμογής
Άρθρο 6 Ορισμοί
ΚΕΦΑΛΑΙΟ Β΄: ΣΥΣΤΗΜΑ ΑΞΙΟΛΟΓΗΣΗΣ
Άρθρο 7 Αξιολογητές
Άρθρο 8 Γενικές αρχές συστήματος αξιολόγησης
ΚΕΦΑΛΑΙΟ Γ΄: ΣΤΟΧΟΘΕΣΙΑ
Άρθρο 9 Διαδικασία καθορισμού και αναθεώρησης στόχων
ΚΕΦΑΛΑΙΟ Δ΄: ΑΞΙΟΛΟΓΗΣΗ ΠΡΟΪΣΤΑΜΕΝΩΝ 
Άρθρο 10 Διαδικασία αξιολόγησης προϊσταμένων
Άρθρο 11 Βαθμολογία αξιολογούμενων προϊσταμένων
ΚΕΦΑΛΑΙΟ Ε΄: ΑΞΙΟΛΟΓΗΣΗ ΥΠΑΛΛΗΛΩΝ
Άρθρο 12 Διαδικασία αξιολόγησης υπαλλήλων
Άρθρο 13 Υπάλληλοι υψηλής απόδοσης και δυνατοτήτων
ΚΕΦΑΛΑΙΟ ΣΤ΄: ΕΝΣΤΑΣΕΙΣ - ΕΠΙΤΡΟΠΕΣ ΕΠΟΠΤΕΙΑΣ ΑΞΙΟΛΟΓΗΣΗΣ
Άρθρο 14 Ενστάσεις
Άρθρο 15 Επιτροπές Εποπτείας Αξιολόγησης
ΜΕΡΟΣ Γ΄: ΣΥΜΒΟΥΛΟΣ ΑΝΑΠΤΥΞΗΣ ΑΝΘΡΩΠΙΝΟΥ ΔΥΝΑΜΙΚΟΥ
ΚΕΦΑΛΑΙΟ Α΄: ΟΡΓΑΝΩΤΙΚΗ ΥΠΑΓΩΓΗ - ΑΡΜΟΔΙΟΤΗΤΕΣ ΚΑΙ ΥΠΟΧΡΕΩΣΕΙΣ
Άρθρο 16 Ορισμός Συμβούλου Ανάπτυξης Ανθρώπινου Δυναμικού 
Άρθρο 17 Αρμοδιότητες Συμβούλου Ανάπτυξης Ανθρώπινου Δυναμικού
ΚΕΦΑΛΑΙΟ Β΄: ΜΗΤΡΩΟ ΣΥΜΒΟΥΛΩΝ ΑΝΑΠΤΥΞΗΣ ΑΝΘΡΩΠΙΝΟΥ ΔΥΝΑΜΙΚΟΥ, ΠΙΣΤΟΠΟΙΗΣΗ ΚΑΙ ΣΤΕΛΕΧΩΣΗ
Άρθρο 18 Σύσταση και τήρηση Μητρώου Συμβούλων Ανάπτυξης Ανθρώπινου Δυναμικού και εγγραφή σε αυτό 
Άρθρο 19 Πιστοποίηση Συμβούλων Ανάπτυξης Ανθρώπινου Δυναμικού
Άρθρο 20 Κάλυψη θέσεων Συμβούλων Ανάπτυξης Ανθρώπινου Δυναμικού
ΚΕΦΑΛΑΙΟ Γ΄: ΥΠΗΡΕΣΙΑΚΗ ΚΑΤΑΣΤΑΣΗ ΚΑΙ ΣΥΝΤΟΝΙΣΜΟΣ ΤΩΝ ΣΥΜΒΟΥΛΩΝ ΑΝΑΠΤΥΞΗΣ ΑΝΘΡΩΠΙΝΟΥ ΔΥΝΑΜΙΚΟΥ
Άρθρο 21 Θητεία, υπηρεσιακή κατάσταση, μισθοδοσία και εκθέσεις αξιολόγησης της απόδοσης των Συμβούλων Ανάπτυξης Ανθρώπινου Δυναμικού
Άρθρο 22 Συντονισμός Συμβούλων Ανάπτυξης Ανθρώπινου Δυναμικού
ΜΕΡΟΣ Δ΄: ΚΙΝΗΤΡΑ, ΑΝΤΑΜΟΙΒΗ ΚΑΙ ΠΡΟΣΩΠΙΚΗ ΔΙΑΦΟΡΑ ΥΠΑΛΛΗΛΩΝ
ΚΕΦΑΛΑΙΟ Α΄: ΣΥΣΤΗΜΑ ΚΙΝΗΤΡΩΝ ΚΑΙ ΑΝΤΑΜΟΙΒΗΣ ΥΠΑΛΛΗΛΩΝ
Άρθρο 23 Σύστημα κινήτρων και ανταμοιβής υπαλλήλων συνδεόμενο με το Ενοποιημένο Σχέδιο Κυβερνητικής Πολιτικής
Άρθρο 24 Σύστημα κινήτρων και ανταμοιβής υπαλλήλων που εμπλέκονται σε έργα του Εθνικού Σχεδίου Ανάκαμψης και Ανθεκτικότητας «Ελλάδα 2.0» 
Άρθρο 25 Κίνητρο επίτευξης δημοσιονομικών στόχων
Άρθρο 26 Σύστημα ανταμοιβής δικαστικών υπαλλήλων
Άρθρο 27 Σύστημα κινήτρων και ανταμοιβής υπαλλήλων που στελεχώνουν τις Ειδικές Υπηρεσίες του ΕΣΠΑ και του Στρατηγικού Σχεδίου Κοινής Αγροτικής Πολιτικής, την Κεντρική Υπηρεσία της Μονάδας Οργάνωσης της Διαχείρισης ΑΕ και την Ειδική Υπηρεσία Προγραμματισμού, Συντονισμού και Παρακολούθησης της υλοποίησης των Χρηματοδοτικών Μηχανισμών του Ευρωπαϊκού Οικονομικού Χώρου
ΚΕΦΑΛΑΙΟ Β΄: ΡΥΘΜΙΣΗ ΘΕΜΑΤΩΝ ΠΡΟΣΩΠΙΚΗΣ ΔΙΑΦΟΡΑΣ
Άρθρο 28 Αναστολή μείωσης προσωπικής διαφοράς κατά τη μισθολογική εξέλιξη των υπαλλήλων
ΜΕΡΟΣ Ε΄: ΚΟΙΝΟ ΠΛΑΙΣΙΟ ΑΞΙΟΛΟΓΗΣΗΣ (Κ.Π.Α.) 
ΚΕΦΑΛΑΙΟ Α΄: ΠΕΔΙΟ ΕΦΑΡΜΟΓΗΣ - ΟΡΙΣΜΟΙ
Άρθρο 29 Πεδίο εφαρμογής
Άρθρο 30 Ορισμοί
ΚΕΦΑΛΑΙΟ Β΄: ΚΙΝΗΤΡΑ - ΠΙΣΤΟΠΟΙΗΣΗ - ΑΠΟΝΟΜΗ ΔΙΑΚΡΙΣΕΩΝ - ΚΥΚΛΟΣ ΠΟΙΟΤΗΤΑΣ
Άρθρο 31 Κίνητρα για την ορθή και ολοκληρωμένη εφαρμογή του Κ.Π.Α. - Τροποποίηση παρ. 1 άρθρου 5 
ν. 4440/2016 και παρ. 6 άρθρου 51 ν. 4622/2019
Άρθρο 32 Πιστοποίηση ορθής και ολοκληρωμένης εφαρμογής του Κ.Π.Α.
Άρθρο 33 Απονομή διακρίσεων για εξαιρετικές επιδόσεις
Άρθρο 34 Απονομή πιστοποιητικού ορθής και ολοκληρωμένης εφαρμογής του Κ.Π.Α. και διακρίσεων για εξαιρετικές επιδόσεις 
Άρθρο 35 Κύκλος Ποιότητας Δημόσιων Οργανώσεων
ΤΜΗΜΑ Γ΄: ΕΓΓΥΗΣΕΙΣ ΔΙΑΦΑΝΕΙΑΣ ΣΤΗ ΛΕΙΤΟΥΡΓΙΑ ΤΩΝ ΙΔΙΑΙΤΕΡΩΝ ΓΡΑΦΕΙΩΝ ΚΑΙ ΛΟΙΠΕΣ ΤΡΟΠΟΠΟΙΗΣΕΙΣ ΤΟΥ Ν. 4622/2019 - ΛΟΙΠΕΣ ΔΙΑΤΑΞΕΙΣ
ΚΕΦΑΛΑΙΟ Α΄: ΛΕΙΤΟΥΡΓΙΑ ΙΔΙΑΙΤΕΡΩΝ ΓΡΑΦΕΙΩΝ - ΤΡΟΠΟΠΟΙΗΣΕΙΣ Ν. 4622/2019
Άρθρο 36 Στοιχεία συνεργατών ιδιαίτερων γραφείων - 
Προσθήκη νέου άρθρου 47Α στον ν. 4622/2019 
Άρθρο 37 Αρμοδιότητες Επιτροπής Δεοντολογίας της Εθνικής Αρχής Διαφάνειας - Προσθήκη περ. ε΄ στην παρ. 1 του άρθρου 74 του ν. 4622/2019 
Άρθρο 38 Κωλύματα και ασυμβίβαστα μετακλητών υπαλλήλων και ειδικών συμβούλων - Τροποποίηση άρθρου 76 ν. 4622/2019 
Άρθρο 39 Ερμηνευτική διάταξη άρθρου 39 ν. 4622/
2019
ΚΕΦΑΛΑΙΟ Β΄: ΛΟΙΠΕΣ ΔΙΑΤΑΞΕΙΣ ΓΙΑ ΤΗ ΔΙΑΦΑΝΗ ΛΕΙΤΟΥΡΓΙΑ ΤΗΣ ΔΗΜΟΣΙΑΣ ΔΙΟΙΚΗΣΗΣ - ΤΡΟΠΟΠΟΙΗΣΕΙΣ N. 4795/2021
Άρθρο 40 Ρυθμίσεις για τη Μονάδα Εσωτερικού Ελέγχου - Τροποποίηση άρθρου 9 ν. 4795/2021
Άρθρο 41 Εξουσιοδοτική διάταξη ως προς τη Μονάδα Εσωτερικού Ελέγχου - Τροποποίηση παρ. 3 άρθρου 79 ν. 4795/2021
Άρθρο 42 Σύσταση Μονάδας Εσωτερικού Ελέγχου στις ανεξάρτητες αρχές - Προσθήκη νέας παρ. 11 στο άρθρο 81 του ν. 4795/2021
Άρθρο 43 Νομοτεχνική βελτίωση - Τροποποίηση παρ. 1 άρθρου 83 ν. 4795/2021 
Άρθρο 44 Αποδοχές Συμβούλου Ακεραιότητας - Τροποποίηση παρ. 3 άρθρου 29 του ν. 4795/2021
Άρθρο 45 Σύσταση Αυτοτελούς Γραφείου Συμβούλου Ακεραιότητας στις ανεξάρτητες αρχές - Τροποποίηση παρ. 1 άρθρου 80 ν. 4795/2021
Άρθρο 46 Μεταβατική διάταξη ως προς Συμβούλους Ακεραιότητας - Τροποποίηση παρ. 3 άρθρου 82 ν. 4795/2021
ΚΕΦΑΛΑΙΟ Γ΄: ΛΟΙΠΕΣ ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΕΣΩΤΕΡΙΚΩΝ
Άρθρο 47 Ορισμός προϊσταμένων εκπαιδευτικών - ερευνητικών μονάδων του Ε.Κ.Δ.Δ.Α. - Αντικατάσταση παρ. 4 άρθρου 11 ν. 1388/1983
Άρθρο 48 Τρόπος λήψης αποφάσεων των συλλογικών οργάνων Ο.Τ.Α. και των διοικητικών συμβουλίων των εποπτευόμενων νομικών προσώπων τους - Κατάργηση παρ. 1 άρθρου 10 της από 11.3.2020 Πράξης Νομοθετικού Περιεχομένου 
ΤΜΗΜΑ Δ΄: ΡΥΘΜΙΣΗ ΘΕΜΑΤΩΝ ΠΡΟΣΩΠΙΚΟΥ ΓΕΝΙΚΗΣ ΓΡΑΜΜΑΤΕΙΑΣ ΥΠΟΔΟΜΩΝ ΤΟΥ ΥΠΟΥΡΓΕΙΟΥ ΥΠΟΔΟΜΩΝ ΚΑΙ ΜΕΤΑΦΟΡΩΝ
Άρθρο 49 Ανανέωση συμβάσεων εργασίας προσωπικού ιδιωτικού δικαίου ορισμένου χρόνου Τομέων Αποκατάστασης Επιπτώσεων Φυσικών Καταστροφών της Γενικής Γραμματείας Υποδομών του Υπουργείου Υποδομών και Μεταφορών
ΤΜΗΜΑ Ε΄:ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 50 Μοριοδότηση λόγω εντοπιότητας - Τροποποίηση περ. στ΄ παρ. 1 άρθρου 12 v. 4765/2021 (Α΄ 6)
Άρθρο 51 Συμβάσεις για κάλυψη απρόβλεπτων και επειγουσών αναγκών - Τροποποίηση παρ. 3 άρθρου 36 ν. 4765/2021
Άρθρο 52 Ρυθμίσεις για την ευζωία των ζώων συντροφιάς - Τροποποίηση παρ. 1 άρθρου 9 ν. 4830/2021
Άρθρο 53 Ρυθμίσεις για το Εθνικό Μητρώο Ζώων Συντροφιάς (ΕΜΖΣ) - Τροποποίηση παρ. 4 και 6 και προσθήκη παρ. 7, 8 και 9 στο άρθρο 46 του ν. 4830/2021
Άρθρο 54 Αρμοδιότητες της Επιτροπής Εμπειρογνωμόνων Δημόσιας Υγείας - Τροποποίηση άρθρου 11 
ν. 4675/2020
Άρθρο 55 Οργάνωση και λειτουργία της Επιτροπής Εμπειρογνωμόνων Δημόσιας Υγείας - Τροποποίηση παρ. 3 άρθρου 12 ν. 4675/2020
Άρθρο 56 Ασφαλιστική ενημερότητα στη διαδικασία μεταβίβασης ακινήτων - Τροποποίηση άρθρου 25 
ν. 4611/2019
Άρθρο 57 Διαχειριστική Αρχή προγραμμάτων Ταμείου Ευρωπαϊκής Βοήθειας προς τους Απόρους - Τροποποίηση παρ. 4 και 5 άρθρου 32 ν. 4921/2022
Άρθρο 58 Υλοποίηση πιλοτικού προγράμματος «Προσωπικός Βοηθός για άτομα με αναπηρία» - Τροποποίηση άρθρων 37 και 39 ν. 4837/2021
Άρθρο 59 Στεγαστικό επίδομα προπτυχιακών φοιτητών - Τροποποίηση περ. α) παρ. 2 άρθρου 10 ν. 3220/
2004
Άρθρο 60 Στεγαστικό επίδομα προπτυχιακών φοιτητών Δημοκρίτειου Πανεπιστημίου Θράκης, Πανεπιστημί-ου Αιγαίου και Πανεπιστημίου Δυτικής Μακε­δονίας - Προσθήκη στην παρ. 2.Α του άρθρου 10 του ν. 3220/2004
Άρθρο 61 Παράταση ρύθμισης για τη διαδικασία καταβολής εφημεριών ιατρών και πρόσθετων αμοιβών λοι-πού προσωπικού νοσοκομείων, ΔΥΠΕ, ΕΚΑΒ και των αποζημιώσεων του προσωπικού που απασχολείται στα εμβολιαστικά κέντρα του Εθνικού Προγράμματος Εμβολιασμών κατά του κορωνοϊού COVID-19 και του προσωπικού Κινητών Ομάδων Υγείας και Κέντρων Υγείας κατά του κορωνοϊού COVID-19
ΤΜΗΜΑ ΣΤ΄ : ΕΞΟΥΣΙΟΔΟΤΙΚΕΣ, ΜΕΤΑΒΑΤΙΚΕΣ ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 62 Εξουσιοδοτικές διατάξεις 
Άρθρο 63 Μεταβατικές διατάξεις 
Άρθρο 64 Καταργούμενες διατάξεις 
ΤΜΗΜΑ Ζ΄: ΕΝΑΡΞΗ ΙΣΧΥΟΣ
Άρθρο 65 Έναρξη ισχύος

TMHMA A΄
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1
Σκοπός
Σκοπός του παρόντος είναι η βελτίωση της λειτουργίας των υπηρεσιών και φορέων του δημόσιου τομέα μέσω μιας ολοκληρωμένης προσέγγισης για την ανάπτυξη και ενδυνάμωση του ανθρώπινου δυναμικού και την εισαγωγή της έννοιας της αυτοαξιολόγησης. Αυτό επιτυγχάνεται με τον καθορισμό των απαραίτητων για την άσκηση των καθηκόντων του προσωπικού δεξιοτήτων και την αξιολόγησή του, μέσω στόχων, στην κατεύθυνση τόσο της συνεχιζόμενης βελτίωσης και ανάπτυξης όσο και της επιβράβευσης της απόδοσής του. Επιπλέον, επιδιώκεται η ενίσχυση της διαφάνειας του πλαισίου που διέπει τους συνεργάτες των ιδιαίτερων γραφείων των μελών της Κυβέρνησης, των Υφυπουργών και των Γενικών και Ειδικών Γραμματέων του άρθρου 46 του 
ν. 4622/2019 (Α΄ 133). 
Άρθρο 2
Αντικείμενο
Αντικείμενο του παρόντος είναι ο καθορισμός ενός ενιαίου πλαισίου δεξιοτήτων για το σύνολο του ανθρώπινου δυναμικού της δημόσιας διοίκησης, η θέσπιση ενός νέου, λειτουργικού και διαφανούς πλαισίου στοχοθεσίας και αξιολόγησης της απόδοσης στον δημόσιο τομέα, η εγκαθίδρυση του θεσμού του Συμβούλου Ανάπτυξης Ανθρώπινου Δυναμικού στη δημόσια διοίκηση, η καθιέρωση ενός συστήματος ανταμοιβής των δημόσιων υπαλλήλων και η υιοθέτηση μεθόδου αυτοαξιολόγησης των υπηρεσιών και φορέων του δημοσίου τομέα. Εισάγονται, επίσης, ρυθμίσεις για τους συνεργάτες των ιδιαίτερων γραφείων των μελών της Κυβέρνησης, των Υφυπουργών, των Γενικών και Ειδικών Γραμματέων του άρθρου 46 του ν. 4622/2019 (Α΄ 133), με σκοπό τη διασφάλιση της ακεραιότητας και της λογοδοσίας των εν λόγω προσώπων, μέσω της δημοσιοποίησης των στοιχείων τους, καθώς και της συμπλήρωσης των υποχρεώσεών τους, τόσο κατά τη διάρκεια της εκτέλεσης των καθηκόντων τους, όσο και μετά από τον 
τερματισμό της.
ΤΜΗΜΑ Β΄
ΕΝΙΑΙΟ ΠΛΑΙΣΙΟ ΔΕΞΙΟΤΗΤΩΝ - ΑΞΙΟΛΟΓΗΣΗ ΚΑΙ ΣΤΟΧΟΘΕΣΙΑ ΣΤΟΝ ΔΗΜΟΣΙΟ ΤΟΜΕΑ - 
ΣΥΜΒΟΥΛΟΣ ΑΝΑΠΤΥΞΗΣ ΑΝΘΡΩΠΙΝΟΥ ΔΥΝΑΜΙΚΟΥ - ΣΥΣΤΗΜΑ ΚΙΝΗΤΡΩΝ ΚΑΙ ΑΝΤΑΜΟΙΒΗΣ ΥΠΑΛΛΗΛΩΝ - 
ΚΟΙΝΟ ΠΛΑΙΣΙΟ ΑΞΙΟΛΟΓΗΣΗΣ
ΜΕΡΟΣ Α΄
ΕΝΙΑΙΟ ΠΛΑΙΣΙΟ ΔΕΞΙΟΤΗΤΩΝ 
ΣΤΗ ΔΗΜΟΣΙΑ ΔΙΟΙΚΗΣΗ
Άρθρο 3
Πεδίο εφαρμογής
Θεσπίζεται Ενιαίο Πλαίσιο Δεξιοτήτων για τους υπαλλήλους που υπηρετούν στους φορείς του δημόσιου τομέα που υπάγονται στην παρ. 1 του άρθρου 2 του 
ν. 4765/2021 (Α΄ 6) και το οποίο λαμβάνεται υπόψη κατά τον σχεδιασμό και την υλοποίηση, ιδίως, των διαδικασιών επιλογής προσωπικού, επιλογής προϊσταμένων, αξιολόγησης, εκπαίδευσης και κατάρτισης του προσωπικού τους. 
Άρθρο 4
Περιεχόμενο Ενιαίου Πλαισίου Δεξιοτήτων
1. Το Ενιαίο Πλαίσιο Δεξιοτήτων αποτελείται από τις ακόλουθες δεξιότητες: α) προσανατολισμό στον πολίτη, β) ομαδικότητα, γ) προσαρμοστικότητα, δ) προσανατολισμό στο αποτέλεσμα, ε) οργάνωση και προγραμματισμό, στ) επίλυση προβλημάτων και δημιουργικότητα, ζ) επαγγελματισμό και ακεραιότητα, η) διαχείριση γνώσης και θ) ηγετικότητα. 
2. Το περιεχόμενο κάθε μίας των δεξιοτήτων του Ενιαίου Πλαισίου Δεξιοτήτων περιλαμβάνει:
α) Ο προσανατολισμός στον πολίτη: 
αα) το ειλικρινές και αυξημένο ενδιαφέρον του υπαλλήλου για τον πολίτη και την κατανόηση των αναγκών του,
αβ) την εξυπηρέτηση του πολίτη με ταχύτητα, ευγένεια και συνέπεια, 
αγ) τη διευκόλυνση του πολίτη στις συναλλαγές και επαφές του με τη δημόσια διοίκηση,
αδ) την παροχή κατάλληλων συμβουλών και υποστήριξης στον πολίτη, ώστε η ικανοποίησή του να διατηρείται σε υψηλά επίπεδα,
β) η ομαδικότητα: 
βα) τη συνεχή προσπάθεια υποστήριξης των συναδέλφων με ηρεμία, ευγένεια και θετική διάθεση, χωρίς εντάσεις και διαπληκτισμούς,
ββ) τη συνεργασία με τους συναδέλφους με τρόπο ομαδικό προς εκπλήρωση του δημόσιου συμφέροντος, και των σκοπών, που επιδιώκει ο φορέας, στον οποίο υπηρετούν οι υπάλληλοι, καθώς και προς την επίτευξη των στόχων της θέσης ή της μονάδας ή της υπηρεσίας τους,
γ) η προσαρμοστικότητα: 
γα) την αποτελεσματική και έγκαιρη ανταπόκριση του υπαλλήλου σε νέες συνθήκες και δεδομένα, με την πραγματοποίηση των απαραίτητων ενεργειών, που συμβάλλουν στην προσαρμογή τόσο του ιδίου όσο και του τρόπου εκτέλεσης της εργασίας του, 
γβ) την ευελιξία και ανθεκτικότητα του υπαλλήλου στις αλλαγές, με αποτελεσματική διαχείριση ενδεχόμενων κρίσεων και έκτακτων συνθηκών στην εργασία, με γνώμονα την αναζήτηση της βέλτιστης λύσης και τη σωστή λήψη αποφάσεων, προς όφελος του πολίτη και της κοινωνίας,
δ) ο προσανατολισμός στο αποτέλεσμα: 
δα) τη διαρκή προσπάθεια και προσήλωση του υπαλλήλου στην ολοκλήρωση με τον καλύτερο δυνατό τρόπο των δράσεων και εργασιών, που έχει αναλάβει, στο ανώτερο δυνατό επίπεδο επίτευξης και μέσα στον ταχύτερο δυνατό χρόνο, 
δβ) τη συνέπεια, τη διάθεση, το ενδιαφέρον και το κίνητρο του υπαλλήλου για την έγκαιρη και αποτελεσματική ολοκλήρωση των καθηκόντων του, και την ποιότητα των τελικών παραδοτέων της εργασίας του,
ε) η οργάνωση και ο προγραμματισμός: 
εα) την κατάλληλη ιεράρχηση των καθηκόντων και των καθημερινών υποχρεώσεων του υπαλλήλου, καθώς και την τήρηση προθεσμιών με προσήκουσα διαχείριση του χρόνου, 
εβ) τη διατήρηση σταθερών ρυθμών στη ροή εργασίας του με καλό χρονοπρογραμματισμό για την ολοκλήρωση των καθηκόντων του, 
εγ) την αναπροσαρμογή των δραστηριοτήτων, όταν αυτό κρίνεται απαραίτητο,
στ) η επίλυση προβλημάτων και η δημιουργικότητα: 
στα) την αυξημένη ικανότητα αναγνώρισης και επίλυσης των ζητημάτων, που προκύπτουν στην εργασία, 
στβ) την προσπάθεια προσέγγισης με πρωτότυπο και καινοτόμο τρόπο των εργασιών και δραστηριοτήτων, για τις οποίες δεν υπάρχει έτοιμη ή προκαθορισμένη 
λύση, 
στγ) την ικανότητα ανάπτυξης και εφαρμογής πρωτότυπων και νέων ιδεών, καθώς και καινοτόμων λύσεων, οι οποίες μπορεί να βελτιώσουν την υπάρχουσα κατάσταση ή να επιλύσουν το πρόβλημα,
ζ) ο επαγγελματισμός και η ακεραιότητα: 
ζα) τη διαρκή προσπάθεια εκπλήρωσης των ευθυνών και άσκησης των αρμοδιοτήτων του υπαλλήλου με τήρηση του συνόλου των αξιών, κανόνων και αρχών, που διέπουν κάθε πτυχή της δραστηριότητας της υπηρεσίας, 
ζβ) την ανάληψη ευθυνών και πρωτοβουλιών για την υλοποίηση των στόχων που έχουν τεθεί, με τη διενέργεια της απαραίτητης επίβλεψης, όπου αυτή είναι αναγκαία, στο πλαίσιο της θέσης ή της μονάδας ή της υπηρεσίας, με βάση τους κανόνες ηθικής και δεοντολογίας που διέπουν τη λειτουργία του δημοσίου,
η) η «διαχείριση γνώσης»: 
ηα) την αυξημένη προθυμία και ικανότητα για μάθηση και αποτελεσματική χρήση της αποκτηθείσας γνώσης προς όφελος της υπηρεσίας, 
ηβ) την αποτελεσματική αξιοποίηση της εμπειρίας του υπαλλήλου, με την ανάπτυξη των γνώσεων ή των δεξιοτήτων του,
ηγ) την εφαρμογή της διαδικασίας μάθησης και της διάθεσης για προσωπική και επαγγελματική ανάπτυξη για τη βελτίωση της απόδοσης σε ατομικό και ομαδικό επίπεδο, σε νέες καταστάσεις στην εργασία, 
θ) η «ηγετικότητα»: 
θα) τη δημιουργία του απαραίτητου κλίματος εργασίας, παρακίνησης, κινητοποίησης και καλλιέργειας σχέσεων εμπιστοσύνης μεταξύ του υπαλλήλου και των συναδέλφων του για την επίτευξη των στόχων της ομάδας, 
θβ) την έγκαιρη, αποτελεσματική, υπεύθυνη και ορθή λήψη αποφάσεων για την επίλυση συγκρούσεων και την αντιμετώπιση καθημερινών και έκτακτων ζητημάτων και προβλημάτων, που αντιμετωπίζει η ομάδα, 
θγ) την ικανότητα διεύθυνσης, διοίκησης και καθοδήγησης της δραστηριότητας της ομάδας, στο πλαίσιο άσκησης των καθηκόντων του υπαλλήλου, προς επίτευξη ενός κοινού στόχου. 
ΜΕΡΟΣ Β΄
ΑΞΙΟΛΟΓΗΣΗ ΚΑΙ ΣΤΟΧΟΘΕΣΙΑ 
ΣΤΟΝ ΔΗΜΟΣΙΟ ΤΟΜΕΑ
ΚΕΦΑΛΑΙΟ Α΄
ΠΕΔΙΟ ΕΦΑΡΜΟΓΗΣ - ΟΡΙΣΜΟΙ
Άρθρο 5
Πεδίο εφαρμογής
1. Στο σύστημα αξιολόγησης του παρόντος Μέρους υπάγονται: 
α) οι μόνιμοι πολιτικοί υπάλληλοι και οι υπάλληλοι με σχέση εργασίας ιδιωτικού δικαίου αορίστου χρόνου (Ι.Δ.Α.Χ.): 
αα) Του Δημοσίου, 
αβ) των οργανισμών τοπικής αυτοδιοίκησης (Ο.Τ.Α.) α΄ και β΄ βαθμού, 
αγ) των Νομικών Προσώπων Δημοσίου Δικαίου (Ν.Π.Δ.Δ.), 
αδ) των Ανεξάρτητων Αρχών, 
αε) των Περιφερειακών Ενώσεων Δήμων (Π.Ε.Δ.), της Κεντρικής Ένωσης Δήμων Ελλάδος (Κ.Ε.Δ.Ε.) και της Ένωσης Περιφερειών Ελλάδος (ΕΝ.Π.Ε.), 
αστ) των νομικών προσώπων της Ανατολικής Ορθόδοξης Εκκλησίας του Χριστού και των λοιπών εκκλησιών, δογμάτων και κατά το άρθρο 13 του Συντάγματος γνωστών θρησκειών, οι οποίοι επιβαρύνουν τον Κρατικό Προϋπολογισμό, 
β) οι ιατροί και οδοντίατροι του κλάδου Δημόσιας Υγείας Ε.Σ.Υ.
2. Στο σύστημα αξιολόγησης του παρόντος Μέρους δεν υπάγονται: 
α) Οι εκπαιδευτικοί της πρωτοβάθμιας και δευτεροβάθμιας εκπαίδευσης. Εξαιρούνται οι εκπαιδευτικοί, που υπηρετούν με απόσπαση σε υπηρεσίες του Υπουργείου Παιδείας και Θρησκευμάτων, στο Ινστιτούτο Εκπαιδευτικής Πολιτικής (Ι.Ε.Π.) ή σε άλλες υπηρεσίες και φορείς του Υπουργείου Παιδείας και Θρησκευμάτων και ασκούν διοικητικά καθήκοντα. Οι υπάλληλοι αυτοί υπάγονται στο σύστημα αξιολόγησης του παρόντος, για τον χρόνο της απόσπασής τους,
β) οι θρησκευτικοί λειτουργοί των νομικών προσώπων της Ανατολικής Ορθόδοξης Εκκλησίας του Χριστού και των λοιπών εκκλησιών, δογμάτων και κατά το άρθρο 13 του Συντάγματος γνωστών θρησκειών, που επιβαρύνουν τον Κρατικό Προϋπολογισμό, 
γ) οι υπάλληλοι και λειτουργοί, που υπάγονται στο πεδίο εφαρμογής του Μέρους Β΄ του ν. 3205/2003 (Α΄ 297), καθώς και το Ειδικό Τεχνικό Εργαστηριακό Προσωπικό των Α.Ε.Ι.
3. Τα ειδικά συστήματα αξιολόγησης, τα οποία δεν καταργούνται με το άρθρο 52, διατηρούνται σε ισχύ. 
Άρθρο 6
Ορισμοί
Στο παρόν Μέρος ισχύουν οι ακόλουθοι ορισμοί:
1) «Αναπτυγμένες δεξιότητες»: Οι δεξιότητες του αξιολογούμενου προϊσταμένου και υπαλλήλου, οι οποίες, κατά την κρίση του Αξιολογητή του και με γνώμονα τον ρόλο του στην ομάδα, είναι ιδιαίτερα αναπτυγμένες και συνιστούν ισχυρό εργασιακό χαρακτηριστικό του αξιολογούμενου. 
2) «Αποτύπωση δεξιοτήτων προϊσταμένου»: Η βαθμολόγηση του επιπέδου των δεξιοτήτων του αξιολογούμενου προϊσταμένου, καθώς και η επιλογή των αναπτυγμένων και των προς ανάπτυξη δεξιοτήτων του από τον Αξιολογητή. 
3) «Αποτύπωση δεξιοτήτων υπαλλήλου»: Η επιλογή των αναπτυγμένων και των προς ανάπτυξη δεξιοτήτων του αξιολογούμενου υπαλλήλου από τον Αξιολογητή.
4) «Έκθεση αξιολόγησης προϊσταμένου»: Η έκθεση που συντάσσεται και υποβάλλεται αρμοδίως από τον Αξιολογητή κατόπιν ολοκλήρωσης της διαδικασίας αξιολόγησης προϊσταμένων. 
5) «Έκθεση αξιολόγησης υπαλλήλου»: Η έκθεση που συντάσσεται και υποβάλλεται αρμοδίως από τον Αξιολογητή κατόπιν ολοκλήρωσης της διαδικασίας αξιολόγησης υπαλλήλων. 
6) «Επίτευξη στόχων»: Ο βαθμός υλοποίησης των στόχων που έχουν τεθεί σε κάθε οργανική μονάδα.
7) «Έτος αναφοράς»: Το χρονικό διάστημα για το οποίο αξιολογούνται ο υπάλληλος και ο προϊστάμενος οργανικής μονάδας. 
8) «Κύκλος αξιολόγησης»: Οι ενέργειες αξιολόγησης, οι οποίες πραγματοποιούνται εντός του έτους αναφοράς. 
9) «Προς ανάπτυξη δεξιότητες»: Οι δεξιότητες του αξιολογούμενου προϊσταμένου και υπαλλήλου, οι οποίες, κατά την κρίση του Αξιολογητή του και με γνώμονα τον ρόλο του αξιολογούμενου στην ομάδα, επιδέχονται περαιτέρω βελτίωση.
10) «Σχέδιο ανάπτυξης»: Το σύνολο των δράσεων που κρίνονται ως κατάλληλες, προκειμένου να αναπτυχθούν οι δεξιότητες του αξιολογούμενου, οι οποίες, κατά την κρίση του Αξιολογητή του και με γνώμονα τον ρόλο του στην ομάδα, επιδέχονται περαιτέρω βελτίωση. 
11) «Σφυγμός ομάδας»: Η αποτύπωση της γνώμης των άμεσα ιεραρχικά υφισταμένων υπαλλήλων της οργανικής μονάδας, της οποίας προΐσταται ο Αξιολογητής τους για τον τρόπο λειτουργίας και διοίκησης της οργανικής μονάδας, καθώς και τις σχέσεις και τη συνεργασία μεταξύ των μελών αυτής. 
ΚΕΦΑΛΑΙΟ Β΄
ΣΥΣΤΗΜΑ ΑΞΙΟΛΟΓΗΣΗΣ
Άρθρο 7
Αξιολογητές
1. Ως Αξιολογητής των υπαλλήλων και των προϊσταμένων των οργανικών μονάδων, ορίζεται ο άμεσα ιεραρχικά προϊστάμενός τους. Στην περίπτωση των προϊσταμένων οργανικών μονάδων επιπέδου Γενικής Διεύθυνσης, ως Αξιολογητής ορίζεται ο αρμόδιος Γενικός ή Ειδικός Γραμματέας ή ο Υπηρεσιακός Γραμματέας του Υπουργείου ή το ανώτερο μονοπρόσωπο διοικητικό όργανο της Υπηρεσίας. 
2. Ως προϊστάμενοι, κατά την έννοια της παρ. 1, νοούνται οι πολιτικοί υπάλληλοι με σχέση εργασίας δημοσίου δικαίου ή ιδιωτικού δικαίου αορίστου χρόνου ή αξιωματικοί των Ενόπλων Δυνάμεων και των Σωμάτων Ασφαλείας, που κατέχουν θέση, η οποία αποτελεί την κορυφή της οικείας οργανικής μονάδας, καθώς και οι μετακλητοί ή με θητεία υπάλληλοι, οι οποίοι κατέχουν τέτοια θέση σύμφωνα με ειδικές διατάξεις, συμπεριλαμβανομένων και των νόμιμων αναπληρωτών τους, ανεξαρτήτως αν υπάγονται στο πεδίο εφαρμογής του άρθρου 5.
3. Για αυτοτελείς υπηρεσιακές μονάδες αποκεντρωμένων ή αυτοτελών δημόσιων υπηρεσιών ή Ν.Π.Δ.Δ., ο Υπηρεσιακός Γραμματέας του Υπουργείου ή ο οικείος Γενικός ή Ειδικός Γραμματέας ή ο Συντονιστής της Αποκεντρωμένης Διοίκησης ή το μονομελές όργανο διοίκησης ή, αν δεν υπάρχει, ο πρόεδρος του συλλογικού οργάνου διοίκησης ορίζονται ως Αξιολογητές για τους προϊσταμένους των οργανικών μονάδων, που υπάγονται απευθείας σε αυτούς, καθώς και για τους υπαλλήλους, που υπηρετούν στο γραφείο τους ή υπάγονται σε αυτούς. 
4. Ως Αξιολογητής των υπαλλήλων που υπάγονται στο πεδίο εφαρμογής του παρόντος και υπηρετούν σε γραφείο μέλους της Κυβέρνησης, Υφυπουργού, Γενικού ή Ειδικού Γραμματέα ορίζεται ο Διευθυντής του οικείου Γραφείου. Εάν δεν υπάρχει Διευθυντής, ορίζεται το μέλος της Κυβέρνησης, ο Υφυπουργός, ο Γενικός ή ο Ειδικός Γραμματέας, αντιστοίχως. Ως Αξιολογητής του Διευθυντή του Γραφείου του μέλους της Κυβέρνησης ή του Υφυπουργού ή του Γενικού Γραμματέα ορίζεται το οικείο μέλος της Κυβέρνησης, ο Υφυπουργός ή ο Γενικός Γραμματέας, αντιστοίχως. 
5. Ως Αξιολογητής των προϊσταμένων των αυτοτελών οργανικών μονάδων επιπέδου Διεύθυνσης ή Τμήματος, οι οποίες υπάγονται απευθείας σε μέλος της Κυβέρνησης ή Υφυπουργό, ορίζεται αντιστοίχως το οικείο μέλος της Κυβέρνησης ή ο Υφυπουργός. 
6. Ως Αξιολογητής των προϊσταμένων των διευθύνσεων, των αυτοτελών τμημάτων ή των αυτοτελών γραφείων, καθώς και των υπαλλήλων των υπηρεσιών των Ο.Τ.Α. α΄ και β΄ βαθμού, των νομικών προσώπων αυτών, ορίζεται ο οικείος Δήμαρχος ή Περιφερειάρχης ή ο Πρόεδρος του νομικού προσώπου, αντιστοίχως, εφόσον οι ανωτέρω υπάλληλοι υπάγονται απευθείας σε αυτόν. 
7. Για την περίπτωση αποσπασμένου υπαλλήλου, ως Αξιολογητής ορίζεται ο προϊστάμενος της υπηρεσίας, στην οποία είναι αποσπασμένος ο υπάλληλος, εφόσον υπάγεται στο πεδίο εφαρμογής του παρόντος. Οι αποσπασμένοι προϊστάμενοι ή υπάλληλοι σε υπηρεσίες στις οποίες εφαρμόζεται ειδικό σύστημα αξιολόγησης, αξιολογούνται με βάση το σύστημα αυτό, για τον χρόνο της απόσπασής τους. Ως προς τους αποσπασμένους υπαλλήλους σε γραφεία βουλευτών ή Ελλήνων βουλευτών του Ευρωπαϊκού Κοινοβουλίου, ως Αξιολογητής ορίζεται ο οικείος βουλευτής ή ευρωβουλευτής.
8. Αν η υπαλληλική σχέση του προϊσταμένου που ενεργεί ως Αξιολογητής έχει λυθεί, λόγω παραίτησης ή αυτοδίκαιης απόλυσής του από την υπηρεσία, πριν από τη διενέργεια κάποιου από τα στάδια της αξιολόγησης των περ. α), β) και γ) της παρ. 1 των άρθρων 10 και 12, αντιστοίχως, οι επιμέρους ενέργειες πραγματοποιούνται από τον νόμιμο αναπληρωτή του, εφόσον αυτός εκτελεί χρέη αναπληρωτή προϊσταμένου για το ένα τρίτο (1/3) τουλάχιστον του έτους αναφοράς. Σε αντίθετη περίπτωση, καθώς και όταν δεν υπάρχει νόμιμος αναπληρωτής, οι επιμέρους ενέργειες πραγματοποιούνται, κατ΄ εξαίρεση, από τον άμεσο προϊστάμενο του Αξιολογητή, του οποίου λύθηκε η υπαλληλική σχέση.
Κατ’ εξαίρεση, όταν αξιολογητές είναι το μέλος της Κυβέρνησης, ο Υφυπουργός, ο Γενικός ή Ειδικός Γραμματέας, το μονομελές όργανο διοίκησης ή ο πρόεδρος συλλογικού οργάνου διοίκησης ή ο Διευθυντής του Γραφείου του μέλους της Κυβέρνησης, Υφυπουργού ή Γενικού Γραμματέα, συντάσσεται και υποβάλλεται έκθεση αξιολόγησης μέχρι και εξήντα (60) ημέρες μετά την αποχώρησή τους.
9. Σε περίπτωση πραγματικής αδυναμίας του προϊσταμένου που ενεργεί ως Αξιολογητής να διενεργήσει κάποιο από τα στάδια της αξιολόγησης των περ. α), β) και γ) της παρ. 1 των άρθρων 10 και 12, αντιστοίχως, οι επιμέρους ενέργειες πραγματοποιούνται από τον νόμιμο αναπληρωτή του, εφόσον αυτός εκτελεί χρέη αναπληρωτή προϊσταμένου για το ένα τρίτο (1/3) τουλάχιστον του έτους αναφοράς. Σε αντίθετη περίπτωση, καθώς και όταν δεν υπάρχει νόμιμος αναπληρωτής, οι επιμέρους ενέργειες πραγματοποιούνται, κατ’ εξαίρεση, από τον άμεσο προϊστάμενο του Αξιολογητή.
Άρθρο 8
Γενικές αρχές συστήματος αξιολόγησης
1. Οι Αξιολογητές έχουν υποχρέωση να διενεργούν την αξιολόγηση των άμεσα ιεραρχικά υφισταμένων τους.
2. Αρμόδια για την ορθή τήρηση των διαδικασιών αξιολόγησης είναι η οικεία μονάδα προσωπικού ή διοικητικού, η οποία μεριμνά για τον ορισμό των αξιολογουμένων και των Αξιολογητών. Αν η οικεία μονάδα διαπιστώσει οποιαδήποτε παράλειψη ή πλημμελή ή ελλιπή συμπλήρωση των εντύπων, που αποτυπώνουν τον σφυγμό ομάδας, την επίτευξη στόχων, τις δεξιότητες προϊσταμένου και υπαλλήλου, μεριμνά για τη συμπλήρωση ή διόρθωση αυτών από τα πρόσωπα που τα υπέβαλαν. Μετά από την ολοκλήρωση της διαδικασίας αξιολόγησης των άρθρων 10 και 12 από τους Αξιολογητές, η οικεία μονάδα προσωπικού ή διοικητικού διενεργεί έλεγχο τυπικής ορθότητας και πληρότητας 
των εκθέσεων. 
3. Μετά από την ολοκλήρωση της διαδικασίας αξιολόγησης της παρ. 3 των άρθρων 10 και 12, αντιστοίχως, οι εκθέσεις αξιολόγησης γνωστοποιούνται, υποχρεωτικά, από την οικεία μονάδα προσωπικού ή διοικητικού στον αξιολογούμενο υπάλληλο. Ο αξιολογούμενος υπάλληλος δικαιούται να ζητεί οποτεδήποτε από την οικεία μονάδα προσωπικού ή διοικητικού και να λαμβάνει, με κάθε πρόσφορο τρόπο, πλήρη γνώση ή αντίγραφο των εκθέσεων αξιολόγησής του.
4. Οι συζητήσεις, που διεξάγονται στο πλαίσιο της διαδικασίας αξιολόγησης, σύμφωνα με όσα ορίζονται στα άρθρα 9 έως 12, διενεργούνται με φυσική παρουσία των μερών, καθώς και με κάθε άλλο πρόσφορο τρόπο, όπως με χρήση εργαλείων τηλεδιάσκεψης. 
5. Η διαδικασία αξιολόγησης των υπαλλήλων και των προϊσταμένων οργανικών μονάδων διενεργείται ηλεκτρονικά, μέσω ειδικής πλατφόρμας που εντάσσεται στο Μητρώο Ανθρώπινου Δυναμικού του Ελληνικού Δημοσίου της περ. β΄ της παρ. 1 του άρθρου 2 του ν. 3845/2010 (Α΄ 65). Στην εν λόγω πλατφόρμα καταχωρίζονται, κατ΄ ελάχιστο, οι ημερομηνίες διεξαγωγής των συζητήσεων, υποχρεωτικής ή προαιρετικής φύσης, μεταξύ Αξιολογητή και αξιολογουμένου. 
6. Η καθ’ ύλην αρμόδια για θέματα αξιολόγησης προσωπικού μονάδα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών διαχειρίζεται την πλατφόρμα ηλεκτρονικής διεξαγωγής της διαδικασίας αξιολόγησης. Επιπλέον, αναλύει στατιστικά δεδομένα, συντάσσει εκθέσεις ανάλυσης δεδομένων, ελέγχει την εφαρμογή της εν γένει διαδικασίας, εντοπίζει διαμορφούμενες τάσεις και ακραίες αποκλίσεις και δύναται να εισηγείται στην αρμόδια κατά περίπτωση Επιτροπή Εποπτείας Αξιολόγησης του άρθρου 15 τη λήψη διορθωτικών μέτρων όπως, ενδεικτικά, την κλήση του προϊσταμένου προς παροχή εξηγήσεων και την πρόταση ειδικών μέτρων για τη μη επανάληψη ακραίων αποκλίσεων. 
7. Η εφαρμογή των Σχεδίων Ανάπτυξης, που καταρτίζονται σύμφωνα με όσα ορίζονται στα άρθρα 10 και 12, έχει υποχρεωτικό χαρακτήρα για τον Αξιολογητή και τον αξιολογούμενο. Ο αξιολογούμενος έχει την ευθύνη υλοποίησης των δράσεων του Σχεδίου Ανάπτυξης και ο Αξιολογητής έχει την ευθύνη παρακολούθησης της πορείας και του βαθμού υλοποίησής του. 
ΚΕΦΑΛΑΙΟ Γ΄
ΣΤΟΧΟΘΕΣΙΑ
Άρθρο 9
Διαδικασία καθορισμού 
και αναθεώρησης στόχων
1. Το περιεχόμενο των Σχεδίων Δράσης των Υπουργείων, δηλαδή οι στόχοι, οι δράσεις και τα έργα τους, όπως αυτά έχουν διαμορφωθεί την 15η Νοεμβρίου κάθε έτους, σύμφωνα με την παρ. 7 του άρθρου 52 του ν. 4622/
2019 (Α΄ 133), ενσωματώνεται υποχρεωτικά στους στόχους των οικείων οργανικών μονάδων, κατά λόγον αρμοδιότητας, σύμφωνα με τη διαδικασία της παρ. 4 του παρόντος. 
2. Με απόφασή του, που εκδίδεται έως την 20ή Δεκεμβρίου κάθε έτους, ο καθ’ ύλην αρμόδιος Υπουργός δύναται να καθορίζει και να κατανέμει στις οικείες υπηρεσίες επιπρόσθετους των οριζομένων στην παρ. 1 στόχους.
3. Με απόφασή του, που εκδίδεται έως την 20ή Δεκεμβρίου κάθε έτους, το όργανο διοίκησης κάθε φορέα, του οποίου οι υπάλληλοι υπάγονται στο άρθρο 5, εκτός των υπουργείων, καθορίζει και κατανέμει στις οικείες υπηρεσίες τις προτεραιότητες και τους στόχους του για το επόμενο ημερολογιακό έτος. 
4. Σε κάθε ιεραρχικό επίπεδο οι στόχοι εξειδικεύονται και καθορίζονται κατόπιν συνεργασίας και συμφωνίας μεταξύ των προϊσταμένων και των κατά περίπτωση Αξιολογητών τους σύμφωνα με το άρθρο 7. Σε περίπτωση μη επίτευξης συμφωνίας, ο Αξιολογητής αποφασίζει σχετικά. Η διαδικασία εξειδίκευσης και επιμερισμού των στόχων σε όλα τα ιεραρχικά επίπεδα ολοκληρώνεται μέχρι τη 15η Ιανουαρίου κάθε έτους.
5. Ορίζεται ελάχιστος υποχρεωτικός αριθμός τριών (3) στόχων ανά οργανική μονάδα σε όλα τα επίπεδα διοίκησης, εκ των οποίων ένας (1) σε κάθε μία εκ των ακόλουθων κατηγοριών: 
α) Παρεχόμενες υπηρεσίες της οργανικής μονάδας, 
β) εσωτερική οργάνωση και λειτουργία της οργανικής μονάδας, 
γ) γνώσεις, δεξιότητες και ικανότητες των υπαλλήλων της οργανικής μονάδας.
6. Με την επιφύλαξη της παρ. 2 του άρθρου 10 και της παρ. 2 του άρθρου 12, ορίζεται ως υποχρεωτικός στόχος στην κατηγορία γ) της παρ. 5 για κάθε προϊστάμενο, ο βαθμός υλοποίησης των Σχεδίων Ανάπτυξης των άμεσα ιεραρχικά υφισταμένων του. 
7. Οι στόχοι κάθε υπερκείμενης οργανικής μονάδας περιλαμβάνουν υποχρεωτικά τους στόχους των μονάδων που υπόκεινται σε αυτήν.
8. Για κάθε στόχο που προκύπτει από τη διαδικασία των παρ. 1 έως 6 καθορίζονται επιπλέον, κατ’ ελάχιστον, οι δείκτες μέτρησης του βαθμού επίτευξής του, καθώς και το χρονοδιάγραμμα υλοποίησής του, σύμφωνα με την παρ. 4.
9. Οι στόχοι δύνανται να αναθεωρηθούν μόνο μία (1) φορά εντός του έτους αναφοράς, τον μήνα Μάιο, κατόπιν συζήτησης για την επισκόπηση της προόδου του άρθρου 10.
10. Οι στόχοι ανά ιεραρχικό επίπεδο και οργανική μονάδα καταχωρίζονται σε ειδική πλατφόρμα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών. 
11. Η καθ’ ύλην αρμόδια για θέματα στοχοθεσίας μονάδα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών διαχειρίζεται την ειδική πλατφόρμα για τη στοχοθεσία της παρ. 10. Επιπλέον, αναλύει στατιστικά δεδομένα, συντάσσει εκθέσεις ανάλυσης δεδομένων, ελέγχει την εφαρμογή της εν γένει διαδικασίας, εντοπίζει διαμορφούμενες τάσεις και ακραίες αποκλίσεις και δύναται να εισηγείται στην αρμόδια κατά περίπτωση Επιτροπή Εποπτείας Αξιολόγησης του άρθρου 15 τη λήψη διορθωτικών μέτρων όπως, ενδεικτικά, την κλήση του προϊσταμένου προς παροχή εξηγήσεων και την πρόταση ειδικών μέτρων για τη μη επανάληψη ακραίων 
αποκλίσεων.
ΚΕΦΑΛΑΙΟ Δ΄
ΑΞΙΟΛΟΓΗΣΗ ΠΡΟΪΣΤΑΜΕΝΩΝ
Άρθρο 10
Διαδικασία αξιολόγησης προϊσταμένων
1. Η διαδικασία αξιολόγησης προϊσταμένων πραγματοποιείται κατά τη διάρκεια του έτους αναφοράς, το οποίο συμπίπτει με το ημερολογιακό έτος, σε τρία (3) διαδοχικά στάδια με υποχρεωτικό χαρακτήρα για όλους τους εμπλεκόμενους, ως εξής: 
α) Κατά το πρώτο στάδιο που πραγματοποιείται τον μήνα Ιανουάριο, ο Αξιολογητής: 
αα) καλεί τον αξιολογούμενο σε συζήτηση για προγραμματισμό εργασιών έτους, με περιεχόμενο:
i) τον καθορισμό των στόχων της οικείας οργανικής μονάδας για το έτος αναφοράς, σύμφωνα με όσα ορίζονται στo άρθρο 9,
ii) τις προσδοκίες του αξιολογούμενου και του Αξιολογητή για το έτος αναφοράς, 
iii) το Σχέδιο Ανάπτυξης του αξιολογούμενου που πρόκειται να υλοποιηθεί εντός του έτους αναφοράς,
αβ) κατόπιν της συζήτησης: 
i) καταχωρίζει τους προς αξιολόγηση στόχους στο έντυπο επίτευξης στόχων με τη συμπλήρωση και υποβολή του οποίου τελείται η αξιολόγηση του επιπέδου επίτευξης στόχων, 
ii) επικαιροποιεί και οριστικοποιεί, σε συνεργασία και συμφωνία με τον αξιολογούμενο, το ως άνω Σχέδιο Ανάπτυξης. Σε περίπτωση μη επίτευξης συμφωνίας, ο Αξιολογητής αποφασίζει σχετικά,
β) κατά το δεύτερο στάδιο, τον μήνα Μάιο, ο Αξιολογητής: 
βα) καλεί τον αξιολογούμενο σε συζήτηση επισκόπησης προόδου για το χρονικό διάστημα από την έναρξη του έτους αναφοράς μέχρι τη διενέργεια της εν λόγω συζήτησης, με περιεχόμενο: 
i) την πορεία υλοποίησης και τον βαθμό επίτευξης των ορισθέντων, σύμφωνα με το άρθρο 9, στόχων, καθώς και το ενδεχόμενο αναθεώρησης αυτών, 
ii) το επίπεδο των δεξιοτήτων του, όπως αυτό έχει διαμορφωθεί με τις δράσεις του υπό υλοποίηση Σχεδίου Ανάπτυξης,
iii) την πρόοδο υλοποίησης του Σχεδίου Ανάπτυξης,
iv) την εν γένει λειτουργία της οργανικής μονάδας, ιδίως αναφορικά με τις σχέσεις και τη συνεργασία μεταξύ των μελών της,
ββ) κατόπιν της συζήτησης, επικαιροποιεί, σε συνεργασία και συμφωνία με τον αξιολογούμενο: 
i) το έντυπο επίτευξης στόχων, εφόσον διαπιστωθεί ανάγκη αναθεώρησης των προς αξιολόγηση στόχων, σύμφωνα με όσα ορίζονται στην παρ. 9 του άρθρου 9 και 
ii) το Σχέδιο Ανάπτυξης του αξιολογούμενου, εφόσον απαιτείται από την πορεία υλοποίησής του. Σε περίπτωση μη επίτευξης συμφωνίας, ο Αξιολογητής αποφασίζει σχετικά,
γ) κατά το τρίτο στάδιο, που πραγματοποιείται τον μήνα Δεκέμβριο: 
γα) οι άμεσα ιεραρχικά υφιστάμενοι του αξιολογούμενου προϊσταμένου συμπληρώνουν και υποβάλλουν το έντυπο σφυγμού ομάδας για το έτος αναφοράς. Το έντυπο σφυγμού ομάδας αποτυπώνει τον σφυγμό ομάδας και περιλαμβάνει ερωτήσεις σχετικά με τον τρόπο λειτουργίας της οργανικής μονάδας, τις σχέσεις και τη συνεργασία μεταξύ των μελών της, καθώς και κάθε θέμα, που σχετίζεται, άμεσα ή έμμεσα, με την εργασιακή καθημερινότητά της. Η συμπλήρωση και υποβολή του εν λόγω εντύπου είναι υποχρεωτική και επώνυμη, 
γβ) ακολούθως ο Αξιολογητής καλεί τον αξιολογούμενο σε συζήτηση, που αφορά στη συνολική αξιολόγηση της απόδοσής του για το έτος αναφοράς, με περιεχόμενο:
i) τον βαθμό επίτευξης των ορισθέντων, σύμφωνα με το άρθρο 9 στόχων, όπως αυτοί έχουν αναθεωρηθεί, 
ii) το επίπεδο των δεξιοτήτων του αξιολογούμενου, λαμβανομένης υπόψη της υλοποίησης των δράσεων του Σχεδίου Ανάπτυξης,
iii) τα συμπεράσματα σχετικά με την εν γένει λειτουργία της οργανικής μονάδας της οποίας προΐσταται, ιδίως αναφορικά με τις σχέσεις και τη συνεργασία μεταξύ των μελών της, όπως προκύπτουν από τα έντυπα σφυγμού ομάδας, 
γγ) κατόπιν της συζήτησης, ο Αξιολογητής συντάσσει και υποβάλλει στην αρμόδια μονάδα του οικείου φορέα: 
i) την έκθεση αξιολόγησης προϊσταμένου και 
ii) το Σχέδιο Ανάπτυξης, που πρόκειται να υλοποιηθεί το επόμενο έτος αναφοράς.
Η επιλογή των αναπτυγμένων και των προς ανάπτυξη δεξιοτήτων προκύπτει από τη βαθμολόγηση κάθε μίας εξ αυτών, σύμφωνα με όσα ορίζονται στο άρθρο 11. Η βαθμολόγηση του επιπέδου των δεξιοτήτων και η επιλογή των αναπτυγμένων και των προς ανάπτυξη δεξιοτήτων τελούνται με τη συμπλήρωση και υποβολή του εντύπου αποτύπωσης δεξιοτήτων προϊσταμένου.
2. Αν για τη βαθμολογία του αξιολογούμενου προϊσταμένου, σύμφωνα με όσα ορίζονται στο άρθρο 11, συντρέχουν σωρευτικά οι κάτωθι προϋποθέσεις:
α) η συνολική βαθμολογία του δεν υπερβαίνει το δύο (2) με μέγιστο το πέντε (5), 
β) η επιμέρους βαθμολογία του στην επίτευξη στόχων δεν υπερβαίνει το δύο (2) με μέγιστο το πέντε (5),
γ) η επιμέρους βαθμολογία του στην αποτύπωση δεξιοτήτων προϊσταμένου δεν υπερβαίνει το δύο (2) με μέγιστο το πέντε (5), ο Αξιολογητής υποχρεούται, συμπληρωματικά, στην έκθεση αξιολόγησης να παραθέσει, ανά στόχο και δεξιότητα, ειδική και εμπεριστατωμένη αιτιολογία με καταγραφή συγκεκριμένων πραγματικών περιστατικών, που στοιχειοθετούν τη βαθμολογική του κρίση. Στην περίπτωση αυτή δεν υποβάλλεται Σχέδιο Ανάπτυξης. Η ανωτέρω περίπτωση αξιολόγησης συνιστά σοβαρό υπηρεσιακό λόγο απαλλαγής του προϊσταμένου από τα καθήκοντά του, σύμφωνα με την παρ. 10 του άρθρου 86 του ν. 3528/2007 (Α΄ 26) και την παρ. 8 του άρθρου 89 του ν. 3584/2007 (Α΄ 143). Αν ευδοκιμήσει ένσταση του αξιολογούμενου προϊσταμένου, η οποία έχει ασκηθεί σύμφωνα με όσα ορίζονται στην περ. β) της παρ. 1 του άρθρου 14 του παρόντος, ο Αξιολογητής, μόλις λάβει γνώση της σχετικής απόφασης, συντάσσει αναδρομικά για το έτος αναφοράς, Σχέδιο Ανάπτυξης. 
3. Η έκθεση αξιολόγησης προϊσταμένου περιλαμβάνει: α) τη βαθμολογία του αξιολογούμενου, σύμφωνα με το άρθρο 11, β) την υποχρεωτική επιλογή τριών (3) δεξιοτήτων προς ανάπτυξη και μίας (1) έως τριών (3) αναπτυγμένων δεξιοτήτων και γ) την ειδική αιτιολογία, όπου απαιτείται.
4. Καθ’ όλη τη διάρκεια του κύκλου αξιολόγησης δύνανται να πραγματοποιούνται, με πρωτοβουλία είτε του Αξιολογητή είτε του αξιολογούμενου, προαιρετικές συζητήσεις για επισκόπηση προόδου μεταξύ του Αξιολογητή και του αξιολογούμενου.
Άρθρο 11
Βαθμολογία αξιολογούμενων προϊσταμένων

1. Η συνολική βαθμολογία του αξιολογούμενου προϊσταμένου ορίζεται σε κλίμακα από ένα (1) έως πέντε (5), εξάγεται με προσέγγιση ενός (1) δεκαδικού ψηφίου και προκύπτει ως το άθροισμα της σταθμισμένης βαθμολογίας στα ακόλουθα τρία επιμέρους στοιχεία: α) Επίτευξη στόχων: πενήντα τοις εκατό (50%), β) αποτύπωση δεξιοτήτων προϊσταμένου: σαράντα τοις εκατό (40%), γ) σφυγμός ομάδας: δέκα τοις εκατό (10%), όπως αναλύεται στις παρ. 2 έως 4.
2. Η συνολική βαθμολογία που αφορά στην επίτευξη στόχων είναι ο μέσος όρος της βαθμολογίας των στόχων που έχουν περιληφθεί στο έντυπο επίτευξης στόχων, η επίτευξη καθενός εκ των οποίων βαθμολογείται σε πενταβάθμια περιγραφική κλίμακα, που αντιστοιχεί σε αριθμητική κλίμακα από ένα (1) έως πέντε (5), ως ακολούθως: 
α) «πολύ χαμηλή επίτευξη στόχου» = ένα (1),
β) «χαμηλή επίτευξη στόχου» = δύο (2),
γ) «μερική επίτευξη στόχου» = τρία (3),
δ) «επίτευξη στόχου» = τέσσερα (4),
ε) «σημαντική υπέρβαση στόχου» = πέντε (5).
3. Η συνολική βαθμολογία των δεξιοτήτων είναι ο μέσος όρος της βαθμολογίας των δεξιοτήτων του ενιαίου πλαισίου δεξιοτήτων, κάθε μία εκ των οποίων βαθμολογείται στο έντυπο αποτύπωσης δεξιοτήτων προϊσταμένου σε πενταβάθμια περιγραφική κλίμακα, που αντιστοιχεί σε αριθμητική κλίμακα από ένα (1) έως πέντε (5), ως ακολούθως: 
α) «ελάχιστα ή καθόλου στοιχεία της δεξιότητας» = ένα (1),
β) «περιορισμένα στοιχεία της δεξιότητας» = δύο (2),
γ) «επαρκή στοιχεία της δεξιότητας» = τρία (3),
δ) «αρκετά στοιχεία της δεξιότητας» = τέσσερα (4),
ε) «πολλά στοιχεία της δεξιότητας» = πέντε (5).
4. Η συνολική βαθμολογία του σφυγμού ομάδας είναι ο μέσος όρος της βαθμολογίας από τα έντυπα σφυγμού ομάδας, που συμπληρώνουν οι άμεσα ιεραρχικά υφιστάμενοι του αξιολογούμενου προϊσταμένου. 
Η βαθμολογία αυτή προκύπτει ως ο μέσος όρος της βαθμολογίας των επιμέρους ερωτήσεων, που περιέχονται στο έντυπο σφυγμού ομάδας, κάθε μία εκ των οποίων βαθμολογείται σε πενταβάθμια περιγραφική κλίμακα, που αντιστοιχεί σε αριθμητική κλίμακα από ένα (1) έως πέντε (5), ως ακολούθως: 
α) «διαφωνώ απόλυτα» = ένα (1),
β) «διαφωνώ μερικώς» = δύο (2),
γ) «ούτε διαφωνώ - ούτε συμφωνώ» = τρία (3),
δ) «συμφωνώ αρκετά» = τέσσερα (4),
ε) «συμφωνώ απόλυτα» = πέντε (5).
ΚΕΦΑΛΑΙΟ Ε΄
ΑΞΙΟΛΟΓΗΣΗ ΥΠΑΛΛΗΛΩΝ
Άρθρο 12
Διαδικασία αξιολόγησης υπαλλήλων
1. Η διαδικασία αξιολόγησης των υπαλλήλων πραγματοποιείται κατά τη διάρκεια του έτους αναφοράς, το οποίο συμπίπτει με το ημερολογιακό έτος, σε τρία (3) διαδοχικά στάδια με υποχρεωτικό χαρακτήρα για όλους τους εμπλεκόμενους, ως εξής: 
α) Κατά το πρώτο στάδιο που πραγματοποιείται τον μήνα Ιανουάριο, μετά από την ολοκλήρωση των όσων ορίζονται στην περ. α) της παρ. 1 του άρθρου 10, ο Αξιολογητής: 
αα) καλεί τον αξιολογούμενο σε συζήτηση για προγραμματισμό εργασιών έτους, με περιεχόμενο:
i) τον ρόλο του υπαλλήλου εντός της μονάδας και στο πλαίσιο υλοποίησης των στόχων της,
ii) τις προσδοκίες του αξιολογούμενου και του Αξιολογητή για το έτος αναφοράς,
iii) το Σχέδιο Ανάπτυξης του αξιολογούμενου που πρόκειται να υλοποιηθεί εντός του έτους αναφοράς,
αβ) κατόπιν της συζήτησης, επικαιροποιεί και οριστικοποιεί, σε συνεργασία και συμφωνία με τον υπάλληλο, το ως άνω Σχέδιο Ανάπτυξης. Σε περίπτωση μη επίτευξης συμφωνίας, ο Αξιολογητής αποφασίζει σχετικά,
β) κατά το δεύτερο στάδιο που πραγματοποιείται τον μήνα Μάιο, μετά από την ολοκλήρωση των όσων ορίζονται στην περ. β) της παρ. 1 του άρθρου 10, ο Αξιολογητής: 
βα) καλεί τον αξιολογούμενο σε συζήτηση για επισκόπηση προόδου για το χρονικό διάστημα από την έναρξη του έτους αναφοράς και μέχρι τη διενέργεια της εν λόγω συζήτησης, με περιεχόμενο: 
i) τον ρόλο του υπαλλήλου εντός της μονάδας και στο πλαίσιο υλοποίησης των στόχων της, 
ii) την πρόοδο υλοποίησης του Σχεδίου Ανάπτυξης, 
iii) το επίπεδο των δεξιοτήτων του, όπως αυτό διαμορφώνεται με την υλοποίηση των δράσεων του Σχεδίου Ανάπτυξης,
iv) την άποψη του αξιολογούμενου σχετικά με την εν γένει λειτουργία της οργανικής μονάδας, ιδίως αναφορικά με τις σχέσεις και τη συνεργασία μεταξύ των μελών της, καθώς και κάθε άλλο στοιχείο που σχετίζεται με τον τρόπο παροχής υπηρεσιών, όπως προτάσεις σχετικά με την απλούστευση διαδικασιών και την καλύτερη εξυπηρέτηση των πολιτών,
ββ) κατόπιν της συζήτησης, επικαιροποιεί το ως άνω Σχέδιο Ανάπτυξης, εφόσον απαιτείται από την πορεία υλοποίησής του και σε συνεργασία και συμφωνία με τον υπάλληλο. Σε περίπτωση μη επίτευξης συμφωνίας, ο Αξιολογητής αποφασίζει σχετικά,
γ) κατά το τρίτο στάδιο που πραγματοποιείται τον μήνα Δεκέμβριο, μετά από την ολοκλήρωση των όσων ορίζονται στην υποπερ. γα) της περ. γ) της παρ. 1 του άρθρου 10, ο Αξιολογητής: 
γα) καλεί τον υπάλληλο σε συζήτηση με περιεχόμενο το επίπεδο των δεξιοτήτων του, λαμβάνοντας υπόψη την υλοποίηση των δράσεων του Σχεδίου Ανάπτυξης, 
γβ) κατόπιν της συζήτησης, συντάσσει και υποβάλλει στην αρμόδια μονάδα του οικείου φορέα: 
i) την έκθεση αξιολόγησης υπαλλήλου και 
ii) το Σχέδιο Ανάπτυξης που πρόκειται να υλοποιηθεί το επόμενο έτος αναφοράς. 
Η επιλογή των αναπτυγμένων και των προς ανάπτυξη δεξιοτήτων τελείται με την υποβολή του εντύπου αποτύπωσης δεξιοτήτων υπαλλήλου.
2. Αν ο Αξιολογητής, συνεπεία συγκεκριμένων πραγματικών περιστατικών, κρίνει ότι το επίπεδο δεξιοτήτων του αξιολογούμενου υπαλλήλου καθιστά εξαιρετικά δυσχερή την ανάληψη βελτιωτικών και αναπτυξιακών πρωτοβουλιών: α) δεν συντάσσει Σχέδιο Ανάπτυξης, β) δεν επιλέγει αναπτυγμένες δεξιότητες και δεξιότητες προς ανάπτυξη στο έντυπο αποτύπωσης δεξιοτήτων υπαλλήλου και γ) συντάσσει την έκθεση αξιολόγησης παραθέτοντας στο ειδικό προς τούτο πεδίο, ανά δεξιότητα, ειδική και εμπεριστατωμένη αιτιολογία με καταγραφή των ως άνω συγκεκριμένων πραγματικών περιστατικών, που στοιχειοθετούν τη συγκεκριμένη κρίση του. Η ανωτέρω περίπτωση αξιολόγησης παραπέμπεται στο Υπηρεσιακό Συμβούλιο του οικείου φορέα για τη διαμόρφωση κρίσης σύμφωνα με το άρθρο 83 του ν. 3528/2007 
(Α΄ 26) και το άρθρο 86 του ν. 3584/2007 (Α΄ 143). Αν ευ­­­­δοκιμήσει ένσταση του αξιολογούμενου υπάλληλου, η 
οποία έχει ασκηθεί σύμφωνα με την περ. α) της παρ. 1 του άρθρου 14 του παρόντος, ο Αξιολογητής, μόλις λάβει γνώση της σχετικής απόφασης, συντάσσει αναδρομικά για το έτος αναφοράς, το Σχέδιο Ανάπτυξης και το έντυπο αποτύπωσης δεξιοτήτων υπαλλήλου, επιλέγοντας αναπτυγμένες και προς ανάπτυξη δεξιότητες. 
3. Η έκθεση αξιολόγησης υπαλλήλου περιλαμβάνει: α) την υποχρεωτική επιλογή τριών (3) δεξιοτήτων προς ανάπτυξη και μίας (1) έως τριών (3) αναπτυγμένων δεξιοτήτων και β) την ειδική αιτιολογία, όπου απαιτείται.
4. Καθ’ όλη τη διάρκεια του έτους αναφοράς, δύνανται να πραγματοποιούνται, με πρωτοβουλία είτε του Αξιολογητή είτε του αξιολογούμενου, προαιρετικές συζητήσεις για επισκόπηση προόδου μεταξύ του Αξιολογητή και του αξιολογούμενου.
Άρθρο 13
Υπάλληλοι υψηλής απόδοσης και δυνατοτήτων
Αν ο Αξιολογητής κρίνει ότι ο αξιολογούμενος υπάλληλος επιδεικνύει ιδιαίτερα υψηλό επίπεδο σε μία ή περισσότερες από τις αξιολογούμενες δεξιότητες και, κατά τη διάρκεια του έτους αναφοράς, έχει επιδείξει όλως εξαιρετική απόδοση σε συγκεκριμένα και προκαθορισμένα θεματικά πεδία, συμπληρωματικά των όσων ορίζονται στην υποπερ. γβ) της περ. γ) της παρ. 1 του άρθρου 12, παραθέτει στο ειδικό προς τούτο πεδίο της έκθεσης αξιολόγησης υπαλλήλου, ανά δεξιότητα και θεματικό πεδίο, ειδική και εμπεριστατωμένη αιτιολογία με καταγραφή συγκεκριμένων πραγματικών περιστατικών που στοιχειοθετούν τη συγκεκριμένη κρίση του. Στην περίπτωση αυτή, η έκθεση αξιολόγησης υπαλλήλου υποβάλλεται προς έλεγχο και έγκριση στην Επιτροπή Εποπτείας Αξιολόγησης του άρθρου 15.
ΚΕΦΑΛΑΙΟ ΣΤ΄
ΕΝΣΤΑΣΕΙΣ - ΕΠΙΤΡΟΠΕΣ ΕΠΟΠΤΕΙΑΣ ΑΞΙΟΛΟΓΗΣΗΣ
Άρθρο 14
Ενστάσεις
1. Δικαίωμα να ασκήσει ένσταση ενώπιον της Επιτροπής Εποπτείας Αξιολόγησης του άρθρου 15 έχει:
α) Ο αξιολογούμενος υπάλληλος, εφόσον συντρέχει περίπτωση αξιολόγησής του κατά την παρ. 2 του άρθρου 12,
β) ο αξιολογούμενος προϊστάμενος εφόσον:
βα) συντρέχει περίπτωση αξιολόγησής του κατά την παρ. 2 του άρθρου 10 ή
ββ) η επιμέρους βαθμολογία του είτε στο έντυπο επίτευξης στόχων είτε στο έντυπο αποτύπωσης δεξιοτήτων προϊσταμένου δεν υπερβαίνει το δύο (2) με ανώτατο το πέντε (5). 
2. Η ένσταση περιλαμβάνει αναλυτικά τα συγκεκριμένα στοιχεία και τα πραγματικά περιστατικά, στα οποία ο αξιολογούμενος θεμελιώνει τους ισχυρισμούς της ένστασής του. 
3. Οι ενστάσεις ασκούνται μέσα σε αποκλειστική προθεσμία δέκα (10) ημερών από τη γνωστοποίηση της αξιολόγησης στον αξιολογούμενο και υποβάλλονται είτε μέσω της ηλεκτρονικής εφαρμογής για την αξιολόγηση του προσωπικού είτε, αν αυτό δεν είναι δυνατό, έγχαρτα, στην οικεία μονάδα διοικητικού ή προσωπικού, η οποία την προωθεί στην καθ’ ύλην αρμόδια επιτροπή. Η ένσταση έχει τον χαρακτήρα ενδικοφανούς προσφυγής. Εάν η Επιτροπή Εποπτείας Αξιολόγησης δεν αποφανθεί επί της ασκηθείσας ένστασης εντός αποκλειστικής προθεσμίας εξήντα (60) ημερών από την ημερομηνία άσκησής της, τεκμαίρεται η απόρριψή της. 
Άρθρο 15
Επιτροπές Εποπτείας Αξιολόγησης
1. Στην Προεδρία της Κυβέρνησης και στα υπουργεία, για το σύνολο των γραμματειών, διοικητικών τομέων, υπηρεσιών και νομικών προσώπων που εποπτεύονται από αυτά και το προσωπικό των οποίων υπάγεται στο πεδίο εφαρμογής του παρόντος, συστήνεται, με απόφαση του Υπουργού Εσωτερικών, μία (1) τουλάχιστον Επιτροπή Εποπτείας Αξιολόγησης, η οποία αποτελείται από: α) ένα (1) μέλος που προέρχεται από το Ανώτατο Συμβούλιο Επιλογής Προσωπικού (Α.Σ.Ε.Π.) με τον αναπληρωτή του, ως Πρόεδρο, β) ένα (1) μέλος που προέρχεται από την Εθνική Αρχή Διαφάνειας (Ε.Α.Δ.) με τον αναπληρωτή του και γ) ένα (1) μέλος που προέρχεται από το Νομικό Συμβούλιο του Κράτους (Ν.Σ.Κ.) με τον αναπληρωτή του. Τα μέλη της Επιτροπής ορίζονται με απόφαση του Υπουργού Εσωτερικών, η οποία εκδίδεται κατόπιν πρότασης του Προέδρου του Α.Σ.Ε.Π., του Διοικητή της Ε.Α.Δ. και του Προέδρου του Ν.Σ.Κ., αντίστοιχα. Γραμματέας της Επιτροπής ορίζεται υπάλληλος είτε του Α.Σ.Ε.Π. είτε της Ε.Α.Δ. είτε του Ν.Σ.Κ., κατηγορίας Πανεπιστημιακής Εκπαίδευσης (Π.Ε.) ή Τεχνικής Εκπαίδευσης (Τ.Ε.) με βαθμό τουλάχιστον Β΄. Σε περίπτωση κωλύματος του μέλους Ν.Σ.Κ, ακολουθείται η διαδικασία που προβλέπεται στην παρ. 3 του άρθρου 54 του ν. 4831/
2021 (Α΄ 170).
2. Με απόφαση του Υπουργού Εσωτερικών συστήνονται, μία ή περισσότερες ανά περίπτωση, Επιτροπές Εποπτείας Αξιολόγησης, σύμφωνα με την παρ. 1, ως ακολούθως:
α) Για το σύνολο των αποκεντρωμένων διοικήσεων,
β) για το σύνολο των Περιφερειών και των Ν.Π.Δ.Δ. αυτών, συμπεριλαμβανομένου του προσωπικού της Ένωσης Περιφερειών Ελλάδας (ΕΝ.Π.Ε.),
γ) για το σύνολο των Ο.Τ.Α. α΄ βαθμού συμπεριλαμβανομένου του προσωπικού των Περιφερειακών Ενώσεων Δήμων (Π.Ε.Δ.) και της Κεντρικής Ένωσης Δήμων Ελλάδος (Κ.Ε.Δ.Ε.), 
δ) για το σύνολο των ανεξαρτήτων αρχών και το διοικητικό προσωπικό του Ν.Σ.Κ.
3. Οι Επιτροπές Εποπτείας Αξιολόγησης συγκροτούνται με απόφαση του Υπουργού Εσωτερικών. Η θητεία των μελών τους είναι διετής και δύναται να ανανεώνεται για μία ακόμα πλήρη θητεία. Η συγκρότηση των Επιτροπών Εποπτείας Αξιολόγησης γίνεται εντός είκοσι (20) ημερών από τη λήξη της θητείας τους. Σε κάθε περίπτωση, τα απερχόμενα μέλη των Επιτροπών Εποπτείας Αξιολόγησης συνεχίζουν να ασκούν τα καθήκοντά τους μέχρι την εκ νέου συγκρότηση των Επιτροπών Εποπτείας Αξιολόγησης και για χρονικό διάστημα που δεν υπερβαίνει τους έξι (6) μήνες. 
4. Η Επιτροπή Εποπτείας Αξιολόγησης είναι αρμόδια για:
α) την εξέταση των ενστάσεων των αξιολογούμενων σύμφωνα με όσα ορίζονται στο άρθρο 14,
β) τον έλεγχο και την έγκριση των εκθέσεων αξιολόγησης υπαλλήλου του άρθρου 13,
γ) την εξέταση των εισηγήσεων των καθ’ ύλην αρμόδιων μονάδων της Γενικής Γραμματείας Ανθρώπινου Δυναμικού Δημοσίου Τομέα σύμφωνα με την παρ. 6 του άρθρου 8 και την παρ. 11 του άρθρου 9, και τη λήψη σχετικών διορθωτικών μέτρων.
5. Η Επιτροπή Εποπτείας Αξιολόγησης εξετάζει το παραδεκτό και το βάσιμο της ένστασης του άρθρου 14 και μπορεί είτε να απορρίψει την ένσταση είτε να διορθώσει την έκθεση αξιολόγησης προϊσταμένου ή την έκθεση αξιολόγησης υπαλλήλου με παράθεση πλήρους αιτιολογίας. Η Επιτροπή Εποπτείας Αξιολόγησης δύναται να ζητά οποιεσδήποτε πρόσθετες διευκρινίσεις κρίνει απαραίτητες από τον Αξιολογητή ή τον αξιολογούμενο και να ενεργεί εν γένει για τη διακρίβωση των προβαλλόμενων ισχυρισμών. Η εξέταση της ένστασης δεν δύναται να χειροτερεύσει τη θέση του αξιολογούμενου.
6. Η Επιτροπή Εποπτείας Αξιολόγησης εξετάζει την πληρότητα της αιτιολογίας, της οποίας γίνεται επίκληση και των συναφών πραγματικών περιστατικών των εκθέσεων αξιολόγησης υπαλλήλου του άρθρου 13 και μπορεί είτε να εγκρίνει είτε να διορθώσει την έκθεση αξιολόγησης υπαλλήλου με παράθεση πλήρους αιτιολογίας. Η Επιτροπή Εποπτείας Αξιολόγησης δύναται να ζητά οποιεσδήποτε πρόσθετες διευκρινίσεις κρίνει απαραίτητες από τον Αξιολογητή και να ενεργεί εν γένει για τη διακρίβωση των προβαλλόμενων ισχυρισμών.
7. Στην περίπτωση της περ. γ) της παρ. 4, η Επιτροπή Εποπτείας Αξιολόγησης δύναται να ζητά οποιεσδήποτε πρόσθετες διευκρινίσεις κρίνει απαραίτητες από τον Αξιολογητή και μπορεί να προβαίνει στη λήψη σχετικών διορθωτικών μέτρων, εφόσον απαιτείται. 
8. Αν η Επιτροπή κληθεί να εξετάσει ενστάσεις αξιολογημένων από μέλος της Επιτροπής, το συγκεκριμένο μέλος κωλύεται να συμμετάσχει στην εξέταση του εν λόγω θέματος από την Επιτροπή και τη θέση του παίρνει ο αναπληρωτής του.
9. Η Επιτροπή Εποπτείας Αξιολόγησης αποφαίνεται για τις περ. α) και γ) της παρ. 4 εντός εξήντα (60) ημερών από την περιέλευση σε αυτήν των σχετικών εγγράφων και για την περ. β) της παρ. 4, εντός εύλογου χρόνου που πάντως δεν υπερβαίνει τους έξι (6) μήνες. 
ΜΕΡΟΣ Γ΄
ΣΥΜΒΟΥΛΟΣ ΑΝΑΠΤΥΞΗΣ ΑΝΘΡΩΠΙΝΟΥ ΔΥΝΑΜΙΚΟΥ
ΚΕΦΑΛΑΙΟ Α΄
ΟΡΓΑΝΩΤΙΚΗ ΥΠΑΓΩΓΗ - ΑΡΜΟΔΙΟΤΗΤΕΣ 
ΚΑΙ ΥΠΟΧΡΕΩΣΕΙΣ
Άρθρο 16
Ορισμός Συμβούλου Ανάπτυξης 
Ανθρώπινου Δυναμικού
1. Σε κάθε υπουργείο ορίζονται ένας ή περισσότεροι Σύμβουλοι Ανάπτυξης Ανθρώπινου Δυναμικού.
2. Από τη ρύθμιση της παρ. 1 εξαιρούνται τα Υπουργεία Εξωτερικών, Προστασίας του Πολίτη, Εθνικής Άμυνας, Ναυτιλίας και Νησιωτικής Πολιτικής και Κλιματικής Κρίσης και Πολιτικής Προστασίας. 
3. Δύναται να οριστεί Σύμβουλος Ανάπτυξης Ανθρώπινου Δυναμικού στα Υπουργεία της παρ. 2, σε Ο.Τ.Α. α΄ και β΄ βαθμού, σε αυτοτελείς υπηρεσίες, σε αποκεντρωμένες διοικήσεις, σε Ν.Π.Δ.Δ. και σε νομικά πρόσωπα ιδιωτικού δικαίου που ανήκουν στη Γενική Κυβέρνηση σύμφωνα με την περ. β΄ της παρ. 1 του άρθρου 14 του ν. 4270/2014 (Α΄ 143), εφόσον αυτό κρίνεται απαραίτητο λόγω των αρμοδιοτήτων του φορέα και του αριθμού των υπαλλήλων που υπηρετούν σε αυτόν. 
4. Στις ανεξάρτητες αρχές οι Σύμβουλοι Ανάπτυξης Ανθρώπινου Δυναμικού ορίζονται με αποφάσεις των αρμοδίων οργάνων διοίκησής τους.
5. Οι αυτοτελείς υπηρεσίες και τα εποπτευόμενα νομικά πρόσωπα δημοσίου και ιδιωτικού δικαίου στα οποία δεν έχουν ορισθεί Σύμβουλοι Ανάπτυξης Ανθρώπινου Δυναμικού, υπάγονται στους Συμβούλους Ανάπτυξης Ανθρώπινου Δυναμικού του εποπτεύοντος φορέα.
Άρθρο 17
Αρμοδιότητες Συμβούλου Ανάπτυξης 
Ανθρώπινου Δυναμικού
1. Οι αρμοδιότητες του Συμβούλου Ανάπτυξης Ανθρώπινου Δυναμικού είναι οι εξής:
α) Παρέχει συμβουλευτική συνδρομή και υποστήριξη στο προσωπικό του οικείου φορέα και των εποπτευόμενων φορέων του, ιδίως, αναφορικά με θέματα εφαρμογής του συστήματος αξιολόγησης και των σχεδίων ανάπτυξης των υπαλλήλων και των προϊσταμένων,
β) υποστηρίζει και συνεπικουρεί την αρμόδια οργανική μονάδα για θέματα διοικητικής υποστήριξης και ανθρώπινου δυναμικού σε θέματα εφαρμογής του συστήματος αξιολόγησης και, ιδίως, στον σχεδιασμό δράσεων ανάπτυξης του προσωπικού του οικείου φορέα και των εποπτευόμενων φορέων του, στο πλαίσιο εφαρμογής του συστήματος αξιολόγησης,
γ) συλλέγει στοιχεία από την αρμόδια για θέματα διοικητικής υποστήριξης και ανθρώπινου δυναμικού οργανική μονάδα αναφορικά με την εφαρμογή του συστήματος αξιολόγησης του προσωπικού του οικείου φορέα και των εποπτευόμενων φορέων του,
δ) συντάσσει ετήσια έκθεση και την υποβάλλει στον επικεφαλής του φορέα και στη Γενική Γραμματεία Ανθρώπινου Δυναμικού Δημοσίου Τομέα για το έργο που επιτελέστηκε και την αποτελεσματικότητα των πολιτικών και των επιμέρους δράσεων ανάπτυξης ανθρώπινου δυναμικού που υλοποιήθηκαν στο πλαίσιο εφαρμογής του συστήματος αξιολόγησης, διατυπώνοντας σχετικές προτάσεις βελτίωσης. 
2. Η αρμόδια για θέματα διοικητικής υποστήριξης και ανθρώπινου δυναμικού οργανική μονάδα του οικείου φορέα έχει την υποχρέωση να συνεργάζεται, να παρέχει στοιχεία και να υποστηρίζει εν γένει τον Σύμβουλο Ανάπτυξης Ανθρώπινου Δυναμικού για την εκπλήρωση της αποστολής του. 
ΚΕΦΑΛΑΙΟ Β΄
ΜΗΤΡΩΟ ΣΥΜΒΟΥΛΩΝ ΑΝΑΠΤΥΞΗΣ ΑΝΘΡΩΠΙΝΟΥ ΔΥΝΑΜΙΚΟΥ, ΠΙΣΤΟΠΟΙΗΣΗ 
ΚΑΙ ΣΤΕΛΕΧΩΣΗ
Άρθρο 18
Σύσταση και τήρηση Μητρώου Συμβούλων Ανάπτυξης Ανθρώπινου Δυναμικού 
και εγγραφή σε αυτό 
1. Συστήνεται Μητρώο Συμβούλων Ανάπτυξης Ανθρώπινου Δυναμικού (Μητρώο), στο οποίο εντάσσονται οι υποψήφιοι για την κάλυψη των θέσεων Συμβούλου Ανάπτυξης Ανθρώπινου Δυναμικού. Το Μητρώο τηρείται ηλεκτρονικά στη Γενική Γραμματεία Ανθρώπινου Δυναμικού Δημοσίου Τομέα του Υπουργείου Εσωτερικών, είναι αναρτημένο στην ιστοσελίδα του και περιλαμβάνει αποκλειστικά τα απαραίτητα στοιχεία, τηρουμένης της αρχής της διαφάνειας και του πλαισίου περί προστασίας δεδομένων προσωπικού χαρακτήρα, όπως ορίζεται στον Κανονισμό (ΕΕ) 2016/679 του Ευρωπαϊκού Κοινοβουλίου και του Συμβουλίου, της 27ης Απριλίου 2016, για την προστασία των φυσικών προσώπων έναντι της επεξεργασίας των δεδομένων προσωπικού χαρακτήρα και για την ελεύθερη κυκλοφορία των δεδομένων αυτών και την κατάργηση της οδηγίας 95/46/ΕΚ (L 119) και τον  
ν. 4624/2019 (Α΄ 137).
2. Στο Μητρώο εγγράφονται, κατόπιν αίτησής τους, μόνιμοι ή με σχέση εργασίας Ι.Δ.Α.Χ. πολιτικοί διοικητικοί υπάλληλοι, κατηγορίας Π.Ε. ή Τ.Ε. ή ειδικό επιστημονικό προσωπικό, οι οποίοι ανήκουν οργανικά σε υπουργεία ή σε αυτοτελείς υπηρεσίες ή σε ανεξάρτητες αρχές ή αποκεντρωμένες διοικήσεις ή Ν.Π.Δ.Δ. ή Ο.Τ.Α. α΄ και β΄ βαθμού, έχουν τον Α΄ βαθμό και πενταετή κατ’ ελάχιστο πραγματική δημόσια υπηρεσία, και διαθέτουν το πιστοποιητικό επάρκειας Συμβούλου Ανάπτυξης Ανθρώπινου Δυναμικού του άρθρου 19.
3. Η εγγραφή στο Μητρώο πραγματοποιείται με την υποβολή ηλεκτρονικής αίτησης, καθώς και των δικαιολογητικών που αποδεικνύουν τις απαιτούμενες προϋποθέσεις. Αντίγραφο της αίτησης κοινοποιείται υποχρεωτικά με μέριμνα του αιτούντος στη διεύθυνση προσωπικού του φορέα προέλευσης. Η ηλεκτρονική αίτηση επέχει θέση υπεύθυνης δήλωσης του άρθρου 8 του ν. 1599/1986 (Α΄ 75).
4. Μέλος του Μητρώου μπορεί να διαγραφεί με αίτησή του, που υποβάλλεται ηλεκτρονικά. Αντίγραφο της αίτησης κοινοποιείται υποχρεωτικά, με μέριμνα του αιτούντος, στη διεύθυνση προσωπικού του φορέα προέλευσης και στη Γενική Γραμματεία Ανθρώπινου Δυναμικού Δημόσιου Τομέα του Υπουργείου Εσωτερικών.
Άρθρο 19
Πιστοποίηση Συμβούλων Ανάπτυξης Ανθρώπινου Δυναμικού
Το Εθνικό Κέντρο Δημόσιας Διοίκησης και Αυτοδιοίκησης (Ε.Κ.Δ.Δ.Α.), σε συνεργασία με τη Γενική Γραμματεία Ανθρώπινου Δυναμικού Δημοσίου Τομέα του Υπουργείου Εσωτερικών, οργανώνει ειδικό πρόγραμμα πιστοποίησης για τη χορήγηση πιστοποιητικού επάρκειας Συμβούλου Ανάπτυξης Ανθρώπινου Δυναμικού.
Άρθρο 20
Κάλυψη θέσεων Συμβούλων Ανάπτυξης Ανθρώπινου Δυναμικού
1. Η θέση του Συμβούλου Ανάπτυξης Ανθρώπινου Δυναμικού πληρούται κατόπιν πρόσκλησης εκδήλωσης ενδιαφέροντος που εκδίδει η Γενική Γραμματεία Ανθρώπινου Δυναμικού Δημοσίου Τομέα του Υπουργείου Εσωτερικών. Η πρόσκληση αναρτάται στο πρόγραμμα «Διαύγεια» και στην ιστοσελίδα του Υπουργείου Εσωτερικών. Δικαίωμα υποβολής αίτησης έχουν τα μέλη του Μητρώου του άρθρου 18. Με την πρόσκληση καθορίζονται ο χρόνος και ο τρόπος υποβολής αίτησης των ενδιαφερομένων, η διαδικασία και τα κριτήρια αξιολόγησης των αιτήσεών τους, καθώς και κάθε άλλο σχετικό θέμα.
2. Η αξιολόγηση των υποψηφίων για την κάλυψη της θέσης του Συμβούλου Ανάπτυξης Ανθρώπινου Δυναμικού γίνεται από τριμελή Επιτροπή που συγκροτείται με απόφαση του Υπουργού Εσωτερικών και αποτελείται από: α) τον Προϊστάμενο της Γενικής Διεύθυνσης Ανθρώπινου Δυναμικού Δημοσίου Τομέα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών, β) τον Προϊστάμενο του Ινστιτούτου Επιμόρφωσης του Εθνικού Κέντρου Δημόσιας Διοίκησης και Αυτοδιοίκησης και γ) τον Προϊστάμενο της Γενικής Διεύθυνσης που είναι αρμόδια για θέματα προσωπικού του οικείου φορέα, εφόσον υπάρχει, ή τον Προϊστάμενο της Διεύθυνσης που είναι αρμόδια για θέματα προσωπικού, με αναπληρωτές όσους τους αναπληρώνουν στα υπηρεσιακά τους καθήκοντα. Γραμματέας της επιτροπής ορίζεται υπάλληλος της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών, κατηγορίας Π.Ε. ή Τ.Ε. με βαθμό τουλάχιστον Β΄.
3. Η επιλογή διενεργείται από την Επιτροπή της παρ. 2, κατόπιν συνεκτίμησης των απαιτούμενων τυπικών και των πρόσθετων επιθυμητών προσόντων, όπως αυτά προσδιορίζονται ειδικότερα στην πρόσκληση εκδήλωσης ενδιαφέροντος. Η Επιτροπή δύναται να καλεί σε συνέντευξη τους τρεις (3) επικρατέστερους υποψηφίους ανά θέση, η οποία λαμβάνεται υπόψη για την τελική επιλογή τους. Το περιεχόμενο της συνέντευξης με τα κρίσιμα και ουσιαστικά σημεία της αναφέρεται συνοπτικά στο πρακτικό επιλογής της Επιτροπής, το οποίο είναι ειδικά αιτιολογημένο, περιλαμβάνει συγκριτική αξιολόγηση των υποψηφίων σε σχέση με τον υποψήφιο που επιλέγεται, καθώς και καθορισμό ενός επιλαχόντα.
4. Δεν επιτρέπεται να συμμετέχει στη διαδικασία υπάλληλος που έχει επιλεγεί και τοποθετηθεί σε θέση Συμβούλου Ανάπτυξης Ανθρώπινου Δυναμικού, για όσο χρόνο διαρκεί η θητεία του.
ΚΕΦΑΛΑΙΟ Γ΄
ΥΠΗΡΕΣΙΑΚΗ ΚΑΤΑΣΤΑΣΗ ΚΑΙ ΣΥΝΤΟΝΙΣΜΟΣ 
ΤΩΝ ΣΥΜΒΟΥΛΩΝ ΑΝΑΠΤΥΞΗΣ ΑΝΘΡΩΠΙΝΟΥ 
ΔΥΝΑΜΙΚΟΥ
Άρθρο 21
Θητεία, υπηρεσιακή κατάσταση, μισθοδοσία και εκθέσεις αξιολόγησης της απόδοσης των Συμβούλων Ανάπτυξης Ανθρώπινου Δυναμικού
1. Η θητεία του Συμβούλου Ανάπτυξης Ανθρώπινου Δυναμικού είναι τριετής, με δυνατότητα ισόχρονης ανανέωσης για μία (1) ακόμη φορά. Η ανανέωση δύναται να πραγματοποιηθεί αφού αξιολογηθεί το έργο του από την τριμελή Επιτροπή της παρ. 2 του άρθρου 20, τρεις (3) μήνες πριν τη λήξη της θητείας του. Ο Σύμβουλος Ανάπτυξης Ανθρώπινου Δυναμικού του οποίου η θητεία έληξε συνεχίζει να ασκεί τα καθήκοντά του μέχρι την επιλογή νέου. 
2. Ο χρόνος που διανύεται σε θέση Συμβούλου Ανάπτυξης Ανθρώπινου Δυναμικού λογίζεται ως χρόνος πραγματικής υπηρεσίας σε θέση προϊσταμένου επιπέδου Τμήματος, ως προς όλες τις υπηρεσιακές συνέπειες. Στον ανωτέρω δεν καταβάλλεται το μηνιαίο επίδομα θέσης ευθύνης που προβλέπεται στο άρθρο 16 του 
ν. 4354/2015 (Α΄ 176).
3. Η θέση του Συμβούλου Ανάπτυξης Ανθρώπινου Δυναμικού είναι πλήρους απασχόλησης. Με απόφαση του Υπουργού Εσωτερικών, ο υπάλληλος που επιλέγεται σε θέση Συμβούλου Ανάπτυξης Ανθρώπινου Δυναμικού αποσπάται στη Γενική Διεύθυνση Ανθρώπινου Δυναμικού Δημοσίου Τομέα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών χωρίς να καταλαμβάνει οργανική θέση.
4. Οι εκθέσεις αξιολόγησης της απόδοσης των Συμβούλων Ανάπτυξης Ανθρώπινου Δυναμικού συντάσσονται από τον Προϊστάμενο της Γενικής Διεύθυνσης Ανθρώπινου Δυναμικού Δημοσίου Τομέα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών. Οι Σύμβουλοι Ανάπτυξης Ανθρώπινου Δυναμικού κατά την άσκηση των καθηκόντων τους, υπάγονται: α) για θέματα πειθαρχικής ευθύνης στον Υπουργό Εσωτερικών που είναι πειθαρχικός προϊστάμενος αυτών και στο πειθαρχικό συμβούλιο του Υπουργείου Εσωτερικών, β) για θέματα χορήγησης αδειών, άδειας άσκησης ιδιωτικού έργου με αμοιβή ή τήρησης του ωραρίου εργασίας, στην αρμόδια διεύθυνση προσωπικού και στο υπηρεσιακό συμβούλιο του φορέα υποδοχής και γ) για τα λοιπά θέματα υπηρεσιακής τους κατάστασης στη διεύθυνση προσωπικού και το υπηρεσιακό συμβούλιο της υπηρεσίας προέλευσής τους.
5. H μισθοδοσία των Συμβούλων Ανάπτυξης Ανθρώπινου Δυναμικού καταβάλλεται από τη Γενική Γραμματεία Ανθρώπινου Δυναμικού Δημοσίου Τομέα του Υπουργείου Εσωτερικών. Οι ανωτέρω υπάλληλοι διατηρούν το σύνολο των αποδοχών της οργανικής τους θέσης, σύμφωνα με τις προϋποθέσεις χορήγησής τους, συμπεριλαμβανομένης της προσωπικής διαφοράς του άρθρου 27 του ν. 4354/2015.
Άρθρο 22
Συντονισμός Συμβούλων Ανάπτυξης Ανθρώπινου Δυναμικού 
Η Γενική Γραμματεία Ανθρώπινου Δυναμικού Δημοσίου Τομέα ορίζεται αρμόδια για τον συντονισμό των Συμβούλων Ανάπτυξης Ανθρώπινου Δυναμικού (Δίκτυο Συμβούλων Ανάπτυξης Ανθρώπινου Δυναμικού) 
με σκοπό:
α) Τη συνεργασία μεταξύ των μελών του για την ανταλλαγή απόψεων και εμπειριών σχετικά με τον τρόπο χειρισμού υποθέσεων, την καταγραφή αποτελεσματικών προσεγγίσεων και τον διαμοιρασμό καλών πρακτικών,
β) τη διατύπωση και υποβολή προτάσεων για τον σχεδιασμό και την υλοποίηση συγκεκριμένων πολιτικών εκπαίδευσης, κατάρτισης και ανάπτυξης του ανθρώπινου δυναμικού του δημόσιου τομέα, καθώς και την ανάδειξη της προστιθέμενης αξίας του Συμβούλου Ανάπτυξης Ανθρώπινου Δυναμικού στη βελτίωση του τρόπου λειτουργίας των δημόσιων υπηρεσιών, 
γ) τη διοργάνωση, σε συνεργασία με το Υπουργείο Εσωτερικών και το Ε.Κ.Δ.Δ.Α., δράσεων εκπαίδευσης και ενημέρωσης αναφορικά με την αναγκαιότητα και τη σημασία της συνεχούς ανάπτυξης του ανθρώπινου δυναμικού για τη βελτίωση της λειτουργίας των δημόσιων υπηρεσιών, 
δ) τη συγκέντρωση και αναφορά στατιστικών στοιχείων και δεδομένων για θέματα εκπαίδευσης και ανάπτυξης ανθρώπινου δυναμικού.
ΜΕΡΟΣ Δ΄
ΚΙΝΗΤΡΑ, ΑΝΤΑΜΟΙΒΗ 
ΚΑΙ ΠΡΟΣΩΠΙΚΗ ΔΙΑΦΟΡΑ ΥΠΑΛΛΗΛΩΝ
ΚΕΦΑΛΑΙΟ Α΄
ΣΥΣΤΗΜΑ ΚΙΝΗΤΡΩΝ 
ΚΑΙ ΑΝΤΑΜΟΙΒΗΣ ΥΠΑΛΛΗΛΩΝ 
Άρθρο 23
Σύστημα κινήτρων και ανταμοιβής υπαλλήλων
συνδεόμενο με το Ενοποιημένο Σχέδιο Κυβερνητικής Πολιτικής
1. Εφαρμόζεται σύστημα κινήτρων και ανταμοιβής για τους πολιτικούς υπαλλήλους και το ένστολο προσωπικό του δημόσιου τομέα, οι οποίοι, λόγω αρμοδιότητας, υλοποιούν συγκεκριμένους στόχους του Ενοποιημένου Σχεδίου Κυβερνητικής Πολιτικής, όπου εντάσσονται τα Ετήσια Σχέδια Δράσης των υπουργείων, και το οποίο εγκρίνεται κάθε Δεκέμβριο από το Υπουργικό Συμβούλιο σύμφωνα με την παρ. 7 του άρθρου 52 του ν. 4622/2019 (Α΄ 133). Οι στόχοι της παρούσας εξειδικεύονται με την απόφαση της παρ. 2 και αντιστοιχίζονται με συγκεκριμένους δείκτες μέτρησης.
2. Οι υπηρεσίες κάθε υπουργείου και του εποπτευόμενου φορέα του, που σχετίζονται άμεσα με την υλοποίηση των στόχων της παρ. 1, καθώς και οι συγκεκριμένοι ποσοτικοί στόχοι ανά υπηρεσία, καθορίζονται με Πράξη του Υπουργικού Συμβουλίου, κατόπιν εισήγησης των Υπουργών Οικονομικών και Εσωτερικών, αφού προηγηθεί διαβούλευση με τα συναρμόδια υπουργεία. Από το εν λόγω σύστημα κινήτρων και ανταμοιβών εξαιρούνται οι υπάλληλοι που λαμβάνουν κάποια από τις ανταμοιβές των άρθρων 24 ή 25 ή 26 ή 27 του παρόντος. 
3. Ο προϊστάμενος κάθε διεύθυνσης των υπηρεσιών της παρ. 2, λαμβάνοντας υπόψη ιδίως τη φύση των καθηκόντων των υπαλλήλων, την υλοποίηση των στόχων και την πλήρωση των κριτηρίων, που τίθενται με την Πράξη του Υπουργικού Συμβουλίου της παρ. 2 και την απόφαση της παρ. 8 του άρθρου 50, και την εύρυθμη λειτουργία της οργανικής μονάδας, ορίζει τους υπαλλήλους, οι οποίοι εμπλέκονται άμεσα στην υλοποίηση των ανωτέρω στόχων και είναι επιλέξιμοι για την καταβολή της επιπλέον ανταμοιβής. Η ως άνω επιλογή τελεί υπό την έγκριση του οικείου αμέσως ανώτερου ιεραρχικά αρμόδιου οργάνου, το οποίο αποφαίνεται σχετικώς εντός προθεσμίας δέκα (10) ημερών από τη γνωστοποίησή της σε αυτό. Με την άπρακτη παρέλευση της ως άνω προθεσμίας, η επιλογή θεωρείται ότι έχει 
γίνει αποδεκτή.
4. Η ανταμοιβή υπολογίζεται επί του βασικού μισθού και του επιδόματος θέσης ευθύνης, δεν συμψηφίζεται με την προσωπική διαφορά της παρ. 1 του άρθρου 27 του ν. 4354/2015 (Α΄ 176) και την αντίστοιχη του άρθρου 155 του ν. 4472/2017 (Α΄ 74), δεν μπορεί να υπερβαίνει, ανά έτος, το δεκαπέντε τοις εκατό (15%) του αθροίσματος του ετήσιου βασικού μισθού και του επιδόματος θέσης ευθύνης κάθε υπαλλήλου και υπόκειται στις ασφαλιστικές εισφορές και λοιπές κρατήσεις των πρόσθετων αποδοχών. Η συνολική δαπάνη για τις ανωτέρω ανταμοιβές δεν μπορεί να υπερβαίνει τα είκοσι εκατομμύρια (20.000.000) ευρώ ανά έτος.
5. Το παρόν δεν θίγει την εφαρμογή του άρθρου 4 του ν. 4892/2022 (Α΄ 28) περί καθιέρωσης επιβράβευσης παραγωγικότητας των υπαλλήλων του Ηλεκτρονικού Εθνικού Φορέα Κοινωνικής Ασφάλισης (e-ΕΦΚΑ).
Άρθρο 24
Σύστημα κινήτρων και ανταμοιβής υπαλλήλων
που εμπλέκονται σε έργα του Εθνικού Σχεδίου 
Ανάκαμψης και Ανθεκτικότητας 
«Ελλάδα 2.0» 
1. Καθιερώνεται σύστημα κινήτρων και ανταμοιβής που δύναται να εφαρμόζεται στους υπαλλήλους του δημόσιου τομέα, οι οποίοι: α) υπηρετούν σε οποιαδήποτε υπηρεσία ορίζεται ρητά από τους φορείς υλοποίησης, φορείς χρηματοδότησης ή υπουργεία ευθύνης ότι υλοποιεί τα έργα του Εθνικού Σχεδίου Ανάκαμψης και Ανθεκτικότητας «Ελλάδα 2.0», β) είναι μέλη των συλλογικών οργάνων, που ορίζονται με την απόφαση της υποπερ. 9 της περ. β΄ της παρ. 1 του άρθρου 3 της υπό στοιχεία 119126ΕΞ 2021/28.9.2021 απόφασης του Αναπληρωτή Υπουργού Οικονομικών (Β΄ 4498), γ) υπηρετούν στη Γενική Διεύθυνση Δημοσίων Επενδύσεων του Υπουργείου Ανάπτυξης και Επενδύσεων, στη Γενική Γραμματεία Πληροφοριακών Συστημάτων, στο Εθνικό Δίκτυο Υποδομών Τεχνολογίας και Έρευνας του Υπουργείου Ψηφιακής Διακυβέρνησης, στην Κεντρική Μονάδα Κρατικών Ενισχύσεων ή στις Αποκεντρωμένες Μονάδες Κρατικών Ενισχύσεων, στις τεχνικές υπηρεσίες των Ο.Τ.Α. α΄ βαθμού και στην Προεδρία της Κυβέρνησης, εφόσον εμπλέκονται σε έργα του Εθνικού Σχεδίου Ανάκαμψης και Ανθεκτικότητας «Ελλάδα 2.0».
2. Ο προϊστάμενος κάθε διεύθυνσης των υπηρεσιών, που ορίζονται με την απόφαση της παρ. 9 του άρθρου 50, λαμβάνοντας υπόψη ιδίως τη φύση των καθηκόντων των υπαλλήλων, την υλοποίηση των κριτηρίων της ως άνω απόφασης, και την εύρυθμη λειτουργία της οργανικής μονάδας, ορίζει τους υπαλλήλους, οι οποίοι εμπλέκονται άμεσα στην υλοποίηση των έργων του Σχεδίου Ανάκαμψης και Ανθεκτικότητας και δύνανται να λάβουν την επιπλέον ανταμοιβή. Η ως άνω επιλογή τελεί υπό την έγκριση του οικείου αμέσως ανώτερου ιεραρχικά αρμόδιου οργάνου, το οποίο αποφαίνεται σχετικώς εντός προθεσμίας δέκα (10) ημερών από τη γνωστοποίησή της σε αυτό. Με την άπρακτη παρέλευση της ως άνω προθεσμίας, η επιλογή τεκμαίρεται ότι έχει γίνει αποδεκτή. Από το εν λόγω σύστημα κινήτρων και ανταμοιβών εξαιρούνται οι υπάλληλοι που λαμβάνουν κάποια από τις ανταμοιβές των άρθρων 23 ή 25 ή 26 ή 27. 
3. Η ανταμοιβή υπολογίζεται επί του βασικού μισθού και του επιδόματος θέσης ευθύνης, δεν συμψηφίζεται με την προσωπική διαφορά της παρ. 1 του άρθρου 27 του ν. 4354/2015 (Α΄ 176), δεν μπορεί να υπερβαίνει, ανά έτος, το δεκαπέντε τοις εκατό (15%) του αθροίσματος του ετήσιου βασικού μισθού και του επιδόματος θέσης ευθύνης κάθε υπαλλήλου και υπόκειται στις ασφαλιστικές εισφορές και λοιπές κρατήσεις των πρόσθετων αποδοχών. Η συνολική δαπάνη για τις ανωτέρω ανταμοιβές δεν μπορεί να υπερβαίνει τα δέκα εκατομμύρια (10.000.000) ευρώ ανά έτος.
Άρθρο 25
Κίνητρο Επίτευξης 
Δημοσιονομικών Στόχων
1. Στους πολιτικούς υπαλλήλους και στο ένστολο προσωπικό των Γενικών Διευθύνσεων Οικονομικών Υπηρεσιών των υπουργείων, των Οικονομικών Υπηρεσιών της Προεδρίας της Δημοκρατίας και της Προεδρίας της Κυβέρνησης, του Γενικού Λογιστηρίου του Κράτους (Γ.Λ.Κ.), καθώς και στις λοιπές υπηρεσίες και φορείς, που εποπτεύονται ή υπάγονται στο Υπουργείο Οικονομικών, οι οποίοι αμείβονται με βάση τις διατάξεις του ν. 4354/2015 (Α΄ 176) ή του ν. 4472/2017 
(Α΄ 74) και καθορίζονται με απόφαση του Υπουργού Οικονομικών, δύναται να καταβάλλεται Κίνητρο Επίτευξης Δημοσιονομικών Στόχων (Κ.Ε.Δ.Σ.), με βάση την επίτευξη συγκεκριμένων ποσοτικών στόχων που καθορίζονται με απόφαση του Υπουργού Οικονομικών για 
κάθε υπηρεσία.
2. Οι ποσοτικοί στόχοι σχετίζονται ενδεικτικά με τη δημοσιονομική και ταμειακή διαχείριση, τον έλεγχο και τα αποτελέσματα επί των εσόδων και των δαπανών, τον οικονομικό και δημοσιονομικό προγραμματισμό, την εκκαθάριση ληξιπρόθεσμων υποχρεώσεων, την επεξεργασία σημαντικού αριθμού νομοθετικών και κανονιστικών πράξεων δημοσιονομικού περιεχομένου, την επεξεργασία αιτημάτων επί κρατικών εγγυήσεων και εν γένει ποσοτικούς στόχους που συνδέονται με την άσκηση δημοσιονομικής πολιτικής.
3. Ο προϊστάμενος κάθε διεύθυνσης των υπηρεσιών της παρ. 1, λαμβάνοντας υπόψη ιδίως τη φύση των καθηκόντων των υπαλλήλων, την υλοποίηση των ποσοτικών στόχων, που τίθενται με την απόφαση της παρ. 10 του άρθρου 50, και την εύρυθμη λειτουργία της οργανικής μονάδας, ορίζει τους υπαλλήλους, οι οποίοι εμπλέκονται άμεσα στην επίτευξη των στόχων και είναι επιλέξιμοι για την καταβολή του Κ.Ε.Δ.Σ. Η ως άνω επιλογή τελεί υπό την έγκριση του οικείου αμέσως ανώτερου ιεραρχικά αρμοδίου οργάνου, το οποίο αποφαίνεται σχετικώς εντός προθεσμίας δέκα (10) ημερών από τη γνωστοποίησή της σε αυτό. Με την άπρακτη παρέλευση της ως άνω προθεσμίας, η επιλογή θεωρείται ότι έχει 
γίνει αποδεκτή.
4. Το Κ.Ε.Δ.Σ. υπολογίζεται επί του βασικού μισθού και του επιδόματος θέσης ευθύνης, δεν συμψηφίζεται με την προσωπική διαφορά της παρ. 1 του άρθρου 27 του ν. 4354/2015 και την αντίστοιχη του άρθρου 155 του ν. 4472/2017 (Α΄ 74), δεν μπορεί να υπερβαίνει, ανά έτος, το δεκαπέντε τοις εκατό (15%) του αθροίσματος του ετήσιου βασικού μισθού και του επιδόματος θέσης ευθύνης κάθε υπαλλήλου και υπόκειται στις ασφαλιστικές εισφορές και λοιπές κρατήσεις των πρόσθετων αποδοχών. Από το Κ.Ε.Δ.Σ. εξαιρούνται οι υπάλληλοι που λαμβάνουν κάποια από τις ανταμοιβές των άρθρων 23 ή 24 ή 26 ή 27. Η συνολική δαπάνη για την καταβολή του Κ.Ε.Δ.Σ. δεν μπορεί να υπερβαίνει τα πέντε(5.000.000) εκατομμύρια ευρώ ανά έτος. 
Άρθρο 26
Σύστημα ανταμοιβής δικαστικών υπαλλήλων
1. Εφαρμόζεται σύστημα ανταμοιβής για τους δικαστικούς υπαλλήλους, οι οποίοι, στο πλαίσιο της εφαρμογής των προβλέψεων του Εθνικού Σχεδίου Ανάκαμψης και Ανθεκτικότητας «Ελλάδα 2.0» για την επιτάχυνση της απονομής της δικαιοσύνης, υλοποιούν συγκεκριμένους στόχους των δικαστηρίων, των εισαγγελιών και των λοιπών υπηρεσιών στις οποίες απασχολούνται.
2. Η ανταμοιβή καταβάλλεται κατόπιν της έκδοσης της απόφασης της παρ. 11 του άρθρου 50 και υπολογίζεται επί του βασικού μισθού και του επιδόματος θέσης ευθύνης, δεν συμψηφίζεται με την προσωπική διαφορά της παρ. 1 του άρθρου 27 του ν. 4354/2015 (Α΄ 176) και υπόκειται στις ασφαλιστικές εισφορές και λοιπές κρατήσεις των πρόσθετων αποδοχών. Από το εν λόγω σύστημα κινήτρων και ανταμοιβών εξαιρούνται οι υπάλληλοι που λαμβάνουν κάποια από τις ανταμοιβές των άρθρων 23 ή 24 ή 25 ή 27. Η ανταμοιβή αυτή μπορεί να καταβάλλεται από την 1η.1.2023 μέχρι την 31.12.2025 και η συνολική δαπάνη δεν μπορεί να υπερβαίνει τα έντεκα εκατομμύρια (11.000.000) ευρώ.
Άρθρο 27
Σύστημα κινήτρων και ανταμοιβής υπαλλήλων που στελεχώνουν τις Ειδικές Υπηρεσίες 
του ΕΣΠΑ και του Στρατηγικού Σχεδίου Κοινής Αγροτικής Πολιτικής, την Κεντρική Υπηρεσία της Μονάδας Οργάνωσης της Διαχείρισης ΑΕ και την Ειδική Υπηρεσία Προγραμματισμού, Συντονισμού και Παρακολούθησης της υλοποίησης των Χρηματοδοτικών Μηχανισμών
του Ευρωπαϊκού Οικονομικού Χώρου
Στο προσωπικό που στελεχώνει τις Ειδικές Υπηρεσίες του Εταιρικού Συμφώνου για το Πλαίσιο Ανάπτυξης και του Στρατηγικού Σχεδίου για τη νέα Κοινή Αγροτική Πολιτική, όπως αυτές ορίζονται στα άρθρα 5 και 6 και στην παρ. 9 του άρθρου 66 του ν. 4914/2022 (Α΄ 61), την Ειδική Υπηρεσία Προγραμματισμού, Συντονισμού και Παρακολούθησης της υλοποίησης των Χρηματοδοτικών Μηχανισμών του Ευρωπαϊκού Οικονομικού Χώρου (ΕΥ-ΧΜ ΕΟΧ), καθώς και την Κεντρική Υπηρεσία της Μονάδας Οργάνωσης της Διαχείρισης ΑΕ, καταβάλλεται επιπλέον ανταμοιβή σε περίπτωση επίτευξης στόχων, λαμβάνοντας υπόψη τη βαρύτητα της θέσης και τον βαθμό ευθύνης εκάστου, σύμφωνα όσα ορίζονται στην παρ. 12 του άρθρου 50. Από το εν λόγω σύστημα κινήτρων και ανταμοιβών εξαιρούνται οι υπάλληλοι που λαμβάνουν κάποια από τις ανταμοιβές των άρθρων 23 ή 24 ή 25 ή 26.
ΚΕΦΑΛΑΙΟ Β΄
ΡΥΘΜΙΣΗ ΘΕΜΑΤΩΝ ΠΡΟΣΩΠΙΚΗΣ ΔΙΑΦΟΡΑΣ
Άρθρο 28
Αναστολή μείωσης προσωπικής διαφοράς κατά
την μισθολογική εξέλιξη των υπαλλήλων
Αναστέλλεται από 1ης.6.2022 και μέχρι τις 31.5.2024, η εφαρμογή του τέταρτου εδαφίου της παρ. 1 του άρθρου 27 του ν. 4354/2015 (Α΄ 176). Με απόφαση του Υπουργού Οικονομικών δύναται να αναπροσαρμόζεται η καταληκτική ημερομηνία αναστολής. 
ΜΕΡΟΣ Ε΄
ΚΟΙΝΟ ΠΛΑΙΣΙΟ ΑΞΙΟΛΟΓΗΣΗΣ (Κ.Π.Α.) 
ΚΕΦΑΛΑΙΟ Α΄
ΠΕΔΙΟ ΕΦΑΡΜΟΓΗΣ - ΟΡΙΣΜΟΙ
Άρθρο 29
Πεδίο εφαρμογής
Οι διατάξεις του παρόντος Μέρους εφαρμόζονται στους φορείς της παρ. 1 του άρθρου 14 του ν. 4270/2014 (Α΄ 143). 
Άρθρο 30
Ορισμοί
Για το παρόν Μέρος ισχύουν οι ακόλουθοι ορισμοί:
1) «Δημόσιες οργανώσεις»: Οι φορείς της παρ. 1 του άρθρου 14 του ν. 4270/2014 (Α΄ 143). 
2) «Δήλωση πολιτικής ποιότητας»: Η έγγραφη δήλωση του ανώτατου οργάνου διοίκησης της δημόσιας οργάνωσης, η οποία έχει σκοπό να καταδείξει τη δέσμευσή της για την ορθή και ολοκληρωμένη εφαρμογή του Κ.Π.Α. 
3) «Διοίκηση Ολικής Ποιότητας»: Ο τρόπος διοίκησης μιας δημόσιας οργάνωσης που έχει ως επίκεντρο τον πολίτη και η οποία επιδιώκει τη συνεχή βελτίωση των επιχειρησιακών διεργασιών µε τη χρήση αναλυτικών εργαλείων και την ομαδική εργασία µέσω της συµµετοχής όλων των υπαλλήλων. 
4) «Κοινό Πλαίσιο Αξιολόγησης (Κ.Π.Α.)»: Πρότυπο που εντάσσεται στη διοίκηση ολικής ποιότητας και χρησιμοποιείται για την αυτοαξιολόγηση των δημόσιων οργανώσεων, μέσω μιας ολιστικής προσέγγισης για την ανάλυση της λειτουργίας και απόδοσής τους, με σκοπό την ενίσχυση της διοικητικής τους ικανότητας. 
5) «Ορθή και ολοκληρωμένη εφαρμογή του Κ.Π.Α.»: Η υλοποίηση με τον προσήκοντα τρόπο του συνόλου των σταδίων και των διαδικασιών του Κ.Π.Α., δηλαδή ο προγραμματισμός, η αυτοαξιολόγηση, ο σχεδιασμός και η υλοποίηση βελτιωτικών δράσεων, σε μια δημόσια οργάνωση, χωρίς να λαμβάνονται υπόψη τα αποτελέσματα της βαθμολόγησης των κριτηρίων του.
6) «Πιστοποίηση ορθής και ολοκληρωμένης εφαρμογής του Κ.Π.Α.»: Η αξιολόγηση με θετικό περιεχόμενο σχετικά με την ορθή και ολοκληρωμένη εφαρμογή του Κ.Π.Α. σε μια δημόσια οργάνωση. 
ΚΕΦΑΛΑΙΟ Β΄
ΚΙΝΗΤΡΑ - ΠΙΣΤΟΠΟΙΗΣΗ - ΑΠΟΝΟΜΗ 
ΔΙΑΚΡΙΣΕΩΝ - ΚΥΚΛΟΣ ΠΟΙΟΤΗΤΑΣ
Άρθρο 31
Κίνητρα για την ορθή και ολοκληρωμένη εφαρμογή του Κ.Π.Α. - Τροποποίηση παρ. 1 άρθρου 5 ν. 4440/2016 και παρ. 6 άρθρου 51 
ν. 4622/2019
1. Στην παρ. 1 του άρθρου 5 του ν. 4440/2016 (Α΄ 224), περί αρμοδιοτήτων της Κεντρικής Επιτροπής Κινητικότητας, προστίθεται νέο τελευταίο εδάφιο και η παρ. 1 διαμορφώνεται ως εξής:
 «1. Στο Υπουργείο Εσωτερικών συστήνεται Κεντρική Επιτροπή Κινητικότητας, η οποία, λαμβάνοντας υπόψη το ψηφιακό Οργανόγραμμα του άρθρου 16, συντονίζει και επιβλέπει την εφαρμογή του ΕΣΚ και αξιολογεί τα αιτήματα των φορέων για την κάλυψη κενών οργανικών θέσεων με μετάταξη, καθώς και την αναγκαιότητα διενέργειας αποσπάσεων λόγω σοβαρών και επειγουσών υπηρεσιακών αναγκών. Επίσης, γνωμοδοτεί για αιτήματα υπαλλήλων για συνυπηρέτηση, για αιτήματα υπαλλήλων για απόσπαση ή μετάταξη για αποδεδειγμένα ιδιαίτερα σοβαρούς λόγους υγείας, για την ανακατανομή του προσωπικού σε υπηρεσίες του Δημοσίου μετά από αναδιάρθρωση υπηρεσιών, συγχώνευση φορέων ή μεταβολή του ιδιοκτησιακού καθεστώτος των φορέων και εν γένει για ζητήματα σχετικά με την πολιτική κινητικότητας και τη στελέχωση του Δημοσίου. Επιπλέον, η Κεντρική Επιτροπή Κινητικότητας αποφασίζει για τη μετάταξη υπαλλήλων στον κλάδο ΠΕ Επιτελικών Στελεχών της Διοίκησης. Κατά την εφαρμογή του πρώτου εδαφίου, για την αξιολόγηση των αιτημάτων των φορέων, καθώς και την τεκμηρίωση σοβαρών και επειγουσών υπηρεσιακών αναγκών, συνεκτιμάται η προσκόμιση από τον φορέα πιστοποιητικού ορθής και ολοκληρωμένης εφαρμογής του Κοινού Πλαισίου 
Αξιολόγησης.».
2. Στο τέλος της περ (α) της παρ. 6 του άρθρου 51 του ν. 4622/2019 (Α΄ 133) προστίθεται εδάφιο και η παρ. 6 διαμορφώνεται ως εξής: 
«6. Μέχρι το τέλος του μηνός Μαΐου κάθε έτους, τα αρμόδια Υπουργεία καταρτίζουν, με βάση τον πολυετή προγραμματισμό του άρθρου 3 του ν. 4590/2019, καταστάσεις με το τακτικό και εποχικό προσωπικό που αιτούνται να εγκριθεί προς πρόσληψη για το επόμενο έτος, ανά κατηγορία, κλάδο και ειδικότητα, στο πλαίσιο των προσχεδίων δράσης τους. Στις καταστάσεις του προηγούμενου εδαφίου συμπεριλαμβάνεται και το προσωπικό για τους εποπτευόμενους από αυτά φορείς, καθώς και τις οικείες ανεξάρτητες αρχές. Για τους Ο.Τ.Α. α΄ και β΄ βαθμού και τους εποπτευόμενους φορείς αυτών (Υποτομέας S1313 του Μητρώου Φορέων Γενικής Κυβέρνησης της Ελληνικής Στατιστικής Αρχής) συντάσσεται χωριστό ετήσιο αίτημα, το οποίο υποβάλλεται από το αρμόδιο για τους Ο.Τ.Α. Υπουργείο, στο Υπουργείο που είναι αρμόδιο για τα θέματα διαχείρισης ανθρωπίνου δυναμικού του δημοσίου. Τα αιτήματα κάθε Υπουργείου συνοδεύονται από συνοπτική έκθεση που περιλαμβάνει: (α) Τεκμηρίωση αναγκαιότητας, για την πρόσληψη του προσωπικού, βάσει των στρατηγικών προτεραιοτήτων και αναγκών του, βάσει των αναγκών του εκάστοτε πολυετούς σχεδιασμού. Για την τεκμηρίωση αναγκαιότητας πρόσληψης προσωπικού συνεκτιμάται η προσκόμιση από τον φορέα πιστοποιητικού ορθής και ολοκληρωμένης εφαρμογής του Κ.Π.Α., (β) τον αριθμό των κενών θέσεων του φορέα, (γ) τον αναγκαίο χρόνο ολοκλήρωσης των προσλήψεων και, επιπλέον, εφόσον πρόκειται για εποχικό προσωπικό, τη χρονική διάρκεια της απασχόλησης, (δ) το ύψος της προκαλούμενης δαπάνης για το έτος πρόσληψης, τον τρόπο κάλυψης αυτής, και, επιπλέον, εφόσον πρόκειται για τακτικό προσωπικό, τη συνολική προκαλούμενη επιβάρυνση για κάθε επόμενο έτος και (ε) τις ανάγκες που καλύπτονται από τη διαδικασία 
της κινητικότητας.».
Άρθρο 32
Πιστοποίηση ορθής και ολοκληρωμένης 
εφαρμογής του Κ.Π.Α.
1. Η αρμόδια για θέματα ποιότητας οργανική μονάδα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών με δημόσια πρόσκληση, δύο (2) φορές το έτος, καλεί τους φορείς που θέλουν να πιστοποιηθούν για την ορθή και ολοκληρωμένη εφαρμογή του Κ.Π.Α. να υποβάλουν: α) αίτηση συμμετοχής, β) μελέτη εφαρμογής του Κ.Π.Α. και γ) δήλωση πολιτικής ποιότητας. 
2. Στο πλαίσιο του ελέγχου της ορθής και ολοκληρωμένης εφαρμογής του Κ.Π.Α., η ως άνω οργανική μονάδα έχει τις ακόλουθες αρμοδιότητες:
α) Eξετάζει αν πληρούνται τα κριτήρια για τη συμμετοχή των δημόσιων οργανώσεων στη διαδικασία πιστοποίησης της ορθής και ολοκληρωμένης εφαρμογής του Κ.Π.Α., 
β) ελέγχει την ορθή και ολοκληρωμένη εφαρμογή του Κ.Π.Α. από την υποψήφια δημόσια οργάνωση και συντάσσει εισήγηση προς τον Υπουργό Εσωτερικών για την έκδοση απόφασης πιστοποίησης,
γ) παρέχει στις υποψήφιες δημόσιες οργανώσεις τις απαραίτητες οδηγίες και την υποστήριξη για την ορθή και ολοκληρωμένη εφαρμογή του Κ.Π.Α.,
δ) συντάσσει, κάθε έτος, τη συνολική έκθεση αποτελεσμάτων εφαρμογής του Κ.Π.Α. για τις δημόσιες οργανώσεις που έλαβαν πιστοποιητικό ορθής και ολοκληρωμένης εφαρμογής του Κ.Π.Α., τη διαβιβάζει στον Υπουργό Εσωτερικών και την κοινοποιεί στον Πρωθυπουργό, στους αρμόδιους ή εποπτεύοντες υπουργούς και τα ανώτατα όργανα διοίκησης,
ε) τηρεί μητρώο για τις δημόσιες οργανώσεις που έχουν καταθέσει αίτηση συμμετοχής στις διαδικασίες πιστοποίησης της ορθής και ολοκληρωμένης εφαρμογής του Κ.Π.Α., καθώς και συγκεντρωτικά 
στοιχεία για τις επιδόσεις κάθε υποψήφιας δημόσιας οργάνωσης. 
Άρθρο 33
Απονομή διακρίσεων 
για εξαιρετικές επιδόσεις
1. Καθιερώνεται η απονομή διακρίσεων για εξαιρετικές επιδόσεις σε δημόσιες οργανώσεις που έχουν εφαρμόσει το Κ.Π.Α., σύμφωνα με όσα ορίζονται στην παρ. 2. 
2. Εντός των δύο (2) τελευταίων μηνών κάθε δεύτερου έτους από την έναρξη ισχύος του παρόντος, δημοσιεύεται πρόσκληση με την οποία καλούνται οι δημόσιες οργανώσεις που έχουν λάβει πιστοποιητικό ορθής και ολοκληρωμένης εφαρμογής του Κ.Π.Α., να υποβάλουν στην αρμόδια για θέματα ποιότητας οργανική μονάδα της Γενικής Γραμματείας Ανθρώπινου Δυναμικού Δημοσίου Τομέα του Υπουργείου Εσωτερικών, αιτήσεις υποψηφιότητας για την απονομή των ως 
άνω διακρίσεων.
3. Η ως άνω μονάδα συντάσσει εισήγηση προς τον Υπουργό Εσωτερικών για την απονομή διακρίσεων για εξαιρετικές επιδόσεις στις τρεις (3) από τις υποψήφιες δημόσιες οργανώσεις με τις υψηλότερες βαθμολογίες για την εφαρμογή του Κ.Π.Α. 
Άρθρο 34
Απονομή πιστοποιητικού ορθής 
και ολοκληρωμένης εφαρμογής 
του Κ.Π.Α. και διακρίσεων 
για εξαιρετικές επιδόσεις 
Κατόπιν τεκμηριωμένης εισήγησης της αρμόδιας για θέματα ποιότητας οργανικής μονάδας της Γενικής Γραμματείας Ανθρώπινου Δυναμικού Δημοσίου Τομέα, ο Υπουργός Εσωτερικών εκδίδει απόφαση για:
α) Την απονομή πιστοποιητικού ορθής και ολοκληρωμένης εφαρμογής του Κ.Π.Α. σε μια δημόσια οργάνωση, σύμφωνα με το άρθρο 31.
β) Την απονομή διακρίσεων για εξαιρετικές επιδόσεις, σύμφωνα με το άρθρο 32. 
Άρθρο 35
Κύκλος Ποιότητας Δημόσιων 
Οργανώσεων
1. Συστήνεται Κύκλος Ποιότητας Δημόσιων Οργανώσεων.
2. Στόχος της λειτουργίας του Κύκλου Ποιότητας Δημόσιων Οργανώσεων είναι η διασύνδεση και αλληλεπίδραση των μελών του, σε πραγματικό χρόνο μέσω της χρήσης εργαλείων και μεθοδολογιών τεχνολογιών πληροφορικής και επικοινωνιών, σε θέματα που αφορούν στο Κ.Π.Α. και γενικότερα σε θέματα ποιότητας και σύγχρονων μεθόδων διοίκησης στον δημόσιο τομέα με σκοπό την ενίσχυση της διάχυσης του Κ.Π.Α., τη βελτίωση της εφαρμογής του και την υλοποίηση ερευνών για την περαιτέρω εξέλιξη του 
προτύπου.
3. Την ιδιότητα του μέλους στον Κύκλο Ποιότητας Δημόσιων Οργανώσεων δύνανται να έχουν: 
α) Οι εκπρόσωποι δημόσιων οργανώσεων οι οποίες έχουν ήδη εφαρμόσει το Κ.Π.Α. 2013, ή εφαρμόζουν άλλα συστήματα διοίκησης ολικής ποιότητας όπως συστήματα ISO ή έχουν εφαρμόσει το σύστημα διοίκησης μέσω στόχων κατά την τελευταία τριετία από την έναρξη ισχύος του παρόντος και ορίζονται με απόφαση του ανώτατου οργάνου διοίκησής τους,
β) εκπρόσωποι των δημόσιων οργανώσεων, των οποίων έχει εγκριθεί η συμμετοχή στη διαδικασία πιστοποίησης της ορθής και ολοκληρωμένης Εφαρμογής του Κ.Π.Α.,
γ) μέλη Διδακτικού Ερευνητικού Προσωπικού ανωτάτων εκπαιδευτικών ιδρυμάτων της Ελλάδας και του εξωτερικού, στελέχη ευρωπαϊκών και διεθνών οργανισμών και στελέχη του Ευρωπαϊκού Ινστιτούτου Δημόσιας Διοίκησης, με εξειδίκευση στους τομείς της διοίκησης ολικής ποιότητας και της εισαγωγής νέων μεθόδων διοίκησης στον δημόσιο τομέα.
ΤΜΗΜΑ Γ΄
ΕΓΓΥΗΣΕΙΣ ΔΙΑΦΑΝΕΙΑΣ ΣΤΗ ΛΕΙΤΟΥΡΓΙΑ 
ΤΩΝ ΙΔΙΑΙΤΕΡΩΝ ΓΡΑΦΕΙΩΝ ΚΑΙ ΛΟΙΠΕΣ 
ΤΡΟΠΟΠΟΙΗΣΕΙΣ Ν. 4622/2019 - 
ΛΟΙΠΕΣ ΔΙΑΤΑΞΕΙΣ
ΚΕΦΑΛΑΙΟ Α΄
 ΛΕΙΤΟΥΡΓΙΑ ΙΔΙΑΙΤΕΡΩΝ ΓΡΑΦΕΙΩΝ - 
ΤΡΟΠΟΠΟΙΗΣΕΙΣ Ν. 4622/2019
Άρθρο 36
Στοιχεία συνεργατών ιδιαίτερων γραφείων - 
Προσθήκη νέου άρθρου 47Α στον ν. 4622/2019
Στον ν. 4622/2019 (Α΄ 133) προστίθεται άρθρο 47Α, ως εξής:
«Άρθρο 47Α
Δημοσιοποίηση και καταγραφή 
στοιχείων συνεργατών ιδιαίτερων γραφείων
1. Το ονοματεπώνυμο και η ιδιότητα των συνεργατών του άρθρου 46 δημοσιοποιούνται στον διαδικτυακό τόπο του εκάστοτε φορέα, ο οποίος μεριμνά για την επικαιροποίησή τους.
2. Η Προεδρία της Κυβέρνησης διατηρεί συγκεντρωτικό ηλεκτρονικό κατάλογο με το ονοματεπώνυμο και την ιδιότητα των συνεργατών, καθώς και τον φορέα στον οποίο απασχολούνται και το μισθολογικό τους κλιμάκιο, διακρίνοντας ανά κατηγορία συνεργατών σύμφωνα με το άρθρο 46, και συντάσσει ετήσια έκθεση με στατιστικά στοιχεία για τον συνολικό αριθμό των συνεργατών, το μισθολογικό τους κλιμάκιο, καθώς και για την επιβολή κυρώσεων σύμφωνα με την παρ. 5 του άρθρου 76. Για τη σύνταξη της έκθεσης, η Προεδρία της Κυβέρνησης συνεργάζεται με τους αρμόδιους φορείς, οι οποίοι έχουν την υποχρέωση να την ενημερώνουν για την κατάσταση των συνεργατών.
3. Ο ηλεκτρονικός κατάλογος και η ετήσια έκθεση της παρ. 2 αναρτώνται στον διαδικτυακό τόπο της Προεδρίας της Κυβέρνησης.».
Άρθρο 37
Αρμοδιότητες Επιτροπής Δεοντολογίας της Εθνικής Αρχής Διαφάνειας - Προσθήκη περ. ε΄ στην παρ. 1 του άρθρου 74 του ν. 4622/2019 
Στην παρ. 1 του άρθρου 74 του ν. 4622/2019 (Α΄ 133) προστίθεται περ. ε΄ και η παρ. 1 διαμορφώνεται ως εξής:
«1. Συστήνεται στην Εθνική Αρχή Διαφάνειας του Κεφαλαίου Γ΄ του παρόντος Μέρους, Επιτροπή Δεοντολογίας με τις ακόλουθες αρμοδιότητες: (α) επιλαμβάνεται κάθε θέματος που παραπέμπει σε αυτήν ο Πρωθυπουργός για ζητήματα δεοντολογίας και αποφυγής σύγκρουσης συμφερόντων των προσώπων που διορίζονται στις θέσεις του άρθρου 68 του παρόντος, (β) εξετάζει τα αιτήματα που υποβάλλονται στο πλαίσιο των παραγράφων 1 και 2 του άρθρου 73, (γ) δύναται να ελέγχει και αυτεπαγγέλτως την εφαρμογή των διατάξεων του παρόντος Κεφαλαίου και να προτείνει την επιβολή των κυρώσεων του άρθρου 75, (δ) γνωμοδοτεί επί σχεδίων κωδίκων δεοντολογίας για τα πρόσωπα που διορίζονται στις θέσεις του άρθρου 68 ή για λοιπούς δημόσιους υπαλλήλους ή λειτουργούς της δημόσιας διοίκησης, που παραπέμπει σε αυτήν ο Πρωθυπουργός και (ε) εξετάζει, αυτεπαγγέλτως ή κατόπιν αναφοράς, ενδεχόμενη παραβίαση των υποχρεώσεων του άρθρου 76 και προτείνει την επιβολή? των κυρώσεων του άρθρου 75.».
Άρθρο 38
Κωλύματα και ασυμβίβαστα μετακλητών υπαλλήλων και ειδικών συμβούλων - 
Τροποποίηση άρθρου 76 
 ν. 4622/2019 
Στο άρθρο 76 του ν. 4622/2019 (Α΄ 133) επέρχονται οι εξής αλλαγές: α) στον τίτλο μετά από τις λέξεις «μετακλητών υπαλλήλων» προστίθενται οι λέξεις «και ειδικών συμβούλων», β) στην παρ. 1 μετά από τις λέξεις «διορισμός σε θέση μετακλητού υπαλλήλου» προστίθενται οι λέξεις «, καθώς και ανάθεση καθηκόντων σε ειδικό σύμβουλο», γ) στην παρ. 2 μετά από τις λέξεις «κατοχή της θέσης μετακλητού υπαλλήλου» προστίθενται οι λέξεις «και η ανάθεση καθηκόντων ειδικού συμβούλου», δ) στην παρ. 2 προστίθεται δεύτερο εδάφιο, ε) στην παρ. 4 προστίθενται δεύτερο και τρίτο εδάφιο, στ) μετά την παρ. 4 προστίθενται νέες παρ. 4Α και 4Β, ζ) στην παρ. 5 μετά από τις λέξεις «ο μετακλητός υπάλληλος» προστίθενται οι λέξεις «ή ο ειδικός σύμβουλος» και το άρθρο 76 διαμορφώνεται ως εξής: 
«Άρθρο 76
Κωλύματα και ασυμβίβαστα 
μετακλητών υπαλλήλων 
και ειδικών συμβούλων
 1. Διορισμός σε θέση μετακλητού υπαλλήλου, καθώς και ανάθεση καθηκόντων σε ειδικό σύμβουλο δεν μπορεί να γίνει, αν στο πρόσωπο του υποψηφίου για διορισμό συντρέχει κώλυμα από εκείνα που προβλέπει ο νόμος για τον διορισμό δημοσίου πολιτικού διοικητικού υπαλλήλου, καθώς και στην περίπτωση που ο υποψήφιος για διορισμό τυγχάνει σύζυγος ή συμβίος/α, κατά την έννοια του άρθρου 1 του ν. 4356/2015 ή συγγενής πρώτου ή δεύτερου βαθμού μέλους της Κυβέρνησης ή Υφυπουργού.
 2. Η κατοχή της θέσης μετακλητού υπαλλήλου και η ανάθεση καθηκόντων ειδικού συμβούλου σε ιδιαίτερα γραφεία ή στην Προεδρία της Κυβέρνησης δεν συνεπάγεται την αναστολή άσκησης του οικείου ελευθέριου επαγγέλματος ή λειτουργήματος. Εντός ενός (1) μηνός από την ανάληψη των καθηκόντων τους, οι μετακλητοί υπάλληλοι και οι ειδικοί σύμβουλοι υποβάλλουν προς τον Προϊστάμενο της Γενικής Διεύθυνσης που είναι αρμόδια για θέματα προσωπικού του οικείου φορέα, εφόσον υπάρχει, ή τον Προϊστάμενο Διεύθυνσης που είναι αρμόδιος για θέματα προσωπικού, δήλωση σχετικά με τις επαγγελματικές δραστηριότητες που 
διατηρούν.
 3. Η τοποθέτηση σε θέση Διευθυντή ιδιαίτερου γραφείου μέλους της Κυβέρνησης ή Υφυπουργού ή Γενικού Γραμματέα ή σε θέση μετακλητού Προϊσταμένου στην Προεδρία της Κυβέρνησης, αναστέλλει την άσκηση του ελευθέριου επαγγέλματος ή λειτουργήματος του τοποθετούμενου προσώπου.
 4. Σε κάθε περίπτωση μη αναστολής άσκησης ελευθέριου επαγγέλματος ή λειτουργήματος του παρόντος άρθρου, ισχύουν οι διατάξεις των άρθρων 71 και 72 παρ. 2 και 3 του παρόντος. Κατά την άσκηση των καθηκόντων τους, οι μετακλητοί υπάλληλοι και οι ειδικοί σύμβουλοι συμμορφώνονται με κώδικα δεοντολογίας, τον οποίο καταρτίζει η Εθνική Αρχή Διαφάνειας. Οι λεπτομέρειες για την κατάρτιση κώδικα δεοντολογίας για τους μετακλητούς υπαλλήλους και τους ειδικούς συμβούλους προσδιορίζονται με απόφαση του Υπουργού Εσωτερικών, η οποία εκδίδεται ύστερα από γνώμη του Διοικητή της Εθνικής Αρχής 
Διαφάνειας.
4Α. Η απαγόρευση της παρ. 4 του άρθρου 70 ισχύει και για τους μετακλητούς υπαλλήλους και τους ειδικούς συμβούλους, για συμβάσεις με τον φορέα στον οποίο ασκούν καθήκοντα, καθώς και με τους εποπτευόμενους από αυτόν φορείς του δημοσίου. Συμβάσεις που έχουν συναφθεί μέχρι τη δημοσίευση του παρόντος, διατηρούνται σε ισχύ και εξαιρούνται της εφαρμογής του πρώτου εδαφίου μέχρι τη λήξη τους. 
4Β. Μετά τη λήξη των καθηκόντων τους για οποιονδήποτε λόγο, οι μετακλητοί υπάλληλοι και οι ειδικοί σύμβουλοι υποβάλλουν δήλωση προς τον Προϊστάμενο της Γενικής Διεύθυνσης που είναι αρμόδια για θέματα προσωπικού του οικείου φορέα, εφόσον, υπάρχει, ή τον Προϊστάμενο Διεύθυνσης που είναι αρμόδιος για θέματα προσωπικού, σχετικά με την επαγγελματική δραστηριότητα την οποία θα ασκήσουν. Για χρονικό διάστημα δώδεκα (12) μηνών από την αποχώρησή τους, οφείλουν να λαμβάνουν άδεια κατόπιν αίτησης στην Επιτροπή Δεοντολογίας του άρθρου 74 για οποιαδήποτε επαγγελματική ή επιχειρηματική δραστηριότητα που σχετίζεται με τη δραστηριότητα του φορέα στον οποίο απασχολήθηκαν, εφόσον αυτή μπορεί να δημιουργήσει σύγκρουση συμφερόντων. Οι παρ. 3, 4 και 5 του άρθρου 73 ισχύουν και για τους μετακλητούς υπαλλήλους και τους ειδικούς συμβούλους.
5. Εάν διαπιστωθεί με οποιονδήποτε τρόπο η παραβίαση των ως άνω διατάξεων, ο μετακλητός υπάλληλος ή ο ειδικός σύμβουλος παύεται άμεσα και του επιβάλλονται οι κυρώσεις του άρθρου 75.».
Άρθρο 39
Ερμηνευτική διάταξη άρθρου 39 
του ν. 4622/2019
Σύμφωνα με την αληθή έννοια του άρθρου 39 του ν. 4622/2019 (Α΄ 133), εξακολουθούν να ισχύουν, παράλληλα με τις διατάξεις του άρθρου αυτού, τα άρθρα 125 και 126 του ν. 3528/2007 [Κώδικας Κατάστασης Δημόσιων Πολιτικών Διοικητικών Υπαλλήλων και Υπαλλήλων Ν.Π.Δ.Δ., (Α΄ 26)], καθώς και οι ειδικότερες διατάξεις που προβλέπουν την αρμοδιότητα συγκεκριμένων υπηρεσιών για τη διερεύνηση πειθαρχικών και ποινικών αδικημάτων που τελούνται από τους υπαλλήλους εκάστου υπουργείου και των εποπτευόμενων από 
αυτό φορέων.
ΚΕΦΑΛΑΙΟ Β΄
ΛΟΙΠΕΣ ΔΙΑΤΑΞΕΙΣ ΓΙΑ ΤΗ ΔΙΑΦΑΝΗ ΛΕΙΤΟΥΡΓΙΑ ΤΗΣ ΔΗΜΟΣΙΑΣ ΔΙΟΙΚΗΣΗΣ - ΤΡΟΠΟΠΟΙΗΣΕΙΣ  Ν. 4795/2021
Άρθρο 40
Ρυθμίσεις για τη Μονάδα Εσωτερικού 
Ελέγχου - Τροποποίηση άρθρου 9 
ν. 4795/2021
1. Στο πρώτο εδάφιο της παρ. 2 του άρθρου 9 του 
ν. 4795/2021 (Α΄ 62) μετά τις λέξεις «του άρθρου 2» διαγράφονται οι λέξεις «, στις Ανεξάρτητες Αρχές» και η παρ. 2 διαμορφώνεται ως εξής: 
«2. Στους εποπτευόμενους φορείς του άρθρου 2, καθώς και στους ΟΤΑ α΄ και β΄ βαθμού, συστήνεται Μονάδα Εσωτερικού Ελέγχου, εφόσον συντρέχουν τα κριτήρια του αριθμού των υπαλλήλων που υπηρετούν στον φορέα και του ύψους του προϋπολογισμού τους. Πρόσθετα ή διαφορετικά κριτήρια μπορεί να τεθούν σύμφωνα με την παρ. 3 του άρθρου 79, με γνώμονα τις οργανωτικές και επιχειρησιακές ανάγκες, καθώς και τα χαρακτηριστικά των εν λόγω φορέων.».
2.Τα δύο πρώτα εδάφια της παρ. 6 του άρθρου 9 του ν. 4795/2021 τροποποιούνται με την προσθήκη αναφοράς στην αδυναμία λειτουργίας Μονάδας Εσωτερικού Ελέγχου και η παρ. 6 διαμορφώνεται ως εξής:
«6. Σε εξαιρετικές περιπτώσεις και μόνο κατόπιν προηγούμενης αιτιολογημένης απόφασης του επικεφαλής του φορέα της παρ. 2, που διαπιστώνει την αδυναμία σύστασης ή λειτουργίας Μονάδας Εσωτερικού Ελέγχου κατ΄ εφαρμογή των παρ. 2 έως 5, η λειτουργία του εσωτερικού ελέγχου μπορεί να ανατίθεται σε φυσικό ή νομικό πρόσωπο, με σύμβαση παροχής ανεξάρτητων υπηρεσιών. Ειδικά για τους ΟΤΑ α΄ βαθμού, η λειτουργία του εσωτερικού ελέγχου μπορεί να ανατίθεται σε φυσικό ή νομικό πρόσωπο, με σύμβαση παροχής ανεξάρτητων υπηρεσιών, κατόπιν προηγούμενης αιτιολογημένης απόφασης του επικεφαλής αυτών, που διαπιστώνει την αδυναμία σύστασης ή λειτουργίας Μονάδας Εσωτερικού Ελέγχου. Στις περιπτώσεις αυτές, οι σχετικές αποφάσεις κοινοποιούνται στην Εθνική Αρχή Διαφάνειας και τα πορίσματα των διενεργούμενων εσωτερικών ελέγχων υποβάλλονται άμεσα στις αρχές του άρθρου 22, προς άσκηση των κατά νόμον συντονιστικών και εποπτικών τους αρμοδιοτήτων.».
Άρθρο 41
Εξουσιοδοτική διάταξη ως προς τη Μονάδα Εσωτερικού Ελέγχου - Τροποποίηση παρ. 3 άρθρου 79  ν. 4795/2021
Στο πρώτο εδάφιο της παρ. 3 του άρθρου 79 του 
ν. 4795/2021 (A΄ 62) μετά τις λέξεις «του άρθρου 9» διαγράφονται οι λέξεις «ή του αρμοδίου οργάνου διοίκησης των Ανεξάρτητων Αρχών» και η παρ. 3 διαμορφώνεται ως εξής:
«3. Με απόφαση του εποπτεύοντος Υπουργού κάθε φορέα της παρ. 2 του άρθρου 9, κατόπιν γνώμης του Διοικητή της Εθνικής Αρχής Διαφάνειας και ειδικώς για τους Ο.Τ.Α. α΄ και β΄ βαθμού, κατόπιν γνώμης της Κεντρικής Ένωσης Δήμων Ελλάδας και της Ένωσης Περιφερειών Ελλάδας, αντίστοιχα, εξειδικεύονται τα κριτήρια σύστασης Μονάδας Εσωτερικού Ελέγχου στους φορείς αυτούς. Με την ίδια απόφαση δύνανται να καθορίζονται και πρόσθετα ή διαφορετικά κριτήρια σύστασης από τα προβλεπόμενα στην παρ. 2 του άρθρου 9, καθώς και η οργάνωση, στελέχωση και λειτουργία αυτών με γνώμονα τις οργανωτικές και επιχειρησιακές ανάγκες και χαρακτηριστικά των εν λόγω φορέων.».
Άρθρο 42
Σύσταση Μονάδας Εσωτερικού Ελέγχου στις 
ανεξάρτητες αρχές - Προσθήκη νέας παρ. 11 
στο άρθρο 81 του ν. 4795/2021
Στο άρθρο 81 του ν. 4795/2021 (Α΄ 62) προστίθεται παρ. 11 ως εξής:
«11. Οι Ανεξάρτητες Αρχές συστήνουν Μονάδα Εσωτερικού Ελέγχου. Αν διαπιστωθεί από το αρμόδιο όργανο διοίκησης της Αρχής, αδυναμία σύστασης Μονάδας Εσωτερικού Ελέγχου ή αδυναμία λειτουργίας αυτής, εφαρμόζονται οι παρ. 3, 4, 5 και το πρώτο και τρίτο εδάφιο της παρ. 6 του άρθρου 9. Αν η σύσταση Μονάδας Εσωτερικού Ελέγχου δεν είναι εφικτή λόγω της ιδιαίτερης φύσης των αρμοδιοτήτων της Αρχής, το γεγονός αυτό αιτιολογείται με απόφαση του αρμόδιου οργάνου διοίκησης, η οποία κοινοποιείται στο Ελεγκτικό Συνέδριο, στο Υπουργείο Εσωτερικών και στην Εθνική Αρχή Διαφάνειας.».
Άρθρο 43
Νομοτεχνική βελτίωση - 
Τροποποίηση παρ. 1
άρθρου 83 ν. 4795/2021
Στην παρ. 1 του άρθρου 83 του ν. 4795/2021 (A΄ 62), περί καταργούμενων διατάξεων, αντικαθίσταται η επιφύλαξη του άρθρου 53 με την επιφύλαξη της παρ. 3 του άρθρου 81 και η παρ. 1 διαμορφώνεται ως εξής:
«1. Η παρ. 3 του άρθρου 11 του ν. 3697/2008 (Α΄ 194), όπως αντικαταστάθηκε με το άρθρο 25 του ν. 4025/2011 (Α΄ 228), εκτός του πρώτου εδαφίου, με την επιφύλαξη της παρ. 3 του άρθρου 81 του παρόντος.».
Άρθρο 44
Αποδοχές Συμβούλου Ακεραιότητας - Τροποποίηση παρ. 3 άρθρου 29 ν. 4795/2021
Στο τέλος της παρ. 3 του άρθρου 29 του ν. 4795/2021 (Α΄ 62) προστίθεται τέταρτο εδάφιο και η παρ. 3 διαμορφώνεται ως εξής:
«3. Η θέση του Συμβούλου Ακεραιότητας είναι πλήρους απασχόλησης. Με απόφαση του Διοικητή της Εθνικής Αρχής Διαφάνειας ο υπάλληλος που έχει επιλεγεί σε θέση Συμβούλου Ακεραιότητας τοποθετείται στο Αυτοτελές Γραφείο Συμβούλου Ακεραιότητας του φορέα για τον οποίο έχει επιλεγεί, εφόσον ανήκει οργανικά σε αυτόν. Σε διαφορετική περίπτωση, με κοινή απόφαση του Υπουργού Εσωτερικών και του Διοικητή της Εθνικής Αρχής Διαφάνειας ο υπάλληλος που επιλέγεται σε θέση Συμβούλου Ακεραιότητας αποσπάται στη Γενική Διεύθυνση Ακεραιότητας και Λογοδοσίας της Εθνικής Αρχής Διαφάνειας χωρίς να καταλαμβάνει οργανική θέση κατά παρέκκλιση της παρ. 7 του άρθρου 96 του 
ν. 4622/2019 (Α΄ 133) και στη συνέχεια τοποθετείται στο Αυτοτελές Γραφείο Συμβούλου Ακεραιότητας του φορέα υποδοχής. Ο ανωτέρω υπάλληλος διατηρεί το σύνολο των αποδοχών της οργανικής του θέσης, σύμφωνα με τις προϋποθέσεις χορήγησής τους, συμπεριλαμβανομένης τυχόν προσωπικής διαφοράς του άρθρου 27 του 
ν. 4354/2015 (Α΄ 176).» 
Άρθρο 45
Σύσταση Αυτοτελούς Γραφείου Συμβούλου 
Ακεραιότητας στις ανεξάρτητες αρχές - Τροποποίηση παρ. 1 άρθρου 80 
ν. 4795/2021
Στο τέλος της παρ. 1 του άρθρου 80 του ν. 4795/2021 (Α΄ 62) προστίθεται τρίτο εδάφιο, και η παρ. 1 διαμορφώνεται ως εξής:
«1. Με απόφαση του Υπουργού Εσωτερικών κατόπιν εισήγησης του αρμόδιου Υπουργού ή του επικεφαλής του φορέα, η οποία υποβάλλεται στον Διοικητή της Εθνικής Αρχής Διαφάνειας για παροχή γνώμης, είναι δυνατή η σύσταση Αυτοτελούς Γραφείου Συμβούλου Ακεραιότητας στους φορείς του τρίτου εδαφίου της παρ. 1 του άρθρου 23. Με την απόφαση σύστασης του προηγούμενου εδαφίου δύναται να προβλέπεται ότι το Αυτοτελές Γραφείο Συμβούλου Ακεραιότητας που συνιστάται σε έναν Ο.Τ.Α. α΄ βαθμού είναι αρμόδιο και για άλλους Ο.Τ.Α. α΄ βαθμού. Ειδικά για τις Ανεξάρτητες Αρχές είναι δυνατή η σύσταση Αυτοτελούς Γραφείου Συμβούλου Ακεραιότητας με απόφαση των αρμοδίων οργάνων διοίκησής τους.».
Άρθρο 46
Μεταβατική διάταξη ως προς Συμβούλους 
Ακεραιότητας - Τροποποίηση παρ. 3 
άρθρου 82 ν. 4795/2021 
Στο πρώτο εδάφιο της παρ. 3 του άρθρου 82 του 
ν. 4795/2021 (A΄ 62) μετά τη φράση «να τοποθετούνται υπάλληλοι» διαγράφονται οι λέξεις «Υπουργείων ή Ανεξάρτητων Αρχών» και η παρ. 3 διαμορφώνεται ως εξής: 
«3. Για χρονικό διάστημα που δεν δύναται να υπερβεί τα δύο (2) έτη από την έναρξη ισχύος του παρόντος, ως Σύμβουλοι Ακεραιότητας μπορούν να επιλέγονται και να τοποθετούνται υπάλληλοι, κατηγορίας ΠΕ ή ΤΕ, χωρίς να διαθέτουν υποχρεωτικά Πιστοποιητικό Επάρκειας Συμβούλου Ακεραιότητας και χωρίς να έχουν εγγραφεί στο Μητρώο του άρθρου 26, εφόσον δεν συντρέχουν στο πρόσωπό τους τα κωλύματα εγγραφής στο Μητρώο Συμβούλων Ακεραιότητας σύμφωνα με την παρ. 3 του άρθρου 26. Λοιπά κριτήρια και προϋποθέσεις επιλογής μπορεί να τεθούν με την πρόσκληση εκδήλωσης ενδιαφέροντος που θα εκδοθεί για την πρώτη εφαρμογή του παρόντος. Οι υπάλληλοι που θα επιλεγούν ως Σύμβουλοι Ακεραιότητας κατ΄ εφαρμογή της παρούσας υποχρεούνται μετά την επιλογή τους και κατά τη διάρκεια της θητείας τους να 
παρακολουθήσουν το πρόγραμμα πιστοποίησης Συμβούλων Ακεραιότητας.».
ΚΕΦΑΛΑΙΟ Γ΄
ΛΟΙΠΕΣ ΔΙΑΤΑΞΕΙΣ ΑΡΜΟΔΙΟΤΗΤΑΣ 
ΥΠΟΥΡΓΕΙΟΥ ΕΣΩΤΕΡΙΚΩΝ
Άρθρο 47
Ορισμός προϊσταμένων εκπαιδευτικών - 
ερευνητικών μονάδων του Ε.Κ.Δ.Δ.Α. - 
Αντικατάσταση παρ. 4 άρθρου 11 ν. 1388/1983
Η παρ. 4 του άρθρου 11 του ν. 1388/1983 (Α΄113) αντικαθίσταται ως εξής:
«4. Μόνιμοι και ιδιωτικού δικαίου αορίστου χρόνου υπάλληλοι και λειτουργοί του δημοσίου τομέα, όπως αυτός ορίζεται στο άρθρο 14 του ν. 4270/2014 (Α΄143), οι οποίοι αποσπώνται στο Ε.Κ.Δ.Δ.Α. σύμφωνα με το παρόν δύνανται να προΐστανται ως Διευθυντές/ντριες των εκπαιδευτικών - ερευνητικών μονάδων του Ε.Κ.Δ.Δ.Α., σύμφωνα με τις παρ. 1, 2 και 4 του άρθρου 28 του 
π.δ. 105/2018 (Α΄ 203), κατόπιν απόφασης του Δ.Σ. του Ε.Κ.Δ.Δ.Α.».
Άρθρο 48
Τρόπος λήψης αποφάσεων των συλλογικών 
οργάνων Ο.Τ.Α. και των διοικητικών συμβουλίων των εποπτευόμενων νομικών προσώπων τους -  Κατάργηση παρ. 1 άρθρου 10 της από 11.3.2020 Πράξης Νομοθετικού Περιεχομένου 
Η παρ. 1 του άρθρου 10 της από 11.3.2020 Πράξης Νομοθετικού Περιεχομένου (Α΄ 55), η οποία κυρώθηκε με το άρθρο 2 του ν. 4682/2020 (Α΄ 76), όπως αντικαταστάθηκε με το άρθρο 67 του ν. 4830/2021 (Α΄ 169), περί τρόπου λήψης αποφάσεων των συλλογικών οργάνων των Οργανισμών Τοπικής Αυτοδιοίκησης και των διοικητικών συμβουλίων των εποπτευόμενων νομικών προσώπων τους, καταργείται από την έναρξη ισχύος του παρόντος. 
ΤΜΗΜΑ Δ΄
ΡΥΘΜΙΣΗ ΘΕΜΑΤΩΝ ΠΡΟΣΩΠΙΚΟΥ ΓΕΝΙΚΗΣ 
ΓΡΑΜΜΑΤΕΙΑΣ ΥΠΟΔΟΜΩΝ ΤΟΥ ΥΠΟΥΡΓΕΙΟΥ
ΥΠΟΔΟΜΩΝ ΚΑΙ ΜΕΤΑΦΟΡΩΝ
Άρθρο 49
Ανανέωση συμβάσεων εργασίας προσωπικού 
ιδιωτικού δικαίου ορισμένου χρόνου Τομέων 
Αποκατάστασης Επιπτώσεων Φυσικών Καταστροφών της Γενικής Γραμματείας Υποδομών του Υπουργείου 
Υποδομών και Μεταφορών
1. Συμβάσεις εργασίας ιδιωτικού δικαίου ορισμένου χρόνου ογδόντα εννέα (89) ατόμων όλων των ειδικοτήτων που προσλήφθηκαν σύμφωνα με τα άρθρα 56 έως 63 του π.δ. 410/1988 (Α΄191), το άρθρο 36 του 
ν. 4765/2021 (Α΄ 6) και το άρθρο 25 του ν. 4829/2021 
(Α΄ 166), για την κάλυψη απρόβλεπτων και επειγουσών αναγκών για τη στελέχωση: α) στην Περιφέρεια Αττικής των υπηρεσιών της Διεύθυνσης Αποκατάστασης Επιπτώσεων Φυσικών Καταστροφών Κεντρικής Ελλάδος (Δ.Α.Ε.Φ.Κ. Κ.Ε.) και β) των υπηρεσιών της Διεύθυνσης Αποκατάστασης Επιπτώσεων Φυσικών Καταστροφών Βορείου Ελλάδος (Δ.Α.Ε.Φ.Κ. Β.Ε.), που εδρεύουν στην Θεσσαλονίκη, ανανεώνονται αυτοδίκαια από τη λήξη τους και έως τις 31.10.2022.
2. Συμβάσεις εργασίας ιδιωτικού δικαίου ορισμένου χρόνου α) τριάντα επτά (37) ατόμων όλων των ειδικοτήτων που προσλήφθηκαν για την κάλυψη απρόβλεπτων και επειγουσών αναγκών, που προέκυψαν από τον σεισμό και τα έντονα καιρικά φαινόμενα στην Περιφέρεια Αττικής για τη στελέχωση της Διεύθυνσης Αποκατάστασης Επιπτώσεων Φυσικών Καταστροφών Κεντρικής Ελλάδος (Δ.Α.Ε.Φ.Κ. Κ.Ε.), β) δώδεκα (12) ατόμων όλων των ειδικοτήτων, που προσλήφθηκαν για την κάλυψη απρόβλεπτων και επειγουσών αναγκών, που προέκυψαν από τις ισχυρές βροχοπτώσεις και τα έντονα πλημμυρικά φαινόμενα στην Περιφερειακή Ενότητα Χαλκιδικής για τη στελέχωση του Τομέα Αποκατάστασης Επιπτώσεων Φυσικών Καταστροφών Περιφερειακής Ενότητας Χαλκιδικής (Τ.Α.Ε.Φ.Κ. Π.Ε. Χαλκιδικής) της Διεύθυνσης Αποκατάστασης Επιπτώσεων Φυσικών Καταστροφών Βορείου Ελλάδος (Δ.Α.Ε.Φ.Κ. Β.Ε) και γ) έξι (6) ατόμων όλων των ειδικοτήτων, που προσλήφθηκαν για την κάλυψη απρόβλεπτων και επειγουσών αναγκών που προέκυψαν από τις ισχυρές βροχοπτώσεις, τα έντονα πλημμυρικά φαινόμενα και τους θυελλώδεις ανέμους στην Περιφερειακή Ενότητα Χανίων, για τη στελέχωση του Τομέα Αποκατάστασης Επιπτώσεων Φυσικών Καταστροφών Περιφερειακής Ενότητας Χανίων (Τ.Α.Ε.Φ.Κ. Χανίων), οι οποίες έχουν συναφθεί σύμφωνα με τα άρθρα 20 του 
ν. 2190/1994 (Α΄ 28) και 56 έως 63 του π.δ. 410/1988, και παρατάθηκαν δυνάμει του άρθρου εκατοστού δέκατου ένατου του ν. 4812/2021 (Α΄ 110), ανανεώνονται αυτοδίκαια από τη λήξη τους και έως τις 31.10.2022.
3. Συμβάσεις εργασίας ιδιωτικού δικαίου ορισμένου χρόνου: α) εβδομήντα πέντε (75) ατόμων όλων των ειδικοτήτων που προσλήφθηκαν για την κάλυψη απρόβλεπτων και επειγουσών αναγκών που προέκυψαν από τις καταστροφικές πυρκαγιές της 23ης και 24ης Ιουλίου 2018 σε εκτεταμένες περιοχές της Περιφέρειας Αττικής για τη στελέχωση των Τομέων Αποκατάστασης Επιπτώσεων Φυσικών Καταστροφών Ανατολικής και Δυτικής Αττικής (Τ.Α.Ε.Φ.Κ. Α.Α και Τ.Α.Ε.Φ.Κ. Δ.Α), της Διεύθυνσης Αποκατάστασης Επιπτώσεων Φυσικών Καταστροφών Κεντρικής Ελλάδος (Δ.Α.Ε.Φ.Κ. Κ.Ε.) και β) δεκαέξι (16) ατόμων όλων των ειδικοτήτων που προσλήφθηκαν στη Γενική Γραμματεία Υποδομών του Υπουργείου Υποδομών και Μεταφορών για την κάλυψη απρόβλεπτων και επειγουσών αναγκών που προέκυψαν από τους σεισμούς της Ζακύνθου και τις καταστροφές που προκλήθηκαν από τις ισχυρές βροχοπτώσεις και τις πλημμύρες του μηνός Φεβρουαρίου 2019, οι οποίες έχουν συναφθεί σύμφωνα με τα άρθρα 20 του ν. 2190/1994 και 56 έως 58 του π.δ. 410/1988, που παρατάθηκαν μέχρι και τις 30.4.2022 δυνάμει του άρθρου εκατοστού δέκατου ένατου του ν. 4812/2021, ανανεώνονται αυτοδίκαια από τη λήξη τους και έως τις 31.10.2022.
4. Συμβάσεις εργασίας ιδιωτικού δικαίου ορισμένου χρόνου δεκατεσσάρων (14) ατόμων όλων των ειδικοτήτων που προσλήφθηκαν για την κάλυψη απρόβλεπτων και επειγουσών αναγκών που προέκυψαν από τις ισχυρές βροχοπτώσεις, τα έντονα πλημμυρικά φαινόμενα και τους θυελλώδεις ανέμους του μηνός Φεβρουαρίου 2019 στην Περιφερειακή Ενότητα Χανίων, για την στελέχωση του Τομέα Αποκατάστασης Επιπτώσεων Φυσικών Καταστροφών Ν. Χανίων (Τ.Α.Ε.Φ.Κ. Ν. Χανίων), οι οποίες έχουν συναφθεί σύμφωνα με τα άρθρα 20 του ν. 2190/1994 και 56 του π.δ. 410/1988, και οι οποίες παρατάθηκαν μέχρι και τις 30.4.2022 δυνάμει του άρθρου εκατοστού δέκατου ένατου του ν. 4812/2021, ανανεώνονται αυτοδίκαια από τη λήξη τους και έως τις 31.10.2022.
5. Οι ανανεώσεις κατ΄ εφαρμογή του παρόντος δεν μεταβάλλουν τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές και δεν προσμετρώνται στο ανώτατο χρονικό διάστημα των είκοσι τεσσάρων (24) μηνών, κατά την έννοια των άρθρων 5, 6 και 7 του π.δ. 164/2004 (Α΄ 134).
ΤΜΗΜΑ Ε΄
ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 50
Μοριοδότηση λόγω εντοπιότητας - Τροποποίηση περ. στ΄ παρ. 1 άρθρου 12 
v. 4765/2021 (Α΄ 6)
Μετά την υποπερ. στδ΄ της περ. στ΄ της παρ. 1 του άρθρου 12 του v. 4765/2021, προστίθεται υποπερ. στε΄, η υποπερ. στε΄ αναριθμείται σε υποπερ. στστ΄ και η περ. στ΄ διαμορφώνεται ως εξής:
«στ. Κατά είκοσι (20) μονάδες για τους μόνιμους κατοίκους των:
στα) Μικρών νησιωτικών Δήμων.
στβ) Μικρών ηπειρωτικών και μικρών ορεινών Δήμων.
στγ) Μεγάλων και μεσαίων νησιωτικών Δήμων της Περιφέρειας Βορείου Αιγαίου.
στδ) Μεσαίων ηπειρωτικών Δήμων, καθώς και μεγάλων ηπειρωτικών Δήμων και Δήμων πρωτευουσών Νομών της Περιφέρειας Βορείου Αιγαίου, των Περιφερειακών Ενοτήτων Ιωαννίνων και Θεσπρωτίας της Περιφέρειας Ηπείρου, Καστοριάς, Φλώρινας, Γρεβενών και Κοζάνης της Περιφέρειας Δυτικής Μακεδονίας, Πέλλας, Κιλκίς και Σερρών της Περιφέρειας Κεντρικής Μακεδονίας, Δράμας, Ξάνθης, Ροδόπης και Έβρου της Περιφέρειας Ανατολικής Μακεδονίας - Θράκης.
στε) Μεσαίων ηπειρωτικών Δήμων, καθώς και μεγάλων ηπειρωτικών Δήμων και Δήμων πρωτευουσών Νομών της Περιφέρειας Στερεάς Ελλάδας που υπάγονται στην έννοια των ορεινών Δήμων του άρθρου 2Β του v. 3852/2010.
στστ) Ο.Τ.Α, που εντάσσονται σε σχέδιο αναπτυξιακής μετάβασης στη μεταλιγνιτική εποχή σύμφωνα με τις κείμενες διατάξεις υπό την επιφύλαξη της υποπερ. στδ΄.».
Άρθρο 51
Συμβάσεις για κάλυψη απρόβλεπτων και επειγουσών αναγκών - Τροποποίηση παρ. 3 άρθρου 36 ν. 4765/2021
1. Στην παρ. 3 του άρθρου 36 του ν. 4765/2021 (Α΄6) επέρχονται οι εξής αλλαγές: α) τροποποιείται το πρώτο εδάφιο ως προς τον ανώτατο χρόνο διάρκειας των συμβάσεων εργασίας ιδιωτικού δικαίου ορισμένου χρόνου με τη διαγραφή της παραπομπής στο άρθρο 38 και τη ρητή αναφορά σε ανώτατη διάρκεια οκτώ μηνών, β) προστίθενται εδάφια τρίτο και τέταρτο και η παρ. 3 διαμορφώνεται ως εξής: 
«3. Αν βασίμως εκτιμάται από τους φορείς της παρ. 1, ότι οι ανάγκες των περ. α΄, β΄ και γ΄ θα συνεχισθούν και πέραν του οκταμήνου, η αρμόδια αρχή κινεί εγκαίρως και σε κάθε περίπτωση τριάντα (30) τουλάχιστον ημέρες προ της λήξεως του οκταμήνου, τη διαδικασία νέων προσλήψεων με σύμβαση εργασίας ιδιωτικού δικαίου ορισμένου χρόνου ανώτατης διάρκειας οκτώ (8) μηνών και για αριθμό που εγκρίνει το αρμόδιο όργανο του φορέα για την πρόσληψη. Στους πίνακες που καταρτίζονται μπορεί να περιληφθούν και απασχοληθέντες με σύμβαση της παρ. 2, απαγορευομένης σε κάθε περίπτωση της μετατροπής της σύμβασης σε αορίστου χρόνου. Στις ως άνω συμβάσεις δεν εφαρμόζονται οι περιορισμοί του άρθρου 5 του π.δ. 164/2004 (Α΄ 164). Η συνολική διάρκεια των συμβάσεων των παρ. 1 και 2 δεν επιτρέπεται να υπερβαίνει το ανώτατο χρονικό διάστημα των είκοσι τεσσάρων (24) μηνών κατά την έννοια του άρθρου 6 του π.δ. 164/2004.».
2. Η παρ. 1 εφαρμόζεται και στις διαδικασίες προσλήψεων της παρ. 3 του άρθρου 36 του ν. 4765/2021 που έχουν εκκινήσει μέχρι τη δημοσίευση του παρόντος.
Άρθρο 52
Ρυθμίσεις για την ευζωία των ζώων 
συντροφιάς - Τροποποίηση παρ. 1 
άρθρου 9 ν. 4830/2021
1. Τα εδάφια έβδομο και όγδοο της περ. α΄ της παρ. 1 του άρθρου 9 του ν. 4830/2021 (Α΄169) διαγράφονται και η περ. α΄ διαμορφώνεται ως εξής:
«(α) Να στειρώσει το δεσποζόμενο ζώο συντροφιάς του, εφόσον είναι σκύλος ή γάτα, εντός έξι (6) μηνών από την απόκτησή του, εφόσον το ζώο είναι άνω του ενός (1) έτους. Σε περίπτωση απόκτησης ζώου κάτω του ενός (1) έτους, η στείρωση λαμβάνει χώρα μέσα στους έξι (6) πρώτους μήνες από τη συμπλήρωση του πρώτου (1ου) έτους. H προθεσμία των προηγούμενων εδαφίων μπορεί να διαφοροποιείται ανάλογα με τη φυλή του ζώου και άλλα ειδικά χαρακτηριστικά του, μετά από εμπεριστατωμένη γνωμάτευση κτηνιάτρου. Η στείρωση δεν είναι υποχρεωτική για ζώα για τα οποία έχει αποσταλεί δείγμα γενετικού υλικού τους (DNA) στo Εργαστήριο Φύλαξης και Ανάλυσης Γενετικού Υλικού Ζώων Συντροφιάς του άρθρου 13.
Σε περίπτωση που ο ιδιοκτήτης ζώου δεν στειρώσει το ζώο συντροφιάς του ή δεν αποστείλει δείγμα γενετικού υλικού (DNA) στο Εργαστήριο Φύλαξης και Ανάλυσης Γενετικού Υλικού Ζώων Συντροφιάς, επιβάλλεται το πρόστιμο του άρθρου 35 και χορηγείται στον ιδιοκτήτη τρίμηνη προθεσμία για να προβεί στη στείρωση ή την αποστολή δείγματος γενετικού υλικού του ζώου. Σε περίπτωση που και αυτή η προθεσμία παρέλθει άπρακτη, επιβάλλεται εκ νέου το πρόστιμο.
Κατ΄ εξαίρεση, η στείρωση δεν είναι υποχρεωτική για τους σκύλους εργασίας των ενόπλων δυνάμεων.».
Άρθρο 53
Ρυθμίσεις για το Εθνικό Μητρώο Ζώων Συντροφιάς (ΕΜΖΣ) - Τροποποίηση παρ. 4 και 6 και προσθήκη παρ. 7, 8 και 9 στο άρθρο 46 του ν. 4830/2021
Στο άρθρο 46 του ν. 4830/2021 επέρχονται οι εξής αλλαγές: α) τροποποιούνται οι παρ. 4 και 6 ως προς τον ακριβή χρονικό προσδιορισμό των προθεσμιών, β) προστίθενται παρ. 7, 8 και 9 αναφορικά με τη μη απαίτηση καταχώρισης στο Εθνικό Μητρώο Ζώων Συντροφιάς (ΕΜΖΣ) των φιλοζωικών σωματείων και των φιλοζωικών οργανώσεων μη κερδοσκοπικού χαρακτήρα μέχρι να τεθεί σε πλήρη λειτουργία το Υπομητρώο Φιλοζωικών Σωματείων και Οργανώσεων του ΕΜΖΣ, καθώς και την αναστολή υποχρεώσεων που εξαρτώνται από την λειτουργία του και τον προσδιορισμό του χρόνου έναρξης της υποχρέωσης του ιδιοκτήτη για στείρωση του δεσποζόμενου ζώου συντροφιάς ή για αποστολή δείγματος γενετικού υλικού του (DNA) και επιβολή των σχετικών κυρώσεων και το άρθρο 46 διαμορφώνεται ως εξής:
«Άρθρο 46
Μεταβατικές διατάξεις
1. Εντός τριάντα (30) ημερών από την υποβολή σχετικού αιτήματος του Υπουργείου Ψηφιακής Διακυβέρνησης, το Υπουργείο Αγροτικής Ανάπτυξης και Τροφίμων παραδίδει σε αυτό την υπάρχουσα «διαδικτυακή ηλεκτρονική βάση» που περιλαμβάνει τους κωδικούς σήμανσης, τα στοιχεία των ιδιοκτητών και των ζώων συντροφιάς που έχει καταγράψει από την ημερομηνία ανάθεσης σε αυτό της τήρησης της «διαδικτυακής ηλεκτρονικής βάσης» μέχρι την ημερομηνία παράδοσής της στο Υπουργείο Ψηφιακής Διακυβέρνησης. Η μεταφορά αυτή δεν αναστέλλει τις υποχρεώσεις του Υπουργείου Αγροτικής Ανάπτυξης και Τροφίμων, καθώς και την πρόσβασή του στο ΕΜΖΣ, σύμφωνα με τις κείμενες διατάξεις. Μέχρι τη μεταφορά της βάσης, αυτή συνεχίζει να λειτουργεί στο Υπουργείο Αγροτικής Ανάπτυξης και Τροφίμων.
2. Μέχρι την έναρξη λειτουργίας του ΕΜΖΣ, η σήμανση και η καταγραφή των σκύλων και γατών εξακολουθεί να διενεργείται στη διαδικτυακή ηλεκτρονική βάση του Υπουργείου Αγροτικής Ανάπτυξης και Τροφίμων. Όσοι ιδιοκτήτες σκύλων και γατών έχουν ήδη σημάνει ή πρόκειται να σημάνουν τα ζώα συντροφιάς τους στην υπάρχουσα βάση, μπορούν, εντός προθεσμίας έξι (6) μηνών από την έναρξη λειτουργίας του ΕΜΖΣ, να συμπληρώσουν τα στοιχεία τους με βάση το άρθρο 4. Στο ίδιο χρονικό διάστημα μπορούν να γίνουν και διαγραφές ήδη καταχωρημένων εγγραφών από τους ιδιοκτήτες ζώων, εφόσον πλέον αυτά δεν είναι στην ιδιοκτησία τους ή δεν βρίσκονται στη ζωή.
3. Οι επαγγελματίες και οι ερασιτέχνες εκτροφείς σκύλων και γατών οφείλουν, εντός προθεσμίας έξι (6) μηνών από την έναρξη λειτουργίας του ΕΜΖΣ, να εγγραφούν στο ΥποΜητρώο Επαγγελματιών και Ερασιτεχνών Εκτροφέων.
4. Έως την 18η.3.2022 οι δήμοι οφείλουν να προβούν στην αναγκαία για την οργάνωση και εφαρμογή του προγράμματος διαχείρισης αδέσποτων ζώων τροποποίηση του Οργανισμού Εσωτερικής Υπηρεσίας τους, σύμφωνα με το άρθρο 10 του Κώδικα Δημοτικών και Κοινοτικών Υπαλλήλων (ν. 3584/2007, Α΄ 143).
5. Ως πρώτο έτος εφαρμογής των Βασικών Δεικτών Απόδοσης του άρθρου 41 ορίζεται το έτος 2023, η δε δημοσιοποίησή τους από τη Διεύθυνση Οργάνωσης και Λειτουργίας Τοπικής Αυτοδιοίκησης πρέπει να γίνει το αργότερο έως τις 31.10.2022.
6. Λειτουργούντα κατά τη 18η.9.2021 καταφύγια υποχρεούνται να συμμορφωθούν με τις προδιαγραφές των άρθρων 28 και 29 έως τις 31.3.2022. Αποφάσεις σφράγισης καταφυγίων αναστέλλονται μέχρι την ανωτέρω ημερομηνία, εκτός αν διαπιστωθεί από έκθεση των αρμοδίων οργάνων ότι απειλείται η ζωή των φιλοξενούμενων ζώων. Καταφύγια που έχουν αδειοδοτηθεί μέχρι την 18η.9.2021, υποχρεούνται να συμμορφωθούν προς τις υποχρεώσεις των άρθρων 28 και 29 έως 
τις 30.9.2023.
7. Μέχρι να τεθεί σε πλήρη λειτουργία το Υπομητρώο Φιλοζωικών Σωματείων και Οργανώσεων του ΕΜΖΣ, και πάντως όχι πέραν της 31ης.3.2023, για τη δραστηριοποίηση των φιλοζωικών σωματείων και φιλοζωικών οργανώσεων μη κερδοσκοπικού χαρακτήρα, σύμφωνα με τις διατάξεις του παρόντος, δεν απαιτείται η προηγούμενη καταχώρισή τους στο ΕΜΖΣ, εφόσον τα εν λόγω σωματεία και οργανώσεις δεν έχουν λυθεί, λειτουργούν νόμιμα και περιλαμβάνουν στους καταστατικούς σκοπούς τους την προαγωγή της φιλοζωίας ή τη φροντίδα και περισυλλογή αδέσποτων ζώων συντροφιάς.
 8. Μέχρι τη θέση σε πλήρη λειτουργία του ΕΜΖΣ και των υπομητρώων του, περιλαμβανομένης της Πανελλήνιας Πλατφόρμας Υιοθεσίας Αδέσποτων, και πάντως όχι πέραν της 31ης.3.2023, αναστέλλεται η υποχρέωση της προηγούμενης εγγραφής και καταχώρισης δεδομένων στο ΕΜΖΣ που προβλέπεται στον 
παρόντα. 
9. Η υποχρέωση του ιδιοκτήτη για στείρωση του δεσποζόμενου ζώου συντροφιάς ή για αποστολή δείγματος γενετικού υλικού του (DNA), σύμφωνα με την περ. (α) της παρ. 1 του άρθρου 9, εκκινεί μετά την παρέλευση δύο (2) μηνών από την έναρξη λειτουργίας του ΕΦΑΓΥΖΣ κατά το άρθρο 13 και πάντως το αργότερο την 1η.12.2022. Τα πρόστιμα του άρθρου 35 για την παράβαση της ως άνω υποχρέωσης επιβάλλονται μετά την παρέλευση έξι (6) μηνών από την έναρξη λειτουργίας του ΕΦΑΓΥΖΣ και πάντως το αργότερο την 
1η.4.2023.».
Άρθρο 54
Αρμοδιότητες της Επιτροπής Εμπειρογνωμόνων Δημόσιας Υγείας - Τροποποίηση άρθρου 11 ν. 4675/2020
Στην παρ. 1 του άρθρου 11 του ν. 4675/2020 (Α΄ 54), περί των αρμοδιοτήτων της Επιτροπής Εμπειρογνωμόνων Δημόσιας Υγείας, προστίθεται περ. ι) και η παρ. 1 διαμορφώνεται ως εξής:
«ι) Συντάσσει έκθεση των πεπραγμένων της έκαστο ημερολογιακό έτος.».
Άρθρο 55
Οργάνωση και λειτουργία της Επιτροπής 
Εμπειρογνωμόνων Δημόσιας Υγείας - Τροποποίηση παρ. 3 άρθρου 12 ν. 4675/2020
Στην παρ. 3 του άρθρου 12 του ν. 4675/2020 (Α΄ 54), περί του χρόνου σύγκλησης της Ολομέλειας της Επιτροπής Εμπειρογνωμόνων Δημόσιας Υγείας (ΕΕΔΥ), επέρχονται οι εξής τροποποιήσεις: α) το πρώτο εδάφιο τροποποιείται ως προς τον τρόπο και τον χρόνο της σύγκλησης της ολομέλειας της ΕΕΔΥ και β) προστίθεται δεύτερο εδάφιο, και η παρ. 3 διαμορφώνεται ως εξής:
«3. Η Ολομέλεια της ΕΕΔΥ συγκαλείται τακτικά δύο (2) φορές, εντός του πρώτου και του τελευταίου τριμήνου εκάστου ημερολογιακού έτους από τον Πρόεδρο της ή κατόπιν απόφασης του Υπουργού Υγείας ή του Γενικού Γραμματέα Δημόσιας Υγείας. Η Εκτελεστική Επιτροπή της ΕΕΔΥ συγκαλείται τακτικά, τουλάχιστον μία φορά κάθε δίμηνο, και έκτακτα, όταν κριθεί αναγκαίο από τον Πρόεδρό της ή κατόπιν απόφασης του Υπουργού Υγείας ή του Γενικού Γραμματέα Δημόσιας Υγείας.».
Άρθρο 56
Ασφαλιστική ενημερότητα στη διαδικασία 
μεταβίβασης ακινήτων - Τροποποίηση 
άρθρου 25 ν. 4611/2019
Στo άρθρο 25 του ν. 4611/2019 (Α΄ 73), περί αποδεικτικού ασφαλιστικής ενημερότητας για μεταβίβαση ακινήτου ή σύσταση εμπράγματου δικαιώματος, επέρχονται οι εξής τροποποιήσεις: α) στο πρώτο και στο τρίτο εδάφιο της περ. α) της παρ. 1 διαγράφεται η φράση «από τον ΕΦΚΑ και το ΕΤΕΑΕΠ», β) στην περ. β) διαγράφεται η φράση «από τον ΕΦΚΑ και το ΕΤΕΑΕΠ», γ) στην παρ. 2 αντί της φράσης «χορηγείται από τον ΕΦΚΑ και το ΕΤΕΑΕΠ βεβαίωση ασφαλιστικής ενημερότητας» τίθεται η φράση «χορηγείται αποδεικτικό ασφαλιστικής ενημερότητας», δ) προστίθεται παρ. 3, και το άρθρο 25 διαμορφώνεται ως εξής: 
«Άρθρο 25
Αποδεικτικό ασφαλιστικής ενημερότητας 
για μεταβίβαση ακινήτου ή σύσταση εμπράγματου δικαιώματος
1. Ειδικά για τη μεταβίβαση ακινήτου εξ επαχθούς αιτίας ή για τη σύσταση εμπράγματου δικαιώματος επ’ αυτού, ισχύουν οι ακόλουθοι όροι: 
α) Αν υπάρχει ρυθμισμένη οφειλή και τηρούνται οι όροι της ρύθμισης, χορηγείται αποδεικτικό ασφαλιστικής ενημερότητας, εφόσον η οφειλή είναι διασφαλισμένη, σύμφωνα με τους όρους που ορίζει η απόφαση της παρ. 1 του άρθρου 29. Η οφειλή θεωρείται διασφαλισμένη ιδίως όταν παρέχεται εμπράγματη ασφάλεια σε άλλο ακίνητο κυριότητας του οφειλέτη ή όταν προσκομίζεται εγγυητική επιστολή πιστωτικού ιδρύματος ισόποσης αξίας. Αν η οφειλή δεν είναι διασφαλισμένη, χορηγείται βεβαίωση οφειλής, που υπέχει θέση ασφαλιστικής ενημερότητας, υπό τον όρο της παρακράτησης από το τίμημα ποσού μέχρι του ύψους της οφειλής. 
β) Αν υφίσταται οφειλή που δεν είναι ρυθμισμένη, χορηγείται βεβαίωση οφειλής, που υπέχει θέση ασφαλιστικής ενημερότητας προς τον σκοπό της μεταβίβασης, με τον επιπρόσθετο όρο παρακράτησης του ποσού της οφειλής από το τίμημα και απόδοσής του στον οικείο φορέα από τον συμβολαιογράφο. 
γ) Στις περιπτώσεις που το τίμημα από τη μεταβίβαση ακινήτου δεν υπολείπεται της αντικειμενικής αξίας αυτού και δεν επαρκεί για την ολοσχερή εξόφληση του αναγραφόμενου ποσού στις Βεβαιώσεις Οφειλής προς τη ΔΟΥ και τους φορείς κοινωνικής ασφάλισης, από αυτό ικανοποιούνται συμμέτρως οι απαιτήσεις της Φορολογικής Διοίκησης με τις απαιτήσεις του e-ΕΦΚΑ, μετά την ολοσχερή εξόφληση των φόρων κληρονομιάς, δωρεάς, γονικής παροχής και ΕΝ.Φ.Ι.Α. και τη χορήγηση των πιστοποιητικών του άρθρου 105 του Κώδικα διατάξεων φορολογίας κληρονομιών, δωρεών, γονικών παροχών και κερδών από τυχερά παίγνια, ο οποίος κυρώθηκε με το πρώτο άρθρο του ν. 2961/2001 (Α΄ 266) και του άρθρου 54Α του ν. 4174/2013 (Α΄ 170). 
2. Για τη μεταβίβαση ακινήτου λόγω χαριστικής αιτίας, εφόσον υφίσταται οφειλή, ρυθμισμένη ή μη, χορηγείται αποδεικτικό ασφαλιστικής ενημερότητας προς τον σκοπό της μεταβίβασης ή της παραχώρησης, εφόσον υπάρχει ισόποση διασφάλισή της. 
3. Για τους σκοπούς εφαρμογής του παρόντος, για την έκδοση του αποδεικτικού ασφαλιστικής ενημερότητας και της βεβαίωσης οφειλής που επέχει θέση ασφαλιστικής ενημερότητας, λαμβάνονται υπόψη μόνον οι βεβαιωμένες, κατά τον χρόνο υποβολής του αιτήματος, οφειλές.».
 Άρθρο 57
Διαχειριστική Αρχή προγραμμάτων Ταμείου 
Ευρωπαϊκής Βοήθειας προς τους Απόρους - 
Τροποποίηση παρ. 4 και 5 άρθρου 32 
ν. 4921/2022
1. Το δεύτερο εδάφιο της παρ. 4 του άρθρου 32 του 
ν. 4921/2022 (Α΄ 75), περί διαδοχής του Εθνικού Ινστιτούτου Εργασίας και Ανθρώπινου Δυναμικού και ανάθεσης καθηκόντων διαχειριστικής αρχής του Ταμείου Ευρωπαϊκής Βοήθειας προς τους Απόρους από τον Οργανισμό Προνοιακών Επιδομάτων και Κοινωνικής Αλληλεγγύης, καταργείται, στο τελευταίο εδάφιο της παρ. 4 η λέξη «διαχείριση» αντικαθίσταται από τη λέξη «υλοποίηση», και η παρ. 4 διαμορφώνεται ως εξής:
«4. Ο Οργανισμός Προνοιακών Επιδομάτων και Κοινωνικής Αλληλεγγύης (Ο.Π.Ε.Κ.Α.) αναλαμβάνει, μετά την κατάργηση του Ε.Ι.Ε.Α.Δ., τη διαχείριση των πάσης φύσεως έργων και δράσεων που σχετίζονται με τη διαχείριση προγραμμάτων του Ταμείου Ευρωπαϊκής Βοήθειας προς τους Απόρους (ΤΕΒΑ) και του προγράμματος «Στέγαση και Εργασία για τους άστεγους», συνεχίζει όλες τις εκκρεμείς διαδικασίες που σχετίζονται με την ανάθεση και την εκτέλεση δημοσίων συμβάσεων ως προς τα προγράμματα αυτά και καθίσταται καθολικός διάδοχος ως προς όλα τα δικαιώματα και τις υποχρεώσεις που απορρέουν από τις ανωτέρω πράξεις, δράσεις και προγράμματα, καθώς και δικαιούχος των τραπεζικών λογαριασμών για τη χρηματοδότησή τους, και υποκαθίσταται σε κάθε αντίστοιχη συμβατική σχέση, συμπεριλαμβανομένων των συμβάσεων παροχής υπηρεσιών ή έργου με αντικείμενο την υποστήριξη για τα προγράμματα αυτά. Η υλοποίηση των λοιπών έργων, δράσεων και προγραμμάτων που χρηματοδοτούνται ή συγχρηματοδοτούνται από την Ευρωπαϊκή Ένωση ή διεθνείς οργανισμούς, καθώς και η συνέχιση εκκρεμών διαδικασιών που σχετίζονται με την ανάθεση και την εκτέλεση των συναφών δημοσίων συμβάσεων γίνεται από την Επιτελική Δομή ΕΣΠΑ Υπουργείου Εργασίας και Κοινωνικών Υποθέσεων, Τομέα Απασχόλησης και Κοινωνικής 
Οικονομίας.».
2. Στην περ. β) της παρ. 5 του άρθρου 32 του ν. 4921/
2022, περί διαδοχής του Εθνικού Ινστιτούτου Εργασίας και Ανθρώπινου Δυναμικού και ανάθεσης καθηκόντων διαχειριστικής αρχής του Ταμείου Ευρωπαϊκής Βοήθειας προς τους Απόρους από τον Οργανισμό Προνοιακών Επιδομάτων και Κοινωνικής Αλληλεγγύης, επέρχονται οι εξής τροποποιήσεις: α) στο πρώτο εδάφιο η φράση «μεταφέρεται αυτοδικαίως στον Ο.Π.Ε.Κ.Α. με τη θέση που κατέχει, την ίδια σχέση εργασίας, στον κλάδο ή ειδικότητα της ίδιας εκπαιδευτικής βαθμίδας» αντικαθίσταται από τη φράση «μεταφέρεται αυτοδικαίως στον Ο.Π.Ε.Κ.Α. με τις ίδιες θέσεις ευθύνης και σχέσεις εργασίας, καθώς και τις ίδιες αρμοδιότητες και καθήκοντα», β) προστίθεται δεύτερο εδάφιο, και η περ. β) διαμορφώνεται ως εξής:
«β) Το προσωπικό του Ε.Ι.Ε.Α.Δ. που υπηρετεί σε οργανικές και προσωποπαγείς θέσεις και στελεχώνει τη Διαχειριστική Αρχή του άρθρου 12 της υπό στοιχεία 16905/4347/16.5.2016 απόφασης του Υπουργού Εργασίας, Κοινωνικής Ασφάλισης και Κοινωνικής Αλληλεγγύης (Β΄ 1362), καθώς και το προσωπικό που υπηρετεί με σύμβαση εργασίας ιδιωτικού δικαίου ορισμένου χρόνου, μέχρι τη δημοσίευση του παρόντος, μεταφέρεται αυτοδικαίως στον Ο.Π.Ε.Κ.Α. με τις ίδιες θέσεις ευθύνης και σχέσεις εργασίας, καθώς και τις ίδιες αρμοδιότητες και καθήκοντα. Η ως άνω Διαχειριστική Αρχή μεταφέρεται και εντάσσεται οργανωτικά στη δομή του Ο.Π.Ε.Κ.Α. ως νέα διεύθυνση με την επωνυμία «Διεύθυνση Διαχείρισης Συγχρηματοδοτούμενων και Εθνικών Προγραμμάτων Ο.Π.Ε.Κ.Α. (Διαχειριστική Αρχή Ο.Π.Ε.Κ.Α.)», η οποία υπάγεται στη Γενική Διεύθυνση Διοικητικής Οικονομικής Υποστήριξης και Ηλεκτρονικής Διακυβέρνησης του Ο.Π.Ε.Κ.Α., διατηρώντας τη διάρθρωση σε Μονάδες και τις αρμοδιότητες της διαχειριστικής αρχής που προβλέπονται στο άρθρο 12 της υπό στοιχεία 16905/ 4347/16.5.2016 απόφασης του Υπουργού Εργασίας, Κοινωνικής Ασφάλισης και Κοινωνικής 
Αλληλεγγύης.».
3. Η παρ. 7 του άρθρου 79 του ν. 4921/2022, περί των εξουσιοδοτικών διατάξεων, τροποποιείται με την προσθήκη στο αντικείμενο της εξουσιοδοτικής διάταξης και των ζητημάτων της παρ. 5 του άρθρου 32, και η παρ. 7 διαμορφώνεται εξής:
«7. Με απόφαση του Υπουργού Εργασίας και Κοινωνικών Υποθέσεων δύναται να καθορίζεται κάθε ειδικότερο ζήτημα για την εφαρμογή των παρ. 4 και 5 του 
άρθρου 32.».
Άρθρο 58
Υλοποίηση πιλοτικού προγράμματος «Προσωπικός Βοηθός για άτομα με αναπηρία» - Τροποποίηση άρθρων 37 και 39 ν. 4837/2021 
1. Στην παρ. 3 του άρθρου 37 του ν. 4837/2021 (Α΄ 178), 
περί υλοποίησης της πιλοτικής εφαρμογής της υπηρεσίας «Προσωπικός Βοηθός για Άτομα με Αναπηρία», επέρχονται οι εξής τροποποιήσεις: α) στο πρώτο εδάφιο αντί της λέξης «αμοιβή» τίθεται η λέξη «αποζημίωση», β) προστίθεται δεύτερο εδάφιο και η παρ. 3 διαμορφώνεται ως εξής:
«3. Η αποζημίωση του Προσωπικού Βοηθού για την παροχή της σχετικής υπηρεσίας καταβάλλεται από τον Ο.Π.Ε.Κ.Α. Η αποζημίωση αυτή, όταν o Αποδέκτης ή ο Εκπρόσωπός του συμβάλλεται απευθείας με Προσωπικό Βοηθό, δεν κατάσχεται εις χείρας του Δημοσίου ή τρίτων, κατά παρέκκλιση κάθε γενικής ή ειδικής διάταξης και δεν συμψηφίζεται με βεβαιωμένα χρέη προς τη φορολογική διοίκηση και το Δημόσιο εν γένει, τους δήμους, τις περιφέρειες, τα νομικά πρόσωπα των Ο.Τ.Α. α΄ και β΄ βαθμού, τα ασφαλιστικά ταμεία ή τα πιστωτικά ιδρύματα.».
2. Στην παρ. 1 του άρθρου 39 του ν. 4837/2021, περί των εξουσιοδοτικών διατάξεων επέρχονται οι εξής τροποποιήσεις: α) τροποποιείται το πρώτο εδάφιο με τη διεύρυνση του αντικειμένου της εξουσιοδοτικής διάταξης, β) το δεύτερο εδάφιο τροποποιείται ως προς την αρμοδιότητα συγκρότησης των ειδικών επιτροπών αξιολόγησης, και η παρ. 1 διαμορφώνεται ως εξής:
«1. Με κοινή απόφαση των Υπουργών Εργασίας και Κοινωνικών Υποθέσεων, Οικονομικών και Υγείας, συστήνονται και συγκροτούνται η Κεντρική Επιτροπή Αξιολόγησης και η Επιτροπή Συντονισμού και Παρακολούθησης ως γνωμοδοτικά και συμβουλευτικά όργανα στο πλαίσιο υλοποίησης του πιλοτικού προγράμματος, καθορίζονται οι αρμοδιότητές τους, τα επιστημονικά και άλλα προσόντα των μελών τους και η αποζημίωσή τους, καθορίζονται τα επιστημονικά και άλλα προσόντα των μελών των ειδικών επιτροπών αξιολόγησης της παρ. 3 του άρθρου 36, καθώς και η διαδικασία κατάρτισης και τήρησης ειδικών καταλόγων και η εγγραφή των μελών των ειδικών επιτροπών αξιολόγησης σε αυτούς, η διαδικασία συγκρότησης των ειδικών επιτροπών από τους εγγεγραμμένους στους ειδικούς καταλόγους, η επιμόρφωσή τους, καθώς και η αποζημίωσή τους, και ρυθμίζεται κάθε άλλο ειδικότερο, τεχνικό και λεπτομερειακό θέμα για τη λειτουργία τους. Οι ειδικές επιτροπές αξιολόγησης συγκροτούνται με απόφαση του φορέα υλοποίησης της πιλοτικής εφαρμογής της υπηρεσίας, ο οποίος ορίζεται με την απόφαση του προηγούμενου εδαφίου.».
Άρθρο 59
Στεγαστικό επίδομα προπτυχιακών φοιτητών -
Τροποποίηση περ. α) παρ. 2 άρθρου 10 
ν. 3220/2004
Το δεύτερο εδάφιο της περ. α) της παρ. 2 του άρθρου 10 του ν. 3220/2004 (A΄ 15), περί των προϋποθέσεων χορήγησης του στεγαστικού επιδόματος φοιτητών, τροποποιείται, ως προς τον καθορισμό της έκτασης του πολεοδομικού συγκροτήματος Θεσσαλονίκης, και η παρ. 2 διαμορφώνεται ως εξής:
«2. Προϋποθέσεις χορήγησης του επιδόματος αυτού αθροιστικώς είναι οι εξής:
α) Ο φοιτητής ή ο καταρτιζόμενος των δημόσιων Ι.Ε.Κ. να διαμένει σε μισθωμένη οικία λόγω των σπουδών του, σε πόλη άλλη της κύριας κατοικίας του στην οποία οι γονείς του ή ο ίδιος δεν έχουν πλήρη κυριότητα ή επικαρπία άλλης κατοικίας. Το πολεοδομικό συγκρότημα Θεσσαλονίκης θεωρείται ως μια πόλη συμπεριλαμβανομένων και των πόλεων ή περιοχών, που απέχουν από το κέντρο της Θεσσαλονίκης λιγότερο από είκοσι (20) χιλιόμετρα. Επίσης, θεωρείται ως μία πόλη η Περιφέρεια Αττικής, πλην της Περιφερειακής Ενότητας Νήσων, καθώς και των πόλεων ή περιοχών που απέχουν από το κέντρο της Αθήνας περισσότερο από σαράντα (40) χιλιόμετρα, οι οποίες θεωρούνται ως αυτοτελείς πόλεις.
β) Να αποδεικνύεται η φοίτησή τους με πιστοποιητικό της σχολής ή τμήματος, στο οποίο βεβαιώνεται ότι ο φοιτητής είχε επιτυχία στις εξετάσεις τουλάχιστον στα μισά του συνολικού αριθμού των μαθημάτων του, που προβλέπεται στο ενδεικτικό πρόγραμμα σπουδών του προηγούμενου έτους ή των αντίστοιχων δύο (2) εξαμήνων, εκτός του πρώτου (1ου) έτους, για το οποίο απαιτείται μόνο πιστοποιητικό εγγραφής. Οι καταρτιζόμενοι των δημόσιων Ι.Ε.Κ. απαιτείται να έχουν ολοκληρώσει επιτυχώς τη φοίτηση στα δύο (2) εξάμηνα του έτους κατάρτισης, εκτός από το πρώτο (1ο) έτος για το οποίο απαιτείται μόνο βεβαίωση φοίτησης.
γ) Το ετήσιο οικογενειακό εισόδημα του προηγούμενου έτους να μην υπερβαίνει τα τριάντα χιλιάδες (30.000) ευρώ προσαυξανόμενο κατά τρεις χιλιάδες (3.000) ευρώ για κάθε προστατευόμενο παιδί πέραν του ενός. Ως ετήσιο οικογενειακό εισόδημα θεωρείται το συνολικό ετήσιο φορολογούμενο πραγματικό ή τεκμαρτό, καθώς και το απαλλασσόμενο ή φορολογούμενο με ειδικό τρόπο εισόδημα του φορολογούμενου, της συζύγου του και των ανήλικων τέκνων του, από κάθε πηγή. Η εν λόγω εισοδηματική ενίσχυση δεν λαμβάνεται υπόψη για τον προσδιορισμό του ετήσιου οικογενειακού εισοδήματος με βάση το οποίο χορηγείται.
δ) Οι γονείς του φοιτητή ή του καταρτιζόμενου των δημόσιων Ι.Ε.Κ. ή ο ίδιος να μην είναι κύριοι ή επικαρπωτές κατοικιών (ιδιοχρησιμοποιουμένων ή εκμισθωμένων) που υπερβαίνουν τα διακόσια (200) τ.μ., με εξαίρεση κατοικίες ή διαμερίσματα που βρίσκονται σε δήμο ή δημοτική ενότητα ή δημοτική κοινότητα με πληθυσμό λιγότερο των τριών χιλιάδων (3.000) κατοίκων, σύμφωνα με τον ν. 3852/2010 (Α΄ 87).».
Άρθρο 60
Στεγαστικό επίδομα προπτυχιακών φοιτητών 
Δημοκρίτειου Πανεπιστημίου Θράκης, Πανεπιστημίου Αιγαίου και Πανεπιστημίου Δυτικής Μακεδονίας - Προσθήκη στην παρ. 2.Α του άρθρου 10 του ν. 3220/2004
Στην παρ. 2.A του άρθρου 10 του ν. 3220/2004 
(Α΄ 15), επέρχονται οι ακόλουθες τροποποιήσεις: α) το εισαγωγικό εδάφιο τροποποιείται, ώστε η ρύθμιση να μην εφαρμόζεται μόνο κατά το ακαδημαϊκό έτος 2021-2022 αλλά και εφεξής, β) το δεύτερο εδάφιο της περ. α) τροποποιείται, ως προς τον καθορισμό της έκτασης του πολεοδομικού συγκροτήματος Θεσσαλονίκης, γ) στο τέλος της παρ. 2.Α. προστίθεται εδάφιο και η παρ. 2.Α. διαμορφώνεται ως εξής:
«2.Α. Κατ’ εξαίρεση, στους προπτυχιακούς φοιτητές που εισάγονται και εγγράφονται κατά το ακαδημαϊκό έτος 2021-2022 και εφεξής στο Δημοκρίτειο Πανεπιστήμιο Θράκης, στο Πανεπιστήμιο Αιγαίου και στο Πανεπιστήμιο Δυτικής Μακεδονίας το ετήσιο στεγαστικό επίδομα της παρ. 1 χορηγείται εφόσον συντρέχουν, σωρευτικά, οι εξής προϋποθέσεις:
α) Ο φοιτητής διαμένει σε μισθωμένη οικία λόγω των σπουδών του, σε πόλη άλλη της κύριας κατοικίας του, στην οποία οι γονείς του ή ο ίδιος δεν έχουν πλήρη κυριότητα ή επικαρπία άλλης κατοικίας. Το πολεοδομικό συγκρότημα Θεσσαλονίκης θεωρείται ως μια πόλη συμπεριλαμβανομένων και των πόλεων ή περιοχών, που απέχουν από το κέντρο της Θεσσαλονίκης λιγότερο από είκοσι (20) χιλιόμετρα. Επίσης, θεωρείται ως μία πόλη η Περιφέρεια Αττικής, πλην της Περιφερειακής Ενότητας Νήσων, καθώς και των πόλεων ή περιοχών, που απέχουν από το κέντρο της Αθήνας περισσότερο από σαράντα (40) χιλιόμετρα, οι οποίες θεωρούνται ως 
αυτοτελείς πόλεις.
β) Το ετήσιο οικογενειακό εισόδημα του προηγούμενου έτους δεν υπερβαίνει τις σαράντα χιλιάδες (40.000) ευρώ, προσαυξανόμενο κατά τρεις χιλιάδες (3.000) ευρώ για κάθε προστατευόμενο παιδί πέραν του ενός. Ως ετήσιο οικογενειακό εισόδημα θεωρείται το συνολικό ετήσιο φορολογούμενο πραγματικό ή τεκμαρτό, καθώς και το απαλλασσόμενο ή φορολογούμενο με ειδικό τρόπο εισόδημα του φορολογούμενου, της συζύγου του και των ανήλικων τέκνων του, από κάθε πηγή. Η εν λόγω εισοδηματική ενίσχυση δεν λαμβάνεται υπόψη για τον προσδιορισμό του ετήσιου οικογενειακού εισοδήματος με βάση το οποίο χορηγείται.
γ) Οι γονείς του φοιτητή ή ο ίδιος δεν είναι κύριοι ή επικαρπωτές κατοικιών (ιδιοχρησιμοποιουμένων ή εκμισθωμένων) που υπερβαίνουν τα διακόσια (200) τετραγωνικά μέτρα (τ.μ.), με εξαίρεση κατοικίες ή διαμερίσματα που βρίσκονται σε δήμο ή δημοτική ενότητα ή δημοτική κοινότητα με πληθυσμό λιγότερο των τριών χιλιάδων (3.000) κατοίκων, σύμφωνα με τον ν. 3852/2010 (Α΄ 87).
Για την χορήγηση της παρούσας η δαπάνη πρέπει να βρίσκεται εντός των πλαισίων του εκάστοτε ισχύοντος Μεσοπρόθεσμου Πλαισίου Δημοσιονομικής 
Στρατηγικής.».
Άρθρο 61
Παράταση ρύθμισης για τη διαδικασία καταβολής εφημεριών ιατρών και πρόσθετων αμοιβών λοιπού προσωπικού νοσοκομείων, ΔΥΠΕ, ΕΚΑΒ και των αποζημιώσεων του προσωπικού που απασχολείται στα εμβολιαστικά κέντρα του Εθνικού Προγράμματος Εμβολιασμών κατά του κορωνοϊού COVID-19 και του προσωπικού Κινητών Ομάδων Υγείας και Κέντρων Υγείας κατά του κορωνοϊού COVID-19
Η ισχύς των παρ. α) και β) του άρθρου 62 του ν. 4872/
2021 (Α΄ 247), περί της εξαίρεσης από την παρ. 2 του άρθρου 114 του ν. 4270/2014 (Α΄ 143) των ρυθμίσεων για τη διαδικασία καταβολής εφημεριών ιατρών και πρόσθετων αμοιβών λοιπού προσωπικού νοσοκομείων, ΔΥΠΕ, ΕΚΑΒ και των αποζημιώσεων του προσωπικού που απασχολείται στα εμβολιαστικά κέντρα του Εθνικού Προγράμματος Εμβολιασμών κατά του κορωνοϊού COVID-19 και του προσωπικού Κινητών Ομάδων Υγείας και Κέντρων Υγείας κατά του κορωνοϊού COVID-19, παρατείνεται από τη λήξη της μέχρι την 31η.12.2022.
ΤΜΗΜΑ ΣΤ΄
ΕΞΟΥΣΙΟΔΟΤΙΚΕΣ, ΜΕΤΑΒΑΤΙΚΕΣ 
ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 62
Εξουσιοδοτικές διατάξεις 
1. Με απόφαση του Υπουργού Εσωτερικών δύναται να τροποποιείται το περιεχόμενο του Ενιαίου Πλαισίου Δεξιοτήτων του άρθρου 4.
2. Με απόφαση του Υπουργού Εσωτερικών καθορίζονται: 
α) Η εξειδίκευση των διορθωτικών μέτρων που μπορεί να λάβει η Επιτροπή Εποπτείας Αξιολόγησης σύμφωνα με την παρ. 6 του άρθρου 8 και την παρ. 11 του άρθρου 9, 
β) το περιεχόμενο των κατηγοριών στοχοθεσίας, που προβλέπονται στην παρ. 5 του άρθρου 9, καθώς και ειδικότερα θέματα που άπτονται της διαδικασίας και της μεθοδολογίας καθορισμού στόχων, δεικτών μέτρησης και της αναθεώρησης αυτών, 
γ) ο τύπος και το ελάχιστο περιεχόμενο των εντύπων σφυγμού ομάδας, επίτευξης στόχων, αποτύπωσης δεξιοτήτων προϊσταμένου, αποτύπωσης δεξιοτήτων υπαλλήλου και του Σχεδίου Ανάπτυξης, ο τύπος της έκθεσης αξιολόγησης προϊσταμένου και της έκθεσης αξιολόγησης υπαλλήλου, η διαδικασία, ο ακριβής χρόνος και τρόπος υποβολής των ανωτέρω, καθώς και κάθε άλλο σχετικό θέμα για τη εφαρμογή των άρθρων 10 έως 12,
δ) ο ακριβής τρόπος και χρόνος διενέργειας των υποχρεωτικών συζητήσεων για τον προγραμματισμό εργασιών, την επισκόπηση προόδου και την αξιολόγηση της ετήσιας απόδοσης των άρθρων 10 και 12, 
ε) η εξειδίκευση των θεματικών πεδίων του άρθρου 13, καθώς και το περιεχόμενό τους, 
στ) τα ζητήματα σχετικά με την προστασία των δεδομένων προσωπικού χαρακτήρα στο πλαίσιο των διαδικασιών στοχοθεσίας και αξιολόγησης, όπως ιδίως ο υπεύθυνος επεξεργασίας για τα δεδομένα προσωπικού χαρακτήρα, που καταχωρίζονται στην πλατφόρμα ηλεκτρονικής διεξαγωγής της διαδικασίας αξιολόγησης, τα απαιτούμενα τεχνικά και οργανωτικά μέτρα για την ασφάλεια των δεδομένων και οι διαδικασίες κοινοποίησης δεδομένων προσωπικού χαρακτήρα στους φορείς που συμμετέχουν στις διαδικασίες στοχοθεσίας και αξιολόγησης.
3. Με απόφαση του Υπουργού Εσωτερικών δύναται να τροποποιείται η πενταβάθμια περιγραφική κλίμακα βαθμολογίας του άρθρου 11.
4. Με απόφαση του Υπουργού Εσωτερικών, η οποία εκδίδεται μετά από εισήγηση του κατά περίπτωση αρμόδιου Υπουργού ή του επικεφαλής του φορέα, είναι δυνατός ο ορισμός Συμβούλων Ανάπτυξης Ανθρώπινου Δυναμικού στους φορείς της παρ. 3 του άρθρου 16.
5. Με απόφαση του Υπουργού Εσωτερικών δύναται να ανακαθορίζονται οι αρμοδιότητες του Συμβούλου Ανάπτυξης Ανθρώπινου Δυναμικού του άρθρου 17.
6. Με απόφαση του Υπουργού Εσωτερικών ορίζονται το περιεχόμενο, οι προϋποθέσεις και η διαδικασία συμμετοχής στο πρόγραμμα πιστοποίησης του άρθρου 19, ο τρόπος, η διάρκεια, η διαδικασία παρακολούθησης, ο τύπος του πιστοποιητικού που χορηγείται, καθώς και κάθε άλλο σχετικό θέμα.
7. Με απόφαση του Υπουργού Εσωτερικών ρυθμίζονται: 
α) Ο τρόπος άσκησης των αρμοδιοτήτων των Συμβούλων Ανάπτυξης Ανθρώπινου Δυναμικού, οι διαδικασίες που ακολουθούνται για την επιλογή τους, τα κριτήρια ανανέωσης της θητείας τους, καθώς και κάθε άλλο σχετικό θέμα, 
β) θέματα που αφορούν στην εξειδίκευση των κριτηρίων επιλογής των Συμβούλων Ανάπτυξης Ανθρώπινου Δυναμικού και πρόσθετων επιθυμητών προσόντων που μπορούν να περιλαμβάνονται στην πρόσκληση εκδήλωσης ενδιαφέροντος και στον τρόπο αξιολόγησης των κριτηρίων, 
γ) θέματα που αφορούν στην τήρηση του Μητρώου Συμβούλων Ανάπτυξης Ανθρώπινου Δυναμικού, στην εγγραφή και διαγραφή των μελών του, τον έλεγχο και την επικαιροποίηση των τηρουμένων στοιχείων, καθώς και κάθε άλλο σχετικό θέμα και 
δ) θέματα που αφορούν στη λειτουργία του Δικτύου Συμβούλων Ανάπτυξης Ανθρώπινου Δυναμικού του άρθρου 22.
8. Με κοινή απόφαση των Υπουργών Οικονομικών και Εσωτερικών, λαμβανομένης υπόψη της απόφασης της παρ. 2 του άρθρου 23, εξειδικεύονται η μέθοδος και το σύστημα αξιολόγησης της απόδοσης, το ύψος της επιπλέον ανταμοιβής, ο χρόνος και ο τρόπος καταβολής της, καθώς και κάθε άλλο σχετικό θέμα για την εφαρμογή του άρθρου 23.
9. Με κοινή απόφαση των Υπουργών Εσωτερικών και Οικονομικών και του κατά περίπτωση αρμόδιου Υπουργού ορίζονται οι υπηρεσίες, τα συλλογικά όργανα, οι φορείς υλοποίησης στους οποίους εφαρμόζεται το σύστημα κινήτρων και ανταμοιβής, εξειδικεύονται η μέθοδος, τα κριτήρια και το σύστημα στοχοθεσίας, το ύψος της επιπλέον ανταμοιβής, ο χρόνος και ο τρόπος καταβολής της, καθώς και κάθε άλλο σχετικό θέμα για την εφαρμογή του άρθρου 24. 
10. Με απόφαση του Υπουργού Οικονομικών εξειδικεύονται οι ποσοτικοί στόχοι για κάθε υπηρεσία, οι λοιπές υπηρεσίες και οι φορείς, που εποπτεύονται ή υπάγονται στο Υπουργείο Οικονομικών, οι οποίοι λαμβάνουν το Κίνητρο Επίτευξης Δημοσιονομικών Στόχων (Κ.Ε.Δ.Σ.), η μέθοδος και το σύστημα αξιολόγησης της απόδοσης, το ύψος του Κ.Ε.Δ.Σ., ο χρόνος και ο τρόπος καταβολής, καθώς και κάθε άλλο θέμα που σχετίζεται με την εφαρμογή του άρθρου 25.
11. Με κοινή απόφαση των Υπουργών Οικονομικών και Δικαιοσύνης εξειδικεύονται οι ποσοτικοί στόχοι των δικαστηρίων, των εισαγγελιών και των λοιπών υπηρεσιών, η μέθοδος και το σύστημα αξιολόγησης της απόδοσης των δικαστικών υπαλλήλων, το ύψος της ανταμοιβής του κάθε υπαλλήλου, ο χρόνος και ο τρόπος καταβολής της, καθώς και κάθε άλλο σχετικό θέμα για την εφαρμογή του άρθρου 26.
12. Με κοινή απόφαση των Υπουργών Οικονομικών, Ανάπτυξης και Επενδύσεων και Εσωτερικών, ύστερα από εισήγηση του Γενικού Γραμματέα Δημοσίων Επενδύσεων και ΕΣΠΑ, καθορίζονται η μέθοδος και το σύστημα αξιολόγησης της απόδοσης, το ποσό της ανταμοιβής, ο χρόνος και ο τρόπος καταβολής της, καθώς και κάθε άλλο σχετικό θέμα για την εφαρμογή του 
άρθρου 27.
13. Με απόφαση του Υπουργού Οικονομικών δύναται να αναπροσαρμόζεται η καταληκτική ημερομηνία αναστολής της προσωπικής διαφοράς του άρθρου 28. 
14. Με απόφαση του Υπουργού Εσωτερικών καθορίζονται: 
α) Τα ειδικότερα θέματα που αφορούν στα κίνητρα για την ορθή και ολοκληρωμένη εφαρμογή του Κ.Π.Α. του άρθρου 31, 
β) τα ειδικότερα θέματα που αφορούν στη συμμετοχή των δημόσιων οργανώσεων στη διαδικασία πιστοποίησης της ορθής και ολοκληρωμένης εφαρμογής του Κ.Π.Α.,
γ) η μορφή, ο τύπος, το περιεχόμενο, η διαδικασία απονομής, καθώς και κάθε άλλο θέμα σχετικό με την πιστοποίηση της ορθής και ολοκληρωμένης εφαρμογής του Κ.Π.Α., 
δ) οι αρμοδιότητες, οι υποχρεώσεις και η ιδιότητα των μελών του Κύκλου Ποιότητας Δημόσιων Οργανώσεων, καθώς και κάθε άλλο θέμα σχετικό με τη λειτουργία αυτών.
15. Με απόφαση του Υπουργού Εσωτερικών καθορίζονται τα κριτήρια αξιολόγησης, οι διαδικασίες, το είδος της διάκρισης και κάθε άλλο θέμα σχετικό με την απονομή των διακρίσεων εξαιρετικών επιδόσεων του άρθρου 33. Αν η διάκριση είναι οικονομικής φύσης, εκδίδεται κοινή απόφαση των Υπουργών Εσωτερικών και Οικονομικών. 
Άρθρο 63
Μεταβατικές διατάξεις 
1. Η αξιολόγηση του προσωπικού που υπάγεται στο πεδίο εφαρμογής του άρθρου 5, για την αξιολογική περίοδο του έτους 2022, διενεργείται σύμφωνα με τα άρθρα 14 έως 23 του ν. 4369/2016 (Α΄ 33).
2. Κατά την πρώτη εφαρμογή της διαδικασίας καθορισμού και αναθεώρησης στόχων του άρθρου 9 και της διαδικασίας αξιολόγησης προϊσταμένων και υπαλλήλων των άρθρων 10 και 12, αντιστοίχως, δεν εφαρμόζεται η παρ. 6 του άρθρου 9 και οι διαδικασίες των περ. α) και β) της παρ. 1 των άρθρων 10 και 12 διενεργούνται ελλείψει Σχεδίου Ανάπτυξης.
3. Οι υπηρετούντες κατά την 1η.9.2022 συνεργάτες των ιδιαίτερων γραφείων του άρθρου 46 του ν. 4622/2019 (Α΄ 133) υποβάλλουν τη δήλωση του δεύτερου εδαφίου της παρ. 2 του άρθρου 76 του ν. 4622/2019 μέχρι την 30.9.2022. 
4. Η παρ. 4Β του άρθρου 76 του ν. 4622/2019, όπως προστίθεται με το άρθρο 38 του παρόντος, εφαρμόζεται για τους μετακλητούς υπαλλήλους που διορίζονται και τους ειδικούς συμβούλους στους οποίους ανατίθενται καθήκοντα από τη δημοσίευση του παρόντος.
Άρθρο 64
Καταργούμενες διατάξεις
Από τη θέση σε ισχύ του παρόντος καταργούνται:
α) Τα άρθρα 14 έως 23 του ν. 4369/2016 (Α΄ 33) περί συστήματος αξιολόγησης, με την επιφύλαξη της παρ. 1 του άρθρου 50,
β) τα άρθρα 1, 2 και 4 έως 9 του ν. 3230/2004 (Α΄ 44) περί στόχων και μέτρησης της αποδοτικότητας και αποτελεσματικότητας των δημόσιων υπηρεσιών,
γ) οι παρ. 4 έως 8 του άρθρου 15 του π.δ. 19/2016 
(Α΄ 28) περί διαδικασίας και σύνταξης έκθεσης αξιο­λόγησης για το προσωπικό της Ρυθμιστικής Αρχής Λιμένων. 
ΤΜΗΜΑ Ζ΄
ΕΝΑΡΞΗ ΙΣΧΥΟΣ
Άρθρο 65
Έναρξη ισχύος
1. Με την επιφύλαξη των παρ. 2 και 3, η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως.
2. Η ισχύς των άρθρων 5 έως 15 αρχίζει από 1.1.2023.
3. Η ισχύς των άρθρων 36 έως 38 αρχίζει από 1.9.2022. 
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 11 Ιουνίου 2022
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Ο Αντιπρόεδρος της Κυβέρνησης
ΠΑΝΑΓΙΩΤΗΣ ΠΙΚΡΑΜΜΕΝΟΣ
Οι Υπουργοί
																		



Θεωρήθηκε και τέθηκε η Μεγάλη Σφραγίδα του Κράτους.
Αθήνα, 11 Ιουνίου 2022
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ


