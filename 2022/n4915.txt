NOMOΣ ΥΠ’ ΑΡΙΘΜ. 4915	
Εθνικό Στρατηγικό Σχέδιο Καταπολέμησης της Διαφθοράς, διατάξεις για θέματα ανθρώπινου δυναμικού και Οργανισμών Τοπικής Αυτοδιοίκησης, νομοθετικό πλαίσιο εκπαίδευσης των σπουδαστών/σπουδαστριών της Εθνικής Σχολής Δημόσιας Διοίκησης και Αυτοδιοίκησης για την ένταξη στον κλάδο Π.Ε. Επιτελικών Στελεχών, διατάξεις για την ολοκλήρωση της μεταφοράς των δασικών υπηρεσιών στο Υπουργείο Περιβάλλοντος και Ενέργειας, διατάξεις για την εφαρμογή του Εθνικού Σχεδίου Ανάκαμψης και Ανθεκτικότητας «Ελλάδα 2.0», Εθνική Σύνταξη Ομογενών και άλλες επείγουσες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’: ΔΙΑΤΑΞΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
ΚΕΦΑΛΑΙΟ Α’: ΕΘΝΙΚΟ ΣΤΡΑΤΗΓΙΚΟ ΣΧΕΔΙΟ ΚΑΤΑΠΟΛΕΜΗΣΗΣ ΤΗΣ ΔΙΑΦΘΟΡΑΣ
Άρθρο 1 Εθνικό Στρατηγικό Σχέδιο Καταπολέμησης της Διαφθοράς 
ΚΕΦΑΛΑΙΟ Β: ΡΥΘΜΙΣΕΙΣ ΘΕΜΑΤΩΝ ΑΝΘΡΩΠΙΝΟΥ ΔΥΝΑΜΙΚΟΥ
Άρθρο 2 Αποσπάσεις προσωπικού σε γραφεία Αντιπεριφερειαρχών - Τροποποίηση παρ. 11 άρθρου 247 ν. 3852/2010 
Άρθρο 3 Σύσταση Επιτροπής για τη σύνταξη ενιαίου Υπαλληλικού Κώδικα - Αντικατάσταση δευτέρου εδαφίου παρ. 1 άρθρου 14 ν. 3242/2004
Άρθρο 4 Μοριοδότηση δομημένης συνέντευξης για την επιλογή Προϊσταμένων - Τροποποίηση περ. δ’ παρ. 3 άρθρου 85 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007)
Άρθρο 5 Μοριοδότηση δομημένης συνέντευξης για την επιλογή Προϊσταμένων - Τροποποίηση περ. δ’ παρ. 3 άρθρου 88 Κώδικα Κατάστασης Δημοτικών και Κοινοτικών Υπαλλήλων (ν. 3584/2007)
Άρθρο 6 Κάλυψη θέσεων με Ειδικό Επιστημονικό Προσωπικό
Άρθρο 7 Στελέχωση Τμήματος Προστασίας Ζώων Συντροφιάς της Διεύθυνσης Οργάνωσης και λειτουργίας Ο.Τ.Α. του Υπουργείου Εσωτερικών
Άρθρο 8 Ισχύς πινάκων κατάταξης προσληπτέων μηχανικών από την Ελληνική Εταιρεία Τοπικής Ανάπτυξης και Αυτοδιοίκησης Α.Ε.
ΚΕΦΑΛΑΙΟ Γ’: ΡΥΘΜΙΣΗ ΘΕΜΑΤΩΝ Ο.Τ.Α.
Άρθρο 9 Λειτουργία της Οικονομικής Επιτροπής - Τροποποίηση άρθρου 177 ν. 3852/2010
Άρθρο 10 Καταστήματα υγειονομικού ενδιαφέροντος - Τροποποίηση παρ. 7Α και προσθήκη παρ. 7Β στο άρθρο 80 του Κώδικα Δήμων και Κοινοτήτων (ν. 3463/2006)
Άρθρο 11 Νομική υποστήριξη αιρετών τοπικής αυτοδιοίκησης
Άρθρο 12 Σύσταση Τμήματος Εποπτείας Ο.Τ.Α. στην Αποκεντρωμένη Διοίκηση Αττικής - Τροποποίηση άρθρων 8, 14, 19, 22 και 24 π.δ. 135/2010
Άρθρο 13 Χρεωστικά ανοίγματα των δήμων και των νομικών προσώπων δημοσίου δικαίου αυτών στο Ταμείο Παρακαταθηκών και Δανείων
Άρθρο 14 Επιχορηγήσεις και βοηθήματα - Τροποποίηση άρθρου 202 Κώδικα Δήμων και Κοινοτήτων 
(ν. 3463/2006)
Άρθρο 15 Προϋπολογισμοί Ο.Τ.Α. και νομικών τους προσώπων
Άρθρο 16 Εφαρμογή των διατάξεων περί δαπανών και διάρκειας ισχύος του προϋπολογισμού και στις κοινωφελείς επιχειρήσεις - Τροποποίηση παρ. 3 άρθρου 260 Κώδικα Δήμων και Κοινοτήτων (ν. 3463/2006)
Άρθρο 17 Εφαρμογή των διατάξεων περί δαπανών και διάρκειας ισχύος του προϋπολογισμού και στις δημοτικές επιχειρήσεις ύδρευσης και αποχέτευσης - Τροποποίηση παρ. 1 άρθρου 17 ν. 1069/1980
Άρθρο 18 Υποβολή δηλώσεων στοιχείων για τον καθορισμό επιφάνειας ή και της χρήσης ακινήτου - Τροποποίηση άρθρου 66 ν. 4830/2021 
Άρθρο 19 Μεταβίβαση κυριότητας ακινήτων - Αντικατάσταση παρ. 18 άρθρου 24 ν. 2130/1993 
Άρθρο 20 Τροποποίηση της κατά χρόνο άσκησης αρμοδιοτήτων των υπηρεσιών δόμησης των δήμων - Τροποποίηση παρ. 1 και 6 άρθρου 97Α ν. 3852/2010
Άρθρο 21 Τροποποίηση της κατά χρόνο άσκησης αρμοδιοτήτων από τους δήμους στο πλαίσιο υφιστάμενης διοικητικής υποστήριξης - Τροποποίηση άρθρου 376 
ν. 4700/2020
Άρθρο 22 Κάλυψη δράσεων πυροπροστασίας από τους συνδέσμους δήμων - Τροποποίηση παρ. 2 άρθρου 25 ν. 4479/2017
Άρθρο 23 Άμεση αντιμετώπιση φυσικών καταστροφών από τους Ο.Τ.Α. α’ και β’ βαθμού
ΚΕΦΑΛΑΙΟ Δ’: ΝΟΜΟΘΕΤΙΚΟ ΠΛΑΙΣΙΟ ΕΚΠΑΙΔΕΥΣΗΣ ΤΩΝ ΣΠΟΥΔΑΣΤΩΝ/ΣΤΡΙΩΝ ΤΗΣ Ε.Σ.Δ.Δ.Α. ΓΙΑ ΤΗΝ ΕΝΤΑΞΗ ΣΤΟΝ ΚΛΑΔΟ Π.Ε. ΕΠΙΤΕΛΙΚΩΝ ΣΤΕΛΕΧΩΝ
Άρθρο 24 Εκπαίδευση στην Εθνική Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.) - Αντικατάσταση παρ. 3 άρθρου 15 π.δ. 57/2007
Άρθρο 25 Διαγωνισμός για την εισαγωγή στην Εθνική Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.) - Αντικατάσταση παρ. 1 άρθρου 17 π.δ. 57/
2007
Άρθρο 26 Τρίτη φάση εκπαίδευσης στην Εθνική Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.) - Αντικατάσταση παρ. 5 άρθρου 22 π.δ. 57/2007
Άρθρο 27 Ζητήματα πρόσληψης αποφοίτων της Εθνικής Σχολής Δημόσιας Διοίκησης και Αυτοδιοίκησης (Ε.Σ.Δ.Δ.Α.) - Τροποποίηση παρ. 1 άρθρου 24 π.δ. 57/2007
Άρθρο 28 Διορισμός επιτυχόντων ειδικού προγράμματος της Εθνικής Σχολής Δημόσιας Διοίκησης και Αυτοδιοίκησης (Ε.Σ.Δ.Δ.Α.) - Προσθήκη παρ. 7 στο άρθρο 24 π.δ. 57/2007
ΚΕΦΑΛΑΙΟ Ε’: ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
Άρθρο 29 Ρύθμιση θεμάτων Συνοριακών Σταθμών - Συμμόρφωση της Ελληνικής Δημοκρατίας προς το κεκτημένο Schengen - Τροποποίηση άρθρου 13 ν. 4674/2020
Άρθρο 30 Προσωπικό Ανώτατων Εκκλησιαστικών Ακαδημιών Θεσσαλονίκης και Βελλάς Ιωαννίνων - Τροποποίηση άρθρου 241 ν. 4823/2021 
Άρθρο 31 Ανάθεση δημοσίων συμβάσεων για την προμήθεια υλικών λόγω κορωνοϊού - Τροποποίηση άρθρου 106 ν. 4876/2021
Άρθρο 32 Μετακίνηση υπαλλήλου σε οργανική μονάδα άλλης περιφερειακής ενότητας - Τροποποίηση παρ. 5 άρθρου 245 ν. 3852/2010
Άρθρο 33 Παράταση διάρκειας συμβάσεων Ιδιωτικού Δικαίου Ορισμένου Χρόνου σε Ο.Τ.Α. α’ και β’ βαθμού λόγω COVID-19 - Αντικατάσταση άρθρου 176 ν. 4876/2021
Άρθρο 34 Προϋποθέσεις κτήσης ελληνικής ιθαγένειας - Τροποποίηση παρ. 3 και αντικατάσταση παρ. 4 άρθρου 1Β Κώδικα της Ελληνικής Ιθαγένειας (ν. 3284/2004)
Άρθρο 35 Απόφαση πολιτογράφησης - Τροποποίηση παρ. 1 άρθρου 8 Κώδικα της Ελληνικής Ιθαγένειας (ν. 3284/2004)
Άρθρο 36 Προθεσμίες και αναστολή εξέτασης αίτησης - Αντικατάσταση παρ. 4 άρθρου 31 Κώδικα της Ελληνικής Ιθαγένειας (ν. 3284/2004)
Άρθρο 37 Αρμοδιότητες Οικονομικής Επιτροπής Δήμων - Τροποποίηση παρ. 1 άρθρου 72 ν. 3852/2010
Άρθρο 38 Αρμοδιότητες Οικονομικής Επιτροπής Περιφερειών - Τροποποίηση περ. θ) παρ. 1 άρθρου 176 ν. 3852/2010 
Άρθρο 39 Μηχανισμός αποτροπής συσσώρευσης ληξιπρόθεσμων οφειλών προς τρίτους από τους Ο.Τ.Α. - Τροποποίηση παρ. 3 άρθρου 107 ν. 4714/2020
Άρθρο 40 Επιχορήγηση Ο.Τ.Α. για την εξόφληση υποχρεώσεών τους
Άρθρο 41 Καθαρισμός χώρων για την αποτροπή κινδύνου πρόκλησης πυρκαγιάς ή ταχείας επέκτασής της - Αντικατάσταση περ. 26 υποπαρ. β’ παρ. Ι άρθρου 75 Κώδικα Δήμων και Κοινοτήτων (ν. 3463/2006) 
Άρθρο 42 Παράταση δυνατότητας ατελούς παραχώρησης κοινόχρηστων χώρων για την ανάπτυξη τραπεζοκαθισμάτων από καταστήματα υγειονομικού ενδιαφέροντος - Τροποποίηση παρ. 1 άρθρου 65 ν. 4688/2020
Άρθρο 43 Ειδικές δαπάνες Τομέα Μακεδονίας - Θράκης του Υπουργείου Εσωτερικών
Άρθρο 44 Σύσταση Επιτροπής Ειδικών Δαπανών στον Τομέα Μακεδονίας - Θράκης του Υπουργείου Εσωτερικών - Αρμοδιότητες
ΚΕΦΑΛΑΙΟ ΣΤ’: ΤΕΛΙΚΕΣ ΔΙΑΤΑΞΕΙΣ
Άρθρο 45 Μεταβατική διάταξη 
Άρθρο 46 Καταργούμενες διατάξεις
ΜΕΡΟΣ Β’: ΔΙΑΤΑΞΕΙΣ ΓΙΑ ΤΗΝ ΟΛΟΚΛΗΡΩΣΗ ΤΗΣ ΜΕΤΑΦΟΡΑΣ ΤΩΝ ΔΑΣΙΚΩΝ ΥΠΗΡΕΣΙΩΝ ΣΤΟ ΥΠΟΥΡΓΕΙΟ ΠΕΡΙΒΑΛΛΟΝΤΟΣ ΚΑΙ ΕΝΕΡΓΕΙΑΣ 
Άρθρο 47 Γενικός Γραμματέας Δασών
Άρθρο 48 Μετονομασία Γενικών Διευθύνσεων Δασών
Άρθρο 49 Ανάθεση αρμοδιοτήτων στις Διευθύνσεις Συντονισμού και Επιθεώρησης Δασών των Επιθεωρήσεων Εφαρμογής Δασικής Πολιτικής
Άρθρο 50 Ανάθεση αρμοδιοτήτων στους Προϊσταμένους των Διευθύνσεων Συντονισμού και Επιθεώρησης Δασών και στους Προϊσταμένους των Επιθεωρήσεων Εφαρμογής Δασικής Πολιτικής
Άρθρο 51 Τμήματα Υποστηρικτικής Λειτουργίας
Άρθρο 52 Επικαιροποιημένες διαπιστωτικές πράξεις
Άρθρο 53 Μεταβίβαση υλικοτεχνικής υποδομής
Άρθρο 54 Διευθύνσεις Αγροτικών Υποθέσεων
Άρθρο 55 Μεταβατική διάταξη για τις δαπάνες λειτουργίας
ΜΕΡΟΣ Γ’: ΔΙΑΤΑΞΕΙΣ ΥΠΟΥΡΓΕΙΟΥ ΟΙΚΟΝΟΜΙΚΩΝ
ΚΕΦΑΛΑΙΟ Α’: ΔΙΑΤΑΞΕΙΣ ΑΡΜΟΔΙΟΤΗΤΑΣ ΕΙΔΙΚΗΣ ΥΠΗΡΕΣΙΑΣ ΣΥΝΤΟΝΙΣΜΟΥ ΤΑΜΕΙΟΥ ΑΝΑΚΑΜΨΗΣ
Άρθρο 56 Ρυθμίσεις για τη χρηματοδότηση επιχειρήσεων με πόρους του Ταμείου Ανάκαμψης και Ανθεκτικότητας - Τροποποίηση άρθρου 197 ν. 4820/2021
Άρθρο 57 Παρακολούθηση και συντονισμός των μεταρρυθμίσεων του Εθνικού Σχεδίου Ανάκαμψης και Ανθεκτικότητας - Τροποποίηση παρ. 2 άρθρου 271 ν. 4738/2020
Άρθρο 58 Άνοιγμα ειδικών δεσμευμένων καταπιστευτικών λογαριασμών (escrow accounts)
Άρθρο 59 Ρυθμίσεις για τα δάνεια από πόρους του Ταμείου Ανάκαμψης και Ανθεκτικότητας
ΚΕΦΑΛΑΙΟ Β’: ΡΥΘΜΙΣΕΙΣ ΤΑΜΕΙΟΥ ΠΑΡΑΚΑΤΑΘΗΚΩΝ ΚΑΙ ΔΑΝΕΙΩΝ
Άρθρο 60 Ρύθμιση για την ατέλεια του Ταμείου Παρακαταθηκών και Δανείων στο Κτηματολόγιο - Τροποποίηση άρθρου 63 ν. 2214/1994 
Άρθρο 61 Ρύθμιση για την Ηλεκτρονική Παρακαταθήκη 
Άρθρο 62 Ρύθμιση για διενεργηθείσες δαπάνες προς τους Επιθεωρητές του Ταμείου Παρακαταθηκών και Δανείων
ΚΕΦΑΛΑΙΟ Γ’: ΑΛΛΕΣ ΔΙΑΤΑΞΕΙΣ
Άρθρο 63 Προθεσμία απόδοσης λογαριασμού για εντάλματα που αφορούν προμήθειες υλικών ή παροχή υπηρεσιών - Αληθής έννοια της περ. (i) της παρ. 3 του άρθρου 1 του π.δ. 97/2011 
Άρθρο 64 Μεταρρύθμιση καθεστώτος επιδόματος επικίνδυνης και ανθυγιεινής εργασίας
Άρθρο 65 Ρυθμίσεις για την αποπληρωμή των ληξιπρόθεσμων υποχρεώσεων των Οργανισμών Τοπικής Αυτοδιοίκησης (Ο.Τ.Α.) - Τροποποίηση άρθρου 6 ν. 4281/2014
ΜΕΡΟΣ Δ’: ΔΙΑΤΑΞΕΙΣ ΥΠΟΥΡΓΕΙΟΥ ΕΘΝΙΚΗΣ ΑΜΥΝΑΣ
Άρθρο 66 Όρια ηλικίας αποστρατείας αξιωματικών - Τροποποίηση παρ. 8 και προσθήκη παρ. 8Α άρθρου 21 ν. 2439/1996
Άρθρο 67 Τακτικές και έκτακτες κρίσεις αξιωματικών - Τροποποίηση παρ. 3 άρθρου 20 ν. 3883/2010
Άρθρο 68 Καταληκτικός βαθμός αξιωματικών των Κοινών Σωμάτων Στρατιωτικών Δικαστικών Γραμματέων Στρατιωτικών Ιερέων και - Τροποποίηση άρθρου 23 ν. 3883/2010
Άρθρο 69 Είδη κρίσεων - Τροποποίηση άρθρου 25 ν. 3883/2010
Άρθρο 70 Κρίσεις ανά βαθμό - Τροποποίηση άρθρου 31 ν. 3883/2010
Άρθρο 71 Παράταση ισχύος του πίνακα επιτυχόντων του διαγωνισμού για την πλήρωση κενών θέσεων Ανθυπολοχαγών Στρατιωτικών Δικαστικών Γραμματέων
Άρθρο 72 Μεταβατικές διατάξεις
ΜΕΡΟΣ Ε’: ΕΘΝΙΚΗ ΣΥΝΤΑΞΗ ΟΜΟΓΕΝΩΝ ΚΑΙ ΑΛΛΕΣ ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΕΡΓΑΣΙΑΣ ΚΑΙ ΚΟΙΝΩΝΙΚΩΝ ΥΠΟΘΕΣΕΩΝ
ΚΕΦΑΛΑΙΟ Α’: ΕΘΝΙΚΗ ΣΥΝΤΑΞΗ ΟΜΟΓΕΝΩΝ
Άρθρο 73 Εθνική Σύνταξη Ομογενών - Τροποποίηση άρθρου 7 ν. 4387/2016
ΚΕΦΑΛΑΙΟ Β’: ΑΛΛΕΣ ΔΙΑΤΑΞΕΙΣ ΑΡΜΟΔΙΟΤΗΤΑΣ ΥΠΟΥΡΓΕΙΟΥ ΕΡΓΑΣΙΑΣ ΚΑΙ ΚΟΙΝΩΝΙΚΩΝ ΥΠΟΘΕΣΕΩΝ
Άρθρο 74 Ειδικό πρόγραμμα απασχόλησης αλλαντοβιομηχανίας «ΘΡΑΚΗ Α.Ε.» - Τροποποίηση άρθρου 38 ν. 3762/2009 
Άρθρο 75 Επιδότηση των αποδοχών για γονείς εργαζόμενους στον ιδιωτικό τομέα λόγω νόσησης των τέκνων τους από τον κορωνοϊό COVID-19 - Τροποποίηση παρ. 2 άρθρου 16 ν. 4722/2020
Άρθρο 76 Ασφαλιστική ικανότητα μη μισθωτών ασφαλισμένων - Τροποποίηση άρθρου 27 ν. 4892/2022
Άρθρο 77 Ρυθμίσεις θεμάτων για τις στέγες ημιαυτόνομης διαβίωσης - Τροποποίηση άρθρων 52 και 59 ν. 4837/2021
Άρθρο 78 Δαπάνες για τέλη λειτουργίας ενιαίου αριθμού 1555
ΜΕΡΟΣ ΣΤ’: ΔΙΑΤΑΞΕΙΣ ΥΠΟΥΡΓΕΙΟΥ ΥΓΕΙΑΣ
Άρθρο 79 Εγκρίσεις σκοπιμότητας για την εκπόνηση μελετών, υλοποίηση έργων και παροχή τεχνικών και λοιπών συναφών επιστημονικών υπηρεσιών για τη βελτίωση και ανάπτυξη κτιριακών υποδομών της Κεντρικής Υπηρεσίας του Υπουργείου Υγείας, των εποπτευόμενων φορέων, του Αιγινήτειου Νοσοκομείου, του Αρεταίειου Νοσοκομείου και του Ευγενίδειου Θεραπευτηρίου και για την προμήθεια υγειονομικού υλικού, αναλώσιμου υλικού και αγαθών ή υπηρεσιών
Άρθρο 80 Υλοποίηση έργων στις δημόσιες υποδομές υγείας που έχουν ενταχθεί στο Αναπτυξιακό Πρόγραμμα Συμβάσεων Στρατηγικής Σημασίας ή στο Ταμείο Ανάκαμψης και Ανθεκτικότητας
Άρθρο 81 Παράταση της θητείας των οργάνων Διοίκησης των Υγειονομικών Περιφερειών
Άρθρο 82 Προϋπηρεσία ιατρών σε χώρες εκτός Ευρωπαϊκής Ένωσης - Τροποποίηση παρ. 5 άρθρου 11 ν. 2889/2001
Άρθρο 83 Παράταση ισχύος της ρύθμισης για την εξαίρεση των νοσοκομείων του Εθνικού Συστήματος Υγείας από τη διαδικασία εκκαθάρισης για την υποβολή των δαπανών τους προς τον Εθνικό Οργανισμό Παροχής Υπηρεσιών Υγείας
Άρθρο 84 Άσκηση ειδικευόμενων νοσηλευτών στην ειδικότητα της νοσηλευτικής δημόσιας υγείας/κοινοτικής νοσηλευτικής σε σχολικές μονάδες - Προσθήκη άρθρου 88Α στον ν. 4823/2021
ΜΕΡΟΣ Ζ’: ΔΙΑΤΑΞΕΙΣ ΥΠΟΥΡΓΕΙΟΥ ΠΕΡΙΒΑΛΛΟΝΤΟΣ ΚΑΙ ΕΝΕΡΓΕΙΑΣ
Άρθρο 85 Οριοθέτηση και άλλες πολεοδομικές ρυθμίσεις οικισμών - Αντικατάσταση άρθρου 12 και παρ. 2 άρθρου 16 ν. 4759/2020, κατάργηση άρθρου 19 ν. 2508/1997
Άρθρο 86 Όροι δόμησης και έργα υποδομής οργανισμών κοινής ωφέλειας - Προσθήκη παρ. 5 στο άρθρο 44 ν. 4759/2020
Άρθρο 87 Παράταση ανάρτησης δικαιολογητικών υπαγωγών στον ν. 4178/2013 - Αντικατάσταση παρ. 11 άρθρου 51 ν. 4643/2019
Άρθρο 88 Παρεκκλίσεις από όρους δόμησης για κτίρια κοινής ωφέλειας - Τροποποίηση παρ. 5 άρθρου 40 ν. 4495/2017
Άρθρο 89 Ολοκλήρωση ηλεκτρονικής υποβολής δικαιολογητικών αυθαίρετων κατασκευών - Τροποποίηση περ. ια) άρθρου 99 ν. 4495/2017
Άρθρο 90 Μεταφορά υπαγωγών των νόμων 4014/2011 και 4178/2013 κατηγορίας 5 στον ν. 4495/2017 - Τροποποίηση περ. ε) και προσθήκη περ. στ) στην παρ. 1 του άρθρου 128 ν. 4759/2020
Άρθρο 91 Προθεσμία έκδοσης οικοδομικής άδειας νομιμοποίησης - Τροποποίηση παρ. 1 άρθρου 106 ν. 4495/2017
Άρθρο 92 Ακατάσχετο για ποσά που καταβάλλονται στο πλαίσιο των δράσεων για την προώθηση της ηλεκτροκίνησης
Άρθρο 93 Δασωθέντες αγροί - Αντικατάσταση άρθρου 67 ν. 998/1979
ΜΕΡΟΣ Η’: ΔΙΑΤΑΞΕΙΣ ΥΠΟΥΡΓΕΙΟΥ ΜΕΤΑΝΑΣΤΕΥΣΗΣ ΚΑΙ ΑΣΥΛΟΥ
Άρθρο 94 Μετάκληση πολίτη τρίτης χώρας για προσωρινή απασχόληση στην αγροτική οικονομία - Τροποποίηση του άρθρου δεκάτου έκτου ν. 4783/2021 (Α’ 38)
Άρθρο 95 Διαδικασία εισδοχής πολιτών τρίτων χωρών με σκοπό την εποχική εργασία - Τροποποίηση άρθρου 13 ν. 4251/2014
Άρθρο 96 Διαμονή πολιτών τρίτων χωρών με σκοπό την εποχική εργασία - Προσθήκη άρθρου 18Α στον ν. 4251/2014 
Άρθρο 97 Παράταση συμβάσεων προσωπικού αρμοδιότητας της Υπηρεσίας Υποδοχής και Ταυτοποίησης
Άρθρο 98 Παράταση συμβάσεων εργασίας προγράμματος για τη διασφάλιση της δημόσιας υγείας και την κάλυψη των υγειονομικών αναγκών των προσφύγων και μεταναστών
ΜΕΡΟΣ Θ’: ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 99 Παράταση προθεσμίας προσαρμογής των καταστατικών των Αγροτικών Συνεταιρισμών - Τροποποίηση παρ. 2 άρθρου 36 ν. 4673/2020
Άρθρο 100 Ρύθμιση για την ανώνυμη εταιρεία με την επωνυμία «ΔΗΜΟΤΙΚΗ ΜΟΝΟΠΡΟΣΩΠΗ ΑΝΩΝΥΜΗ ΕΤΑΙΡΕΙΑ ΠΟΛΙΤΙΣΤΙΚΗΣ ΠΡΩΤΕΥΟΥΣΑΣ ΕΛΕΥΣΙΝΑΣ»
Άρθρο 101 Μηνιαία αποζημίωση υπηρεσίας αλλοδαπής του Προϊσταμένου/Πρέσβη της Πρεσβείας Τριπόλεως - Παράταση ισχύος παρ. 11 άρθρου 429 
ν. 4781/2021
ΜΕΡΟΣ Ι’: ΡΥΘΜΙΣΕΙΣ ΥΠΟΥΡΓΕΙΟΥ ΨΗΦΙΑΚΗΣ ΔΙΑΚΥΒΕΡΝΗΣΗΣ ΚΑΙ ΓΕΝΙΚΗΣ ΓΡΑΜΜΑΤΕΙΑΣ ΕΠΙΚΟΙΝΩΝΙΑΣ ΚΑΙ ΕΝΗΜΕΡΩΣΗΣ
Άρθρο 102 Διαδικασία αξιολόγησης και έκδοση απόφασης υπαγωγής επενδυτικών σχεδίων οπτικοακουστικών έργων - Τροποποίηση παρ. 2 και 3 άρθρου 29 ν. 4487/2017
Άρθρο 103 Έλεγχος και πιστοποίηση ολοκλήρωσης υπαχθέντων επενδυτικών σχεδίων οπτικοακουστικών έργων - Αντικατάσταση άρθρου 30 ν. 4487/2017
Άρθρο 104 Διαδικασία τροποποίησης απόφασης υπαγωγής επενδυτικών σχεδίων οπτικοακουστικών έργων - 
Τροποποίηση παρ. 1 άρθρου 32 ν. 4487/2017
Άρθρο 105 Επιτάχυνση της διαδικασίας πιστοποίησης της εναρμόνισης έργων Τεχνολογιών Πληροφορικής και Επικοινωνίας (ΤΠΕ) με τη Βίβλο Ψηφιακού Μετασχηματισμού - Αντικατάσταση άρθρου 6 ν. 4727/2020
Άρθρο 106 Εξουσιοδοτική διάταξη για τη ρύθμιση ειδικότερων ζητημάτων των Βεβαιώσεων Εναρμόνισης Έργου (Β.Ε.Ε.) - Αντικατάσταση παρ. 3 άρθρου 107 ν. 4727/2020
Άρθρο 107 Διάθεση αποθεματικού της Ε.Ε.Τ.Τ. - Τροποποίηση παρ. 6 και 7 άρθρου 75 ν. 4070/2012
Άρθρο108 Εγκατάσταση Σταθμών Συμπληρωματικής Κάλυψης από Ο.Τ.Α.
Άρθρο 109 Αδειοδότηση κατασκευών κεραιών επίγειας ψηφιακής τηλεοπτικής ευρυεκπομπής της παρ. 7 του άρθρου 39 του ν. 4635/2019
Άρθρο 110 Ευθύνη του τύπου - Τροποποίηση παρ. 1 και προσθήκη παρ. 3Α στο άρθρο μόνο του ν. 1178/1981 
Άρθρο 111 Επίδομα μετάβασης εργαζομένων Ε.Ρ.Τ. Α.Ε. σε εμπόλεμη περιοχή 
ΜΕΡΟΣ ΙΑ’: ΕΝΑΡΞΗ ΙΣΧΥΟΣ
Άρθρο 112 Έναρξη ισχύος
ΜΕΡΟΣ Α’
ΔΙΑΤΑΞΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
ΚΕΦΑΛΑΙΟ Α’
ΕΘΝΙΚΟ ΣΤΡΑΤΗΓΙΚΟ ΣΧΕΔΙΟ 
ΚΑΤΑΠΟΛΕΜΗΣΗΣ ΤΗΣ ΔΙΑΦΘΟΡΑΣ
Άρθρο 1
Εθνικό Στρατηγικό Σχέδιο
Καταπολέμησης της Διαφθοράς 
1. Το Εθνικό Στρατηγικό Σχέδιο Καταπολέμησης της Διαφθοράς (εφεξής Ε.Σ.Σ.Κ.Δ.) αποτελεί την εθνική στρατηγική της χώρας που περιλαμβάνει ένα συνεκτικό πλαίσιο δράσεων, παρεμβάσεων και έργων που στοχεύουν στην πρόληψη και την αντιμετώπιση φαινομένων διαφθοράς, στην ενίσχυση της διαφάνειας, της ακεραιότητας και της λογοδοσίας και στη συστηματική ενημέρωση και ευαισθητοποίηση της κοινωνίας σε ζητήματα διαφθοράς. 
Το Ε.Σ.Σ.Κ.Δ. καταρτίζεται από την Εθνική Αρχή Διαφάνειας (εφεξής Ε.Α.Δ.) του άρθρου 82 του ν. 4622/2019 (Α’ 133), η οποία έχει την αρμοδιότητα της παρακολούθησης της προόδου υλοποίησης των δράσεων, του απολογισμού, της αξιολόγησης, της επικαιροποίησης και του ανασχεδιασμού του, σύμφωνα με το άρθρο 83 του ν. 4622/2019, καθώς και του συντονισμού των ενεργειών για την υλοποίησή του, με τη συνεργασία του συνόλου των συναρμόδιων φορέων. Για την κατάρτιση του Ε.Σ.Σ.Κ.Δ. λαμβάνονται υπόψη κείμενα Εθνικών Στρατηγικών σε άλλες θεματικές περιοχές, καθώς και δράσεις ή έργα που περιλαμβάνονται στα Ετήσια Σχέδια Δράσης των Υπουργείων.
2. Για τον καλύτερο συντονισμό της διαδικασίας εκπόνησης και επικαιροποίησης του Ε.Σ.Σ.Κ.Δ. συστήνεται Κεντρική Επιτροπή Συντονισμού, η οποία αποτελείται από τον Διοικητή της Ε.Α.Δ. ως Πρόεδρο, τον Γενικό Γραμματέα Ανθρώπινου Δυναμικού Δημόσιου Τομέα του Υπουργείου Εσωτερικών, τον Γενικό Γραμματέα Οικονομικής Πολιτικής του Υπουργείου Οικονομικών, τον Γενικό Γραμματέα Δικαιοσύνης και Ανθρωπίνων Δικαιωμάτων του Υπουργείου Δικαιοσύνης, τον Γενικό Γραμματέα Ψηφιακής Διακυβέρνησης και Απλούστευσης Διαδικασιών και τον Γενικό Γραμματέα των Πληροφοριακών Συστημάτων Δημόσιας Διοίκησης του Υπουργείου Ψηφιακής Διακυβέρνησης, τον Γενικό Γραμματέα Συντονισμού της Προεδρίας της Κυβέρνησης, έναν (1) ακόμη εκπρόσωπο της Προεδρίας της Κυβέρνησης, που ορίζεται από τον Πρωθυπουργό ή τον αρμόδιο Υπουργό για τη διασφάλιση της ενότητας και της συνοχής του κυβερνητικού έργου, και έναν (1) Πάρεδρο του Ελεγκτικού Συνεδρίου που συμμετέχει με καθεστώς παρατηρητή, που ορίζεται από τον Πρόεδρο του Ελεγκτικού Συνεδρίου, με τους αναπληρωτές τους που ορίζονται από τα αρμόδια όργανα των ως άνω φορέων. Χρέη γραμματειακής υποστήριξης παρέχει υπάλληλος της Ε.Α.Δ. Με απόφαση του Διοικητή της Ε.Α.Δ., που αναρτάται στο πρόγραμμα «ΔΙΑΥΓΕΙΑ», συγκροτείται η ως άνω Επιτροπή και ορίζονται τα μέλη της.
3. Ο Πρωθυπουργός ή ο αρμόδιος Υπουργός για τη διασφάλιση της ενότητας και της συνοχής του κυβερνητικού έργου εισηγείται προς έγκριση το Ε.Σ.Σ.Κ.Δ. στο τακτικό Υπουργικό Συμβούλιο του μηνός Δεκεμβρίου, του προηγούμενου ημερολογιακού έτους, από το πρώτο έτος της περιόδου αναφοράς αυτού. Μετά την έγκρισή του εκδίδεται Πράξη του Υπουργικού Συμβουλίου (Π.Υ.Σ.), που δημοσιεύεται στην Εφημερίδα της Κυβερνήσεως. Το Υπουργικό Συμβούλιο παρακολουθεί την πορεία υλοποίησης του Ε.Σ.Σ.Κ.Δ. σε ετήσια βάση. Στο πλαίσιο αυτό, στη συνεδρίαση του Υπουργικού Συμβουλίου Προγραμματισμού και Αξιολόγησης του μηνός Απριλίου, προσκαλείται η Ε.Α.Δ. προκειμένου να παρουσιάσει τον απολογισμό της προόδου του Ε.Σ.Σ.Κ.Δ., με εξαίρεση το πρώτο έτος εφαρμογής 
κάθε Ε.Σ.Σ.Κ.Δ.
4. Στο Ε.Σ.Σ.Κ.Δ. περιλαμβάνονται δράσεις που συναπαρτίζουν το Εθνικό Σύστημα Ακεραιότητας (Ε.Σ.Α.), το οποίο διαλαμβάνει, ειδικώς, δράσεις και έργα, που αφορούν στη δημόσια διοίκηση και εστιάζουν στην ενίσχυση της δημόσιας ακεραιότητας και της λογοδοσίας στους φορείς του δημόσιου τομέα. Με απόφαση του Υπουργού Εσωτερικών, κατόπιν εισήγησης του Διοικητή της Ε.Α.Δ., εγκαθιδρύεται, επικαιροποιείται και ανασχεδιάζεται το Ε.Σ.Α. Η παρακολούθηση και η αξιολόγησή του πραγματοποιούνται στο πλαίσιο του Ε.Σ.Σ.Κ.Δ.
5. Με αποφάσεις του Διοικητή της Ε.Α.Δ. δύναται να καθορίζονται οι διαδικασίες εκπόνησης, παρακολούθησης, αξιολόγησης και ανασχεδιασμού του Ε.Σ.Σ.Κ.Δ. Τυχόν μεταβολές που αφορούν στη δομή, στους στρατηγικούς ή ειδικούς στόχους του Ε.Σ.Σ.Κ.Δ. εγκρίνονται από το Υπουργικό Συμβούλιο με ανάλογη διαδικασία. Μεταβολές που αφορούν στο περιεχόμενο και τον προγραμματισμό των δράσεων του Ε.Σ.Σ.Κ.Δ. εγκρίνονται από την Κεντρική Επιτροπή Συντονισμού της παρ. 2.
ΚΕΦΑΛΑΙΟ Β’
ΡΥΘΜΙΣΕΙΣ ΘΕΜΑΤΩΝ ΑΝΘΡΩΠΙΝΟΥ 
ΔΥΝΑΜΙΚΟΥ
Άρθρο 2
Αποσπάσεις προσωπικού σε γραφεία 
Αντιπεριφερειαρχών - Τροποποίηση παρ. 11 
άρθρου 247 ν. 3852/2010 
1. Μετά το δεύτερο εδάφιο της περ. α’ της παρ. 11 του άρθρου 247 του ν. 3852/2010 (Α’ 87) προστίθενται νέα εδάφια τρίτο και τέταρτο για τη διάρκεια και την παράταση της απόσπασης των υπαλλήλων του πρώτου εδαφίου σε γραφεία Αντιπεριφερειαρχών και η παρ. 11α διαμορφώνεται ως εξής:
«11.α. Με απόφαση του αρμόδιου Υπουργού ή του εποπτεύοντος Υπουργού και σύμφωνη γνώμη του οικείου οργάνου διοίκησης νομικού προσώπου επιτρέπεται η απόσπαση ύστερα από υποβολή σχετικού αιτήματος, στα γραφεία των περιφερειαρχών και αντιπεριφερειαρχών έως επτά (7) και τριών (3), αντιστοίχως, υπαλλήλων δημόσιων υπηρεσιών και φορέων του δημόσιου τομέα, καθώς και υπαλλήλων Ο.Τ.A. α’ και β’ βαθμού. Η διάρκεια των αποσπάσεων είναι ίση με τη διάρκεια της θητείας των περιφερειαρχών και αντιπεριφερειαρχών. Η διάρκεια της κατά τα ως άνω απόσπασης στα γραφεία αντιπεριφερειαρχών δύναται να παραταθεί και μετά τον ορισμό νέων αντιπεριφερειαρχών, εφόσον οι τελευταίοι δηλώσουν τη συγκατάθεσή τους για τη διατήρηση των αποσπασμένων υπαλλήλων. Για την παράταση της απόσπασης εκδίδεται διαπιστωτική πράξη από τον οικείο Περιφερειάρχη εντός προθεσμίας πέντε (5) ημερών από τον ορισμό του νέου αντιπεριφερειάρχη. Στις αποσπάσεις της παρούσας παραγράφου δεν έχουν εφαρμογή οι διατάξεις της παρ. 16 του άρθρου ένατου του ν. 4057/2012 (Α’ 54), από την έναρξη ισχύος της διάταξης της παρ. 2 του άρθρου 45 του ν. 3979/2011 (Α’ 138). Οι διατάξεις της παρούσας παραγράφου καταλαμβάνουν και το ήδη υπηρετούν με απόσπαση προσωπικό στα γραφεία περιφερειαρχών και αντιπεριφερειαρχών».
2. Για τους υπηρετούντες με απόσπαση υπαλλήλους σε γραφεία αντιπεριφερειαρχών, των οποίων η θητεία έληξε προ της δημοσίευσης του παρόντος, δύναται να παραταθεί ο χρόνος της απόσπασής τους από τη λήξη της, με έκδοση διαπιστωτικής πράξης από τον οικείο Περιφερειάρχη εντός δέκα (10) ημερών από τη δημοσίευση του παρόντος, κατόπιν συγκατάθεσης του νέου αντιπεριφερειάρχη. 
Άρθρο 3
Σύσταση Επιτροπής για τη σύνταξη 
ενιαίου Υπαλληλικού Κώδικα - 
Αντικατάσταση δευτέρου εδαφίου 
παρ. 1 άρθρου 14 ν. 3242/2004 
Το δεύτερο εδάφιο της παρ. 1 του άρθρου 14 του ν. 3242/2004 (Α’ 102) αντικαθίσταται με δύο νέα εδάφια ως εξής:
«Σε περίπτωση σύνταξης ενιαίου Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ., καθώς και Δημοτικών Υπαλλήλων, στην ως άνω Επιτροπή μετέχουν και οι κάτωθι:
α. ο Νομικός Σύμβουλος του Κράτους στο Υπουργείο Εσωτερικών επί θεμάτων Ο.Τ.Α.,
β. ο Προϊστάμενος της Διεύθυνσης Προσωπικού Τοπικής Αυτοδιοίκησης του Υπουργείου Εσωτερικών, 
γ. οι Προϊστάμενοι του Τμήματος Μονίμου Προσωπικού και του Τμήματος Προσωπικού Ιδιωτικού Δικαίου της Διέυθυνσης Προσωπικού Τοπικής Αυτοδιοίκησης του Υπουργείου Εσωτερικών, 
δ. ένας εκπρόσωπος της Ένωσης Περιφερειών Ελλάδας (ΕΝ.ΠΕ.),
ε. ένας εκπρόσωπος της Κεντρικής Ένωσης Δήμων Ελλάδας (Κ.Ε.Δ.Ε.), 
στ. ένας εκπρόσωπος της Πανελλήνιας Ομοσπονδίας Εργαζομένων Ο.Τ.Α. (Π.Ο.Ε.- Ο.Τ.Α.) και 
ζ. ένας εκπρόσωπος της Πανελλήνιας Ομοσπονδίας Προσωπικού Ο.Τ.Α. (Π.Ο.Π.- Ο.Τ.Α.).
Ως μέλη της γραμματείας της Επιτροπής ορίζονται τέσσερις (4) υπάλληλοι, εκ των οποίων δύο (2) κατηγορίας ΠΕ από τους υπηρετούντες στη Γενική Διεύθυνση Ανθρώπινου Δυναμικού Δημόσιου Τομέα και δύο (2) κατηγορίας ΠΕ υπηρετούντες στη Διεύθυνση Προσωπικού Τοπικής Αυτοδιοίκησης του Υπουργείου Εσωτερικών με ισάριθμους αναπληρωτές τους».
Άρθρο 4
Μοριοδότηση δομημένης συνέντευξης 
για την επιλογή Προϊσταμένων - Τροποποίηση περ. δ’ παρ. 3 άρθρου 85 του Κώδικα 
Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. 
(ν. 3528/2007) 
1. Μετά το πέμπτο εδάφιο της υποπερ. δβ) της περ. δ) της παρ. 3 του άρθρου 85 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26) προστίθεται νέο εδάφιο για την περίπτωση που υποψήφιος λαμβάνει τελική μοριοδότηση στη δομημένη συνέντευξη μικρότερη του 500 και η περ. δ) διαμορφώνεται ως εξής:
«δ) Δομημένη συνέντευξη:
Η δομημένη συνέντευξη διενεργείται από τα αρμόδια Συμβούλια του άρθρου 86 του παρόντος, με πρόβλεψη της αναγκαίας «ζωντανής βοήθειας» για άτομα με αναπηρία (ενδεικτικά, διερμηνέων νοηματικής), εφόσον αυτό απαιτείται.
Σκοπός της δομημένης συνέντευξης είναι το αρμόδιο Συμβούλιο να διαμορφώσει γνώμη για την προσωπικότητα, την ικανότητα και την καταλληλότητα του υποψηφίου για την άσκηση των καθηκόντων της θέσης ευθύνης, για την οποία κρίνεται. Κατά το στάδιο αυτό λαμβάνονται υπόψη τα στοιχεία του προσωπικού Μητρώου του υπαλλήλου, η αίτηση υποψηφιότητας και το βιογραφικό σημείωμά του, σύμφωνα με τα οριζόμενα στην περίπτωση δ’ των παραγράφων 7 και 8 του άρθρου 86 του παρόντος.
Η δομημένη συνέντευξη περιλαμβάνει δύο (2) θεματικές ενότητες ως εξής:
δα. Δομημένη συζήτηση επί θεμάτων σχετικών με το αντικείμενο του φορέα και τις αρμοδιότητες των οργανωτικών μονάδων των σχετικών με την προκηρυσσόμενη θέση, σε συνάρτηση με τις δεξιότητες και προσόντα του υποψηφίου, όπως προκύπτουν από το βιογραφικό του και τα στοιχεία του προσωπικού του Μητρώου.
δβ. Ανάπτυξη ενός υποθετικού σεναρίου γενικού διοικητικού ενδιαφέροντος που έχει ως σκοπό να αξιολογήσει τις διοικητικές ικανότητες του υποψηφίου να προγραμματίζει, να συντονίζει, να αναλαμβάνει πρωτοβουλίες, να λαμβάνει αποτελεσματικές αποφάσεις και να διαχειρίζεται κρίσεις.
Για τη μοριοδότηση λαμβάνονται υπόψη επίσης οι επικοινωνιακές δεξιότητες, η ικανότητα διαχείρισης χρόνου, τα χαρακτηριστικά ηγεσίας, ιδίως, υπό συνθήκες πίεσης, η ικανότητα συντονισμού ομάδων εργασίας και η δημιουργικότητα του υποψηφίου.
Κάθε σκέλος της συνέντευξης μοριοδοτείται κατ’ ανώτατο όριο με 500 μόρια. Το σύνολο των μορίων που μπορεί να λάβει ένας υποψήφιος από κάθε μέλος δεν μπορεί να υπερβαίνει τα χίλια (1.000) μόρια.
Η τελική μοριοδότηση της συνέντευξης κάθε υποψηφίου προκύπτει από τον μέσο όρο των βαθμών των μελών του αρμόδιου Συμβουλίου. Σε περίπτωση που υποψήφιος λαμβάνει τελική μοριοδότηση στη συνέντευξη μικρότερη του πεντακόσια (500) κατά τα ως άνω οριζόμενα, αποκλείεται από την περαιτέρω διαδικασία ανεξαρτήτως από τον συνολικό αριθμό μορίων που συγκεντρώνει σύμφωνα με την παρ. 4 και δεν συμπεριλαμβάνεται στον οικείο πίνακα φθίνουσας σειράς κατάταξης που καταρτίζεται κατά τα οριζόμενα στην περ. στ’ της παρ. 7 του άρθρου 86.
Το περιεχόμενο της συνέντευξης με τα κρίσιμα και ουσιαστικά σημεία της αναφέρεται συνοπτικά στο πρακτικό του Συμβουλίου, το οποίο είναι στη διάθεση όλων των υποψηφίων, και η μοριοδότηση για τον εκάστοτε υποψήφιο αιτιολογείται συνοπτικά από κάθε μέλος ως προς κάθε ένα από τα δύο σκέλη της συνέντευξης.
Το Εθνικό Κέντρο Δημόσιας Διοίκησης και Αυτοδιοίκησης υποστηρίζει επιστημονικά τη διαδικασία των δομημένων συνεντεύξεων παρέχοντας την απαιτούμενη τεχνογνωσία στα μέλη των Συμβουλίων που διεξάγουν τις συνεντεύξεις. Με απόφαση του Υπουργού Εσωτερικών καθορίζονται η διαδικασία διεξαγωγής της δομημένης συνέντευξης και κάθε άλλη αναγκαία λεπτομέρεια».
2. Η ρύθμιση της παρ. 1 περί αποκλεισμού υποψηφίου από την περαιτέρω διαδικασία επιλογής σε περίπτωση που λάβει τελική μοριοδότηση στη συνέντευξη μικρότερη του πεντακόσια (500) εφαρμόζεται και επί των εκκρεμών διαδικασιών στις οποίες υποψήφιοι δεν έχουν κληθεί σε συνέντευξη μέχρι τη δημοσίευση του παρόντος. 
Άρθρο 5
Μοριοδότηση δομημένης συνέντευξης 
για την επιλογή Προϊσταμένων - 
Τροποποίηση περ. δ’ παρ. 3 άρθρου 88 
Κώδικα Κατάστασης Δημοτικών 
και Κοινοτικών Υπαλλήλων (ν. 3584/2007) 
1. Μετά το πέμπτο εδάφιο της υποπερ. δβ) της περ. δ) της παρ. 3 του άρθρου 88 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, 
Α’ 143), προστίθεται νέο εδάφιο για την περίπτωση που υποψήφιος λαμβάνει τελική μοριοδότηση στη δομημένη συνέντευξη μικρότερη του πεντακόσια (500) και η περ. δ) διαμορφώνεται ως εξής:
«δ) Δομημένη συνέντευξη:
Η δομημένη συνέντευξη διενεργείται από τα αρμόδια συμβούλια του άρθρου 89 με πρόβλεψη αναγκαίας «ζωντανής βοήθειας» για άτομα με αναπηρία, όπως διερμηνέων νοηματικής, εφόσον αυτό απαιτείται.
Σκοπός της δομημένης συνέντευξης είναι το αρμόδιο Συμβούλιο να διαμορφώσει γνώμη για την προσωπικότητα, την ικανότητα και την καταλληλότητα του υποψηφίου για την άσκηση των καθηκόντων της θέσης ευθύνης, για την οποία κρίνεται. Κατά το στάδιο αυτό λαμβάνονται υπόψη τα στοιχεία του προσωπικού μητρώου του υπαλλήλου, η αίτηση υποψηφιότητας και το βιογραφικό του σημείωμα, σύμφωνα με τα οριζόμενα στην περ. δ’ των παρ. 4 και 5 του άρθρου 89. Η δομημένη συνέντευξη περιλαμβάνει δύο θεματικές 
ενότητες ως εξής:
δα) δομημένη συζήτηση επί θεμάτων σχετικών με το αντικείμενο του φορέα και τις αρμοδιότητες των οργανωτικών μονάδων των σχετικών με την προκηρυσσόμενη θέση, σε συνάρτηση με τις δεξιότητες και τα προσόντα του υποψηφίου, όπως προκύπτουν από το βιογραφικό του και τα στοιχεία του προσωπικού του μητρώου,
δβ) ανάπτυξη ενός υποθετικού σεναρίου γενικού διοικητικού ενδιαφέροντος (situational interview), που έχει ως σκοπό να αξιολογήσει τις διοικητικές ικανότητες του υποψηφίου να προγραμματίζει, να συντονίζει και να αναλαμβάνει πρωτοβουλίες, καθώς και να λαμβάνει αποτελεσματικές αποφάσεις και να διαχειρίζεται κρίσεις.
Για τη μοριοδότηση λαμβάνονται υπόψη επίσης οι επικοινωνιακές δεξιότητες, η ικανότητα διαχείρισης χρόνου, τα χαρακτηριστικά ηγεσίας, ιδίως υπό συνθήκες πίεσης, η ικανότητα συντονισμού ομάδων εργασίας και η δημιουργικότητα του υποψηφίου.
Κάθε σκέλος της συνέντευξης μοριοδοτείται κατ’ ανώτατο όριο με πεντακόσια (500) μόρια. Το σύνολο των μορίων που μπορεί να λάβει ένας υποψήφιος από κάθε μέλος δεν μπορεί να υπερβαίνει τα χίλια (1.000) μόρια.
Η τελική μοριοδότηση της συνέντευξης κάθε υποψηφίου προκύπτει από τον μέσο όρο των βαθμών των μελών του αρμόδιου Συμβουλίου. Σε περίπτωση που υποψήφιος λαμβάνει τελική μοριοδότηση στη συνέντευξη μικρότερη του πεντακόσια (500) κατά τα ως άνω οριζόμενα, αποκλείεται από την περαιτέρω διαδικασία ανεξαρτήτως από τον συνολικό αριθμό μορίων που συγκεντρώνει σύμφωνα με την παρ. 4 και δεν συμπεριλαμβάνεται στον οικείο πίνακα φθίνουσας σειράς κατάταξης που καταρτίζεται κατά τα οριζόμενα στην περ. στ’ της παρ. 6 του άρθρου 89. 
Το περιεχόμενο της συνέντευξης με τα κρίσιμα και ουσιαστικά σημεία της αναφέρεται συνοπτικά στο πρακτικό του Συμβουλίου, το οποίο είναι στη διάθεση όλων των υποψηφίων, και η μοριοδότηση για τον υποψήφιο αιτιολογείται συνοπτικά από κάθε μέλος ως προς κάθε ένα από τα δύο σκέλη της συνέντευξης.
Το Εθνικό Κέντρο Δημόσιας Διοίκησης και Αυτοδιοίκησης υποστηρίζει επιστημονικά τη διαδικασία των δομημένων συνεντεύξεων, παρέχοντας την απαιτούμενη τεχνογνωσία στα μέλη των Συμβουλίων που διεξάγουν τις συνεντεύξεις. Με απόφαση του Υπουργού Εσωτερικών καθορίζονται η διαδικασία διεξαγωγής της δομημένης συνέντευξης και κάθε άλλο σχετικό θέμα».
2. Η ρύθμιση της παρ. 1 περί αποκλεισμού υποψηφίου από την περαιτέρω διαδικασία επιλογής σε περίπτωση που λάβει τελική μοριοδότηση στη συνέντευξη μικρότερη του πεντακόσια (500) εφαρμόζεται και επί των εκκρεμών διαδικασιών στις οποίες υποψήφιοι δεν έχουν κληθεί σε συνέντευξη μέχρι τη δημοσίευση του παρόντος. 
Άρθρο 6
Κάλυψη θέσεων 
με Ειδικό Επιστημονικό Προσωπικό 
Οι παρ. 7 και 8 του άρθρου 25 του ν. 4765/2021 (Α’ 6), περί πλήρωσης θέσεων μόνιμου προσωπικού και προσωπικού με σύμβαση εργασίας Ιδιωτικού Δικαίου Αορίστου Χρόνου και περί επιλογής διοριστέων/προσληπτέων στις νέες θέσεις από τους επιλαχόντες, εφαρμόζονται αναλόγως και επί διαδικασιών επιλογής Ειδικού Επιστημονικού Προσωπικού (Ε.Ε.Π.), σύμφωνα με τις παρ. 1 και 3 του άρθρου 58 του ως άνω νόμου.
Άρθρο 7
Στελέχωση Τμήματος Προστασίας Ζώων 
Συντροφιάς της Διεύθυνσης Οργάνωσης 
και λειτουργίας Ο.Τ.Α. του Υπουργείου 
Εσωτερικών
1. Για την κάλυψη των επιτακτικών αναγκών λειτουργίας του Τμήματος Προστασίας Ζώων Συντροφιάς, συστήνονται ένδεκα (11) νέες οργανικές θέσεις μονίμου προσωπικού στο Υπουργείο Εσωτερικών (Τομέας Εσωτερικών), ως εξής:
α) τέσσερις (4) θέσεις του κλάδου ΠΕ Κτηνιατρικής,
β) μία (1) θέση του κλάδου ΤΕ Διοικητικού-Λογιστικού,
γ) δύο (2) θέσεις του κλάδου ΠΕ Διοικητικού-Οικονομικού,
δ) δύο (2) θέσεις του κλάδου ΠΕ Πληροφορικής,
ε) δύο (2) θέσεις του κλάδου ΔΕ Διοικητικών Γραμματέων.
2. Οι ανωτέρω θέσεις καλύπτονται μέσω του Ενιαίου Συστήματος Κινητικότητας. Κατά την πρώτη εφαρμογή του παρόντος, οι θέσεις καλύπτονται με απόσπαση ή μετάταξη κατ’ εφαρμογή του άρθρου 31 του ν. 4873/2021 (Α’ 248). 
3. Στο Τμήμα Προστασίας Ζώων Συντροφιάς προΐστανται υπάλληλοι των κλάδων/ειδικοτήτων ΠΕ Κτηνιατρικής ή ΠΕ Διοικητικού-Οικονομικού.
Άρθρο 8
Ισχύς πινάκων κατάταξης προσληπτέων 
μηχανικών από την Ελληνική Εταιρεία Τοπικής Ανάπτυξης και Αυτοδιοίκησης Α.Ε.
Οι πίνακες κατάταξης των προσληπτέων μηχανικών από την Ελληνική Εταιρεία Τοπικής Ανάπτυξης και Αυτοδιοίκησης (Ε.Ε.Τ.Α.Α.) Α.Ε. δυνάμει του άρθρου 131 του ν. 4714/2020 (Α’ 148) έχουν ισχύ για ένα (1) έτος από τη δημοσίευσή τους. 
ΚΕΦΑΛΑΙΟ Γ’
ΡΥΘΜΙΣΗ ΘΕΜΑΤΩΝ Ο.Τ.Α.
Άρθρο 9
Λειτουργία της Οικονομικής Επιτροπής - 
Τροποποίηση άρθρου 177 ν. 3852/2010
Στο τέλος της παρ. 1 του άρθρου 177 του ν. 3852/2010 (Α’ 87) προστίθεται νέο τελευταίο εδάφιο αναφορικά με την αναπλήρωση των μελών της οικονομικής επιτροπής των περιφερειών και η παρ. 1 διαμορφώνεται ως εξής:
«1. Η Οικονομική Επιτροπή συνεδριάζει, ύστερα από πρόσκληση του Προέδρου, μία (1) τουλάχιστον φορά τον μήνα. Οι συνεδριάσεις της επιτροπής γίνονται πάντοτε στο κατάστημα της περιφέρειας και είναι δημόσιες. Η επιτροπή μπορεί να συνεδριάσει σε άλλον τόπο ύστερα από απόφαση της απόλυτης πλειοψηφίας του συνολικού αριθμού των μελών της. Η επιτροπή, με αιτιολογημένη απόφαση που λαμβάνεται με πλειοψηφία των τριών πέμπτων (3/5) του συνολικού αριθμού των μελών και απαγγέλλεται σε δημόσια συνεδρίαση, μπορεί να συνεδριάζει κεκλεισμένων των θυρών. Κατά τις συνεδριάσεις της οικονομικής επιτροπής δύναται να παρίσταται χωρίς δικαίωμα ψήφου ένας περιφερειακός σύμβουλος από κάθε παράταξη που δεν εξέλεξε μέλος σε αυτές κατά το άρθρο 175. Αν απουσιάζουν ή κωλύονται τακτικά μέλη, καλούνται τα αναπληρωματικά με τη σειρά της εκλογής τους».
Άρθρο 10
Καταστήματα υγειονομικού ενδιαφέροντος - 
Τροποποίηση παρ. 7Α και προσθήκη 
παρ. 7Β στο άρθρο 80 του Κώδικα Δήμων 
και Κοινοτήτων (ν. 3463/2006) 
1. Στην παρ. 7Α του άρθρου 80 του Κώδικα Δήμων και Κοινοτήτων (ν. 3463/2006, Α’ 114) επέρχονται νομοτεχνικές διορθώσεις και οι λέξεις «το κατάστημα» αντικαθίστανται από τις λέξεις «τον χώρο του καταστήματος» και η παρ. 7Α διαμορφώνεται ως εξής:
«7Α. Η αστυνομική αρχή του τόπου της έδρας των κέντρων διασκεδάσεως και των καταστημάτων της παρ. 1 του άρθρου 1 του π.δ. 180/1979 (Α’ 46), καθώς και των λοιπών καταστημάτων υγειονομικού ενδιαφέροντος, στα οποία, σύμφωνα με τις ισχύουσες κάθε φορά υγειονομικές διατάξεις, προσφέρονται οινοπνευματώδη ποτά για άμεση εντός αυτών κατανάλωση, σφραγίζει υποχρεωτικά τον χώρο του καταστήματος για χρονικό διάστημα δέκα(10) ημερών, αν βεβαιώνονται από αστυνομικούς συνολικά, εντός έτους, τρεις παραβάσεις της περ. α’της παρ. 2 του άρθρου 2 του π.δ. 180/1979. Αντίγραφο της απόφασης σφράγισης του καταστήματος και της σχετικής έκθεσης κοινοποιείται αυθημερόν στον κατά τόπον αρμόδιο δήμο, ο οποίος οφείλει στο χρονικό αυτό διάστημα να εκδώσει την απόφαση αφαίρεσης της άδειας λειτουργίας του καταστήματος. Σε περίπτωση που αποφασισθεί από τον οικείο δήμο η αφαίρεση της άδειας λειτουργίας για διάστημα μεγαλύτερο των δέκα (10) ημερών, η σφράγιση διατηρείται και για τον πέραν των δέκα (10) ημερών χρόνο».
2. Μετά την παρ. 7Α του άρθρου 80 του Κώδικα Δήμων και Κοινοτήτων (ν. 3463/2006), προστίθεται παρ. 7Β ως εξής:
«7Β. Το αρμόδιο όργανο του δήμου, στα όρια του οποίου πρόκειται να λειτουργήσει το κατάστημα, προτού προβεί στην έκδοση της βεβαίωσης του άρθρου 28 του ν. 4442/2016 (Α’ 230), λαμβάνει βεβαίωση από την κατά τόπον αρμόδια αστυνομική αρχή ότι ο χώρος του καταστήματος δεν τελεί σε αναστολή λειτουργίας ή σφράγισης, και μέχρι τη λήψη αυτής ή την άρση των μέτρων της αναστολής λειτουργίας και της σφράγισης, απέχει από την έκδοση της βεβαίωσης του άρθρου 28 του ν. 4442/2016».
Άρθρο 11
Νομική υποστήριξη αιρετών τοπικής 
αυτοδιοίκησης
1. Οι Ο.Τ.Α. υποχρεούνται να παρέχουν νομική υποστήριξη στα αιρετά τους όργανα ενώπιον των δικαστηρίων ή των δικαστικών αρχών, σε περίπτωση διενέργειας προκαταρκτικής εξέτασης ή άσκησης ποινικής δίωξης σε βάρος τους για αδικήματα που τους αποδίδεται ότι διέπραξαν κατά την ενάσκηση των καθηκόντων τους. Η ανωτέρω νομική υποστήριξη δεν παρέχεται, σε περίπτωση ποινικής δίωξης ύστερα από καταγγελία εκ μέρους δημόσιας υπηρεσίας ή ανεξάρτητης διοικητικής αρχής. 
2. Η νομική υποστήριξη αφορά είτε στη νομική εκπροσώπηση των αιρετών από πληρεξούσιο δικηγόρο που συμβάλλεται για τον ανωτέρω σκοπό με τους Ο.Τ.Α., ανά υπόθεση, είτε στη νομική εκπροσώπηση των αιρετών διά ή μετά πληρεξούσιου δικηγόρου της επιλογής τους. 
3. Η νομική υποστήριξη των αιρετών παρέχεται, μετά από αίτηση του ενδιαφερόμενου, εισήγηση του δικηγόρου ή νομικού συμβούλου που υπηρετεί στον οικείο Ο.Τ.Α. και απόφαση της Οικονομικής Επιτροπής. Αν δεν υπηρετεί δικηγόρος με πάγια έμμισθη εντολή, η εισήγηση γίνεται με ανάθεση σε δικηγόρο από την οικεία Οικονομική Επιτροπή. Σε περίπτωση θετικής απόφασης της Οικονομικής Επιτροπής, ο Ο.Τ.Α. καταβάλλει τα έξοδα στα οποία υποβάλλονται οι αιρετοί κατά την προκαταρκτική διαδικασία ή με την ιδιότητα του κατηγορουμένου. Σε περίπτωση απορριπτικής απόφασης της οικονομικής επιτροπής, τα ως άνω έξοδα καταβάλλονται, εφόσον για τις ποινικές υποθέσεις: α) εκδοθεί τελεσίδικη απόφαση, με την οποία τα ως άνω πρόσωπα κηρύσσονται αθώα ή απαλλάσσονται των κατηγοριών, ή τελεσίδικο βούλευμα δικαστικού συμβουλίου, με το οποίο παύει οριστικά η ποινική δίωξη εναντίον τους ή β) τίθεται η υπόθεση στο αρχείο. Εάν οι αιρετοί καταδικασθούν αμετάκλητα, υποχρεούνται να επιστρέψουν στον φορέα τις 
ως άνω δαπάνες. 
4. Στις περιπτώσεις εφαρμογής του παρόντος, τα έξοδα βαρύνουν τον προϋπολογισμό του οικείου φορέα. Το αιτούμενο ποσό δεν δύναται να υπερβαίνει το τριπλάσιο του ποσού αναφοράς κάθε διαδικαστικής πράξης ή παρεχόμενης υπηρεσίας, όπως προσδιορίζεται στους πίνακες αμοιβών του Κώδικα περί Δικηγόρων (ν. 4194/2013, Α’ 208). Η καταβολή των ανωτέρω δαπανών γίνεται, εφόσον προσκομισθούν τα νόμιμα παραστατικά.
5. Οι διατάξεις του παρόντος εφαρμόζονται, υπό την προϋπόθεση ότι η προκαλούμενη δαπάνη έχει προβλεφθεί στους προϋπολογισμούς των οικείων φορέων. 
6. Η νομική υποστήριξη προς τους αιρετούς των Ο.Τ.Α. παρέχεται και κατόπιν της απώλειας του αξιώματός τους λόγω της καθ’ οιονδήποτε τρόπο περάτωσης της θητείας τους στον οικείο Ο.Τ.Α., για αδικήματα που τους αποδίδεται ότι διέπραξαν κατά τον χρόνο αυτής και κατά την ενάσκηση των καθηκόντων τους.
Άρθρο 12
Σύσταση Τμήματος Εποπτείας Ο.Τ.Α. 
στην Αποκεντρωμένη Διοίκηση Αττικής - 
Τροποποίηση άρθρων 8, 14, 19, 22 
και 24 π.δ. 135/2010
1. Στην περ. 2 της παρ. A’ του άρθρου 8 του π.δ. 135/
2010 (Α’ 228) προστίθεται υποπερ. ε’ως εξής: 
«ε) Τμήμα Εποπτείας Ο.Τ.Α.» 
2. Στην περ. 3 της παρ. A’ του άρθρου 8 του π.δ. 135/
2010 προστίθεται υποπερ. ε’ ως εξής: 
«ε) Το Τμήμα Εποπτείας Ο.Τ.Α., έχει ως αρμοδιότητα τον κατά το άρθρο 214 του ν. 3852/2010 (Α’ 87) προβλεπόμενο έλεγχο νομιμότητας των πράξεων των Ο.Τ.Α. και των νομικών τους προσώπων, σύμφωνα με τα οριζόμενα στα άρθρα 225 έως 227 του ιδίου νόμου, όπως αυτός ασκείται από τον Συντονιστή της Αποκεντρωμένης Διοίκησης Αττικής και μέχρι την έναρξη λειτουργίας της οικείας ΑΥΕ Ο.Τ.Α.» 
3. Στο άρθρο 14 του π.δ. 135/2010, μετά το τρίτο εδάφιο προστίθεται νέο τέταρτο εδάφιο ως εξής: 
«Στο Τμήμα Εποπτείας Ο.Τ.Α. μεταφέρονται οργανικές θέσεις, οι οποίες προκύπτουν από ανακατανομή των οργανικών θέσεων των λοιπών Τμημάτων που ανήκουν στη Διεύθυνση Διοίκησης, ως κάτωθι: επτά (7) θέσεις μονίμου προσωπικού ΠΕ Διοικητικού-Οικονομικού, μία (1) θέση προσωπικού Ιδιωτικού Δικαίου Αορίστου Χρόνου ΠΕ Διοικητικού-Οικονομικού, μία (1) θέση μονίμου προσωπικού ΠΕ Μηχανικών, μία (1) θέση μονίμου προσωπικού ΤΕ Διοικητικού-Λογιστικού.» 
4. Στο άρθρο 19 του π.δ. 135/2010 προστίθενται εδάφια δεύτερο, τρίτο και τέταρτο και το άρθρο 19 διαμορφώνεται ως εξής: 
«Άρθρο 19
Κατανομή θέσεων τακτικού προσωπικού 
της Αποκεντρωμένης Διοίκησης Αττικής
Με απόφαση του Συντονιστή της Αποκεντρωμένης Διοίκησης Αττικής τοποθετείται το τακτικό (μόνιμο και Ιδιωτικού Δικαίου Αορίστου Χρόνου) προσωπικό της Αποκεντρωμένης Διοίκησης, σύμφωνα με τον κλάδο ή την ειδικότητα που κατέχουν και τις ανάγκες των οργανικών μονάδων της.
Με απόφαση του Συντονιστή Αποκεντρωμένης Διοίκησης Αττικής, καθορίζεται ο αριθμός των οργανικών θέσεων κατά κλάδο ή ειδικότητα, που πρόκειται να μεταφερθεί από κάθε Τμήμα της Διεύθυνσης Διοίκησης, μειώνοντας κατά τον ίδιο αριθμό, κλάδο η ειδικότητα τις θέσεις εκάστου Τμήματος. Το Τμήμα Εποπτείας Ο.Τ.Α. στελεχώνεται, με απόφαση του Συντονιστή, κατά προτεραιότητα, με μετακίνηση του τακτικού προσωπικού της Διεύθυνσης Διοίκησης της Αποκεντρωμένης Διοίκησης Αττικής που κατέχει οργανικές θέσεις, καθώς επίσης και του προσωπικού που κατέχει προσωποπαγείς θέσεις, το οποίο ασκεί ήδη καθήκοντα ελέγχου των πράξεων των Ο.Τ.Α. και των νομικών τους προσώπων. Σε περίπτωση ύπαρξης κενών θέσεων, αυτές μπορεί να καλυφθούν είτε μέσω της διαδικασίας μετακίνησης κατά το άρθρο 66 του ν. 3528/2007 (Α’ 26) είτε μέσω μετατάξεων σύμφωνα με το Ενιαίο Σύστημα Κινητικότητας (ν. 4440/
2016, Α’ 224) είτε μέσω προσλήψεων σύμφωνα με την κείμενη νομοθεσία».
5. Στην παρ. 1 του άρθρου 22 του π.δ. 135/2010 προστίθεται περ. στ’ ως εξής: 
«στ. Στο Τμήμα Εποπτείας Ο.Τ.Α. προΐσταται υπάλληλος των κλάδων ΠΕ Διοικητικού-Οικονομικού, ΠΕ Διοικητικού, ΠΕ Οικονομικού, και, ελλείψει αυτών, ΤΕ Διοικητικού-Λογιστικού. Μέχρι την εφαρμογή των διαδικασιών πλήρωσης των θέσεων ευθύνης, σύμφωνα με τον ν. 4369/2016 (Α’ 33), η κάλυψη της θέσης προϊσταμένου, γίνεται από υπάλληλο κλάδου του πρώτου εδαφίου, σύμφωνα με το άρθρο 87 του ν. 3528/2007 (Α’ 26)».
6. Το άρθρο 24 του π.δ. 135/2010 τροποποιείται ως προς το όργανο που ασκεί την εποπτεία και διαμορφώνεται ως εξής: 
«Άρθρο 24
Μέχρι την έναρξη λειτουργίας της Αυτοτελούς 
Υπηρεσίας Ο.Τ.Α., η εποπτεία του Κράτους επί των Ο.Τ.Α. και των νομικών τους προσώπων, όπως αυτή  ορίζεται στο άρθρο 214 του ν. 3852/2010, ασκείται από το Τμήμα Εποπτείας Ο.Τ.Α. της Αποκεντρωμένης  Διοίκησης Αττικής».
Άρθρο 13
Χρεωστικά ανοίγματα των δήμων 
και των νομικών προσώπων δημοσίου 
δικαίου αυτών στο Ταμείο 
Παρακαταθηκών και Δανείων
Για την αντιμετώπιση των συνεχιζόμενων συνεπειών της πανδημίας του κορωνοϊού COVID-19, αναστέλλεται η καταβολή της δόσης έτους 2022 της ρύθμισης οφειλών από χρεωστικά ανοίγματα των δήμων και των νομικών προσώπων δημοσίου δικαίου αυτών προς το Ταμείο Παρακαταθηκών και Δανείων, που είχε προβλεφθεί στην παρ. 3 του άρθρου 81 του ν. 4316/2014 (Α’ 270), όπως είχε αντικατασταθεί με την παρ. 1 του άρθρου 50 του ν. 4483/2017 (Α’ 107), κατόπιν αίτησης του οφειλέτη. Στην περίπτωση αυτή, αρχής γενομένης από το έτος 2023, η διάρκεια αποπληρωμής της ρύθμισης επιμηκύνεται κατά τρία (3) έτη και η εξόφληση των δύο (2) ετήσιων δόσεων 2020 και 2021, η καταβολή των οποίων είχε ανασταλεί σύμφωνα με το άρθρο 179 του ν. 4764/2020 (Α’ 53), καθώς και της δόσης έτους 2022, της οποίας η καταβολή αναστέλλεται με το παρόν, πραγματοποιείται μέχρι το τέλος της ρύθμισης, χωρίς την επιβολή τόκων εκπρόθεσμης καταβολής.
Άρθρο 14
Επιχορηγήσεις και βοηθήματα - Τροποποίηση 
του άρθρου 202 Κώδικα Δήμων και Κοινοτήτων
(ν. 3463/2006)
Η υποπερ. i. της περ. Α’ της παρ. 1 του άρθρου 202 του Κώδικα Δήμων και Κοινοτήτων (ν. 3463/2006, Α’ 114), σχετικά με τη δυνατότητα παροχής χρηματικών επιχορηγήσεων από Ο.Τ.Α. α’ βαθμού, τροποποιείται ως προς τους φορείς στους οποίους δύναται να παρέχονται επιχορηγήσεις και η περ. Α’ της παρ. 1 διαμορφώνεται ως εξής: 
«1Α. Με απόφαση του Δημοτικού Συμβουλίου είναι δυνατή η παροχή χρηματικών επιχορηγήσεων:
i. σε νομικά πρόσωπα δημοσίου δικαίου, περιλαμβανομένων των εκκλησιαστικών, καθώς και σε πολιτιστικούς συλλόγους και αστικές εταιρείες μη κερδοσκοπικού χαρακτήρα που αναπτύσσουν πολιτιστικού χαρακτήρα δραστηριότητες και που έχουν την έδρα τους εντός των διοικητικών ορίων του Δήμου,
ii. σε τοπικά παραρτήματα οργανώσεων πανελλήνιας δράσης, που αναπτύσσουν κοινωνική και πολιτιστική δραστηριότητα,
iii. σε συλλόγους μη κερδοσκοπικού χαρακτήρα με πανελλήνια δράση, οι οποίοι έχουν ως σκοπό την παροχή βοήθειας και υποστήριξης κάθε μορφής, σε παιδιά που είναι, ιδίως, θύματα εξάρτησης, κακοποίησης, παραμέλησης, οικονομικής εκμετάλλευσης και παράνομης διακίνησης, ανεξαρτήτως υπηκοότητας. Πρόσθετη προϋπόθεση για την επιχορήγηση αυτήν αποτελεί η κατάρτιση σχετικού προγράμματος δράσης του συλλόγου, για τον αντίστοιχο Δήμο και η έγκρισή του από τον Συντονιστή της Αποκεντρωμένης Διοίκησης,
iv. σε πρωτοβάθμιες συνδικαλιστικές οργανώσεις εργαζομένων στον οικείο Δήμο για την πραγματοποίηση κοινωνικών και πολιτιστικών εκδηλώσεων,
ν. σε νομικά πρόσωπα δημοσίου δικαίου του Δήμου, περιλαμβανομένων και των σχολικών επιτροπών, επιπροσθέτως της τακτικής επιχορήγησης που λαμβάνουν,
vi. σε αθλητικά σωματεία για την προαγωγή του οικείου αθλήματος, καθώς και για την κάλυψη εξόδων μετακίνησης αθλητών και αθλητικών ομάδων, που εδρεύουν στην περιοχή τους και συμμετέχουν σε εθνικά πρωταθλήματα ολυμπιακών αθλημάτων. Από τις διατάξεις του προηγούμενου εδαφίου, εξαιρούνται οι αθλητικές ανώνυμες εταιρείες. Η παρούσα ισχύει έως τις 30.6.2022,
vii. σε φιλοζωικά σωματεία ή φιλοζωικές οργανώσεις μη κερδοσκοπικού χαρακτήρα, που εδρεύουν στον οικείο δήμο και είναι εγγεγραμμένα στο Υπομητρώο Φιλοζωικών Σωματείων και Οργανώσεων του Εθνικού Μητρώου Ζώων Συντροφιάς (ΕΜΖΣ), που τηρείται στο Υπουργείο Ψηφιακής Διακυβέρνησης. Πρόσθετη προϋπόθεση για την επιχορήγηση αυτή αποτελεί η κατάρτιση σχετικού προγράμματος δράσης του σωματείου ή της οργάνωσης, για τον αντίστοιχο δήμο και η έγκρισή του από την πενταμελή Επιτροπή Παρακολούθησης του επιχειρησιακού προγράμματος διαχείρισης αδέσποτων ζώων συντροφιάς και πρόληψης δημιουργίας νέων αδέσποτων ζώων του οικείου δήμου. Με τις ίδιες προϋποθέσεις τα ανωτέρω σωματεία και οργανώσεις μπορούν να λαμβάνουν επιχορήγηση και από την οικεία περιφέρεια, εφόσον δραστηριοποιούνται εντός των ορίων της».
Άρθρο 15
Προϋπολογισμοί Ο.Τ.Α. 
και νομικών τους προσώπων
1. Ειδικά για την κατάρτιση ή αναμόρφωση του προϋπολογισμού έτους 2022, οι Κεντρικοί Αυτοτελείς Πόροι (ΚΑΠ) επενδυτικών δαπανών των δήμων, καθώς και το ειδικό τέλος της παρ. Α’1 του άρθρου 25 του ν. 3468/2006 (Α’ 129), μπορούν να διατίθενται προς αντιμετώπιση λειτουργικών δαπανών που διαπιστώνονται από την έναρξη ισχύος της παρούσας και δεν μπορούν να καλυφθούν από το χρηματικό υπόλοιπο, τα τακτικά ή έκτακτα έσοδά τους. Από την εφαρμογή της παρούσας δεν δύναται να προέλθει καθ’ οιονδήποτε τρόπο, άμεση ή έμμεση, επιβάρυνση του κρατικού προϋπολογισμού.
2. Σε περιπτώσεις αδυναμίας κάλυψης λειτουργικών ή επενδυτικών αναγκών των υπηρεσιών ανταποδοτικού χαρακτήρα, κατά την κατάρτιση και εκτέλεση του προϋπολογισμού του έτους 2022, η οικονομική επιτροπή του δήμου δύναται να συντάσσει το σχέδιο του προϋπολογισμού, ή να εισηγείται την αναμόρφωση αυτού, με μεταφορά πάσης φύσεως ανειδίκευτων πιστώσεων, συμπεριλαμβανομένων των εσόδων της παρ. 1, ώστε να διασφαλίζεται η εύρυθμη λειτουργία των υπηρεσιών αυτών. Η απόφαση της οικονομικής επιτροπής και η σχετική απόφαση τεχνικού προγράμματος, όπου απαιτείται, αποτελούν δεσμευτική εισήγηση για την κατάρτιση ή αναμόρφωση του προϋπολογισμού, η οποία εγκρίνεται υποχρεωτικά από το οικείο Δημοτικό Συμβούλιο.
3. Σε περίπτωση αδυναμίας κατάρτισης ή αναμόρφωσης ισοσκελισμένου προϋπολογισμού, παρέχεται η δυνατότητα στους δήμους και τις περιφέρειες, κατόπιν απόφασης της οικείας οικονομικής τους επιτροπής, να προβαίνουν σε συμφωνία με πιστωτές τους για τον διακανονισμό οφειλών τους. Η σχετική απόφαση της οικονομικής επιτροπής αποτελεί δεσμευτική εισήγηση για την κατάρτιση ή αναμόρφωση του προϋπολογισμού, η οποία εγκρίνεται υποχρεωτικά από το οικείο δημοτικό ή περιφερειακό συμβούλιο.
Άρθρο 16
Εφαρμογή των διατάξεων περί δαπανών 
και διάρκειας ισχύος του προϋπολογισμού 
και στις κοινωφελείς επιχειρήσεις - 
Τροποποίηση παρ. 3 άρθρου 260 Κώδικα 
Δήμων και Κοινοτήτων (ν. 3463/2006)
Στην παρ. 3 του άρθρου 260 του Κώδικα Δήμων και Κοινοτήτων (ν. 3463/2006, Α’ 114) προστίθεται δεύτερο εδάφιο ως εξής:
«Τα άρθρα 158 και 160, περί δαπανών και διάρκειας της ισχύος του προϋπολογισμού, εφαρμόζονται αναλόγως από τις κοινωφελείς επιχειρήσεις».
Άρθρο 17
Εφαρμογή των διατάξεων περί δαπανών 
και διάρκειας ισχύος του προϋπολογισμού 
και στις δημοτικές επιχειρήσεις ύδρευσης 
και αποχέτευσης - Τροποποίηση παρ. 1 
άρθρου 17 ν. 1069/1980
Στην παρ. 1 του άρθρου 17 του ν. 1069/1980 (Α’ 191) προστίθεται δεύτερο εδάφιο ως εξής:
«Τα άρθρα 158 και 160 του Κώδικα Δήμων και Κοινοτήτων (ν. 3463/2006, Α’ 114), περί δαπανών και διάρκειας της ισχύος του προϋπολογισμού, εφαρμόζονται αναλόγως από τις δημοτικές επιχειρήσεις ύδρευσης και αποχέτευσης».
Άρθρο 18
Υποβολή δηλώσεων στοιχείων 
για τον καθορισμό επιφάνειας ή 
και της χρήσης ακινήτου - 
Τροποποίηση άρθρου 66 ν. 4830/2021 
Στο άρθρο 66 του ν. 4830/2021 (Α’ 169) επέρχονται οι ακόλουθες τροποποιήσεις: α) στην παρ. 1 η ημερομηνία «31.12.2021» αντικαθίσταται από την ημερομηνία «30.6.2022», β) στην παρ. 3 η ημερομηνία «την 31η Μαρτίου 2022» αντικαθίσταται από την ημερομηνία «τις 30.9.2022» και το άρθρο 66 διαμορφώνεται ως εξής:
«1. Οι υπόχρεοι σε δήλωση για τον καθορισμό της επιφάνειας ή και της χρήσης ακινήτου, προκειμένου να υπολογισθούν επ’ αυτού φόροι - τέλη και εισφορές προς τους Ο.Τ.Α. α’ βαθμού, που μέχρι σήμερα δεν έχουν υποβάλει ή έχουν υποβάλει ανακριβή δήλωση, υποβάλλουν δήλωση με τα ορθά στοιχεία, το αργότερο μέχρι τις 30.6.2022.
2. Κατ’ εξαίρεση των ισχυόντων ιδίως, στο άρθρο 73 του β.δ. της 24.9/20.10.1958 (Α’ 171) στα άρθρα 2 και 5 του ν. 25/1975 (Α’ 74), στο άρθρο 2 του ν. 429/1976 (Α’ 235), στις παρ. 11 και 14 του άρθρου 10 του ν. 1080/1980 (Α’ 246) και στις παρ. 12 και 16 του άρθρου 24 του ν. 2130/1993 (Α’ 62), σε όσους υποβάλλουν δήλωση ορθών στοιχείων, σύμφωνα με την παρ. 1, διαγράφεται το σύνολo των προστίμων που προκύπτουν από τις διαφορές τετραγωνικών μέτρων. Οι υποβάλλοντες τη δήλωση της παρ. 1, υποχρεούνται να καταβάλουν τα τέλη που αντιστοιχούν στα ορθά τετραγωνικά μέτρα, υπολογιζόμενα από 1ης.1.2020, μέχρι την ημερομηνία της δήλωσης, με πρόστιμο είκοσι τοις εκατό (20%) επί του ποσού που προκύπτει από τη διαφορά των τετραγωνικών μέτρων αυτού του διαστήματος.
3. Οι Ο.Τ.Α. α’ βαθμού επεξεργάζονται τις δηλώσεις και εκκαθαρίζουν όλες τις σχετικές υποθέσεις, εγγράφοντας στα Μητρώα τους τα ορθά τετραγωνικά μέτρα, το αργότερο μέχρι τις 30.9.2022.
4. Οφειλές προς τους Ο.Τ.Α. α’ βαθμού, που προκύπτουν από τα οριζόμενα στην παρ. 2, καταβάλλονται από τους υπόχρεους σε είκοσι τέσσερις (24) ισόποσες μηνιαίες δόσεις με ελάχιστο όριο μηνιαίας δόσης πλην της τελευταίας δόσης τα δέκα (10) ευρώ για φυσικά πρόσωπα και τα πενήντα (50) ευρώ για τα νομικά πρόσωπα. Μηνιαίες δόσεις με ποσό μικρότερο των ανωτέρω ελαχίστων ορίων, που έχουν ήδη καταβληθεί ή βεβαιωθεί μέχρι την έναρξη ισχύος του παρόντος, διατηρούνται σε ισχύ.
5. Οι οφειλές που προκύπτουν από διαφορές ως προς την επιφάνεια ενός ακινήτου ή τη χρήση αυτού, κατά το παρόν, εξαιρούνται από την παρ. 1 του άρθρου 165 του ν. 4764/2020 (Α’ 256)».
Άρθρο 19
Μεταβίβαση κυριότητας ακινήτων - Αντικατάσταση παρ. 18 άρθρου 24 ν. 2130/1993 
Η παρ. 18 του άρθρου 24 του ν. 2130/1993 (Α’ 62) αντικαθίσταται ως εξής:
«18. α. Σε περίπτωση μεταβίβασης της κυριότητας των πάσης φύσεως ακίνητων για οποιαδήποτε αιτία και προ της υπογραφής του συμβολαίου, απαιτείται βεβαίωση περί μη οφειλής Τέλους Ακίνητης Περιουσίας (Τ.Α.Π.), άλλως η συμβολαιογραφική πράξη είναι άκυρη και δεν επάγεται οποιαδήποτε έννομη συνέπεια. Η βεβαίωση αναζητείται αυτεπάγγελτα από τον συμβολαιογράφο ή προσκομίζεται από τον μεταβιβάζοντα, εκδίδεται εντός πέντε (5) ημερών με βάση τα στοιχεία που τηρεί ηλεκτρονικά ο δήμος και ισχύει για ένα (1) έτος από την έκδοσή της. Η βεβαίωση που χορηγεί ο δήμος δύναται να είναι και ψηφιακή και να χρησιμοποιείται και για την ηλεκτρονική μεταβίβαση του ακινήτου.
β. Εναλλακτικά, αν το επιθυμεί ο μεταβιβάζων ή σε περίπτωση που υφίσταται αδυναμία έκδοσης της βεβαίωσης της περ. α) εντός πέντε (5) ημερών για οποιονδήποτε λόγο, ο μεταβιβάζων έχει τη δυνατότητα να καταβάλει στον συμβολαιογράφο κατά τον χρόνο σύναψης του συμβολαίου, ως εγγύηση μέχρι την εκκαθάριση της οφειλής, ποσό που αντιστοιχεί σε ποσοστό τρία τοις χιλίοις (3‰) επί της αξίας πώλησης ή επί της αντικειμενικής αξίας του ακινήτου. Το ποσό αυτό αποδίδεται από τον συμβολαιογράφο μέσω ηλεκτρονικής τραπεζικής στον δήμο για λογαριασμό του αποκτώντα. Το αποδεικτικό κατάθεσης του ποσού του πρώτου εδαφίου επέχει θέσης βεβαίωσης κατά την περ. α). Οι δήμοι υποχρεούνται να αναρτούν στην ιστοσελίδα τους τους λογαριασμούς κατάθεσης των ανωτέρω ποσών, καθώς και σχετικές οδηγίες για τους ενδιαφερόμενους.
γ. Εναλλακτικά, αν το επιθυμεί ο αποκτών ή σε περίπτωση που υφίσταται αδυναμία έκδοσης της βεβαίωσης της περ. α) εντός πέντε (5) ημερών για οποιονδήποτε λόγο, ο αποκτών έχει τη δυνατότητα να καταβάλει στον συμβολαιογράφο κατά τον χρόνο σύναψης του συμβολαίου, ως εγγύηση μέχρι την εκκαθάριση της οφειλής, ποσό που αντιστοιχεί σε ποσοστό τρία τοις χιλίοις (3‰) επί της αξίας πώλησης ή επί της αντικειμενικής αξίας του ακινήτου. Το ποσό αυτό αποδίδεται από τον συμβολαιογράφο μέσω ηλεκτρονικής τραπεζικής στον δήμο για λογαριασμό του αποκτώντα. Το αποδεικτικό κατάθεσης του ποσού του πρώτου εδαφίου, επέχει θέσης βεβαίωσης κατά την περ. α). Οι δήμοι υποχρεούνται να αναρτούν στην ιστοσελίδα τους τους λογαριασμούς κατάθεσης των ανωτέρω ποσών, καθώς και σχετικές οδηγίες για τους ενδιαφερόμενους.
δ. Εντός αποκλειστικής προθεσμίας τριών (3) μηνών από την κατάθεση της εγγύησης, η ταμειακή υπηρεσία του δήμου προβαίνει σε εκκαθάριση της οφειλής του Τέλους Ακίνητης Περιουσίας (Τ.Α.Π.) και είτε βεβαιώνει και εισπράττει το υπόλοιπο της οφειλής με βεβαιωτικούς καταλόγους, είτε επιστρέφει στον μεταβιβάζοντα, κατά την εφαρμογή της περ. β), ή στον αποκτώντα, κατά την εφαρμογή της περ. γ) εντός δέκα (10) ημερών ως αχρεωστήτως καταβληθέν το τυχόν επιπλέον ποσό που καταβλήθηκε ως εγγύηση. Η εκκαθάριση ανατρέχει σε βάθος πενταετίας. Τυχόν οφειλές πέραν της πενταετίας δεν αναζητούνται και δεν βεβαιώνονται. Σε περίπτωση οφειλής, ο μεταβιβάζων ή ο αποκτών υποχρεούται να εξοφλήσει το υπόλοιπο ποσό είτε εφάπαξ εντός τριάντα (30) ημερών, είτε σε έως έξι (6) ισόποσες μηνιαίες δόσεις με ελάχιστο ποσό μηνιαίας δόσης τα πενήντα (50) ευρώ, άλλως εφαρμόζονται οι διατάξεις του Κώδικα Είσπραξης Δημοσίων Εσόδων [ν.δ. 356/1974 (Α’ 90)].
ε. Με απόφαση του Δημοτικού Συμβουλίου, η οποία λαμβάνεται με την απόλυτη πλειοψηφία του συνολικού αριθμού των μελών και τη σύμφωνη γνώμη του δημάρχου, μπορεί να αποφασίζεται η αναστολή της υποχρέωσης υποβολής της ανωτέρω βεβαίωσης περί μη οφειλής Τ.Α.Π. για τη μεταβίβαση της κυριότητας των πάσης φύσεως ακινήτων, υπό την προϋπόθεση υποβολής από τον συμβολαιογράφο πριν τη σύνταξη του συμβολαίου, σε ηλεκτρονική πλατφόρμα που τηρεί ο δήμος, των στοιχείων των συμβαλλομένων και του μεταβιβαζόμενου ακινήτου, ώστε να ελέγχονται και να βεβαιώνονται τυχόν οφειλές βάσει του Κώδικα Είσπραξης Δημοσίων Εσόδων (ν.δ. 356/1974, Α’ 356) ή να παρακρατείται το οφειλόμενο ποσό που προκύπτει κατά τη μεταβίβαση του ακινήτου. Η ως άνω απόφαση επέχει θέση βεβαίωσης κατά την περ. α) του παρόντος.» 
Άρθρο 20
Τροποποίηση της κατά χρόνο άσκησης 
αρμοδιοτήτων των υπηρεσιών δόμησης 
των δήμων - Τροποποίηση παρ. 1 και 6 άρθρου 97Α ν. 3852/2010
Στο άρθρο 97Α του ν. 3852/2010 (Α’ 87): α) στο πρώτο εδάφιο της παρ. 1 η ημερομηνία «1η.3.2022» αντικαθίσταται από την ημερομηνία «1η.6.2022»» και β) στο πρώτο εδάφιο της παρ. 6 η ημερομηνία «1ης.3.2022» αντικαθίσταται από την ημερομηνία «1ης.6.2022» και το άρθρο 97Α διαμορφώνεται ως εξής: 
«Άρθρο 97Α
Υπηρεσία Δόμησης (ΥΔΟΜ)
1. Εφόσον δεν έχει εκδοθεί το π.δ. της παρ. 2 του άρθρου 31 του ν. 4495/2017 (Α’ 167), από την 1η.6.2022, εκτός από τις υπηρεσιακές μονάδες που προβλέπονται στο άρθρο 97, σε κάθε δήμο συστήνεται και λειτουργεί Υπηρεσία Δόμησης (ΥΔΟΜ). Στους δήμους όπου δεν υφίστανται ΥΔΟΜ την 1η.11.2020, συστήνεται σε επίπεδο Τμήματος. Η δομή και οι οργανικές θέσεις της ΥΔΟΜ ορίζονται, αφού ληφθεί υπόψη η ελάχιστη στελέχωση της παρ. 2, κατά την πρώτη τροποποίηση του Οργανισμού Εσωτερικής Υπηρεσίας (ΟΕΥ) του δήμου, σύμφωνα με το άρθρο 10 του Κώδικα Κατάστασης Δημοτικών και Κοινοτικών Υπαλλήλων (ν. 3584/2007, Α’ 134).
2. α) Οι Υπηρεσίες Δόμησης που λειτουργούν σε επίπεδο Τμήματος στελεχώνονται τουλάχιστον από έναν αγρονόμο τοπογράφο μηχανικό, έναν αρχιτέκτονα μηχανικό, έναν χωροτάκτη πολεοδόμο μηχανικό, έναν πολιτικό μηχανικό και έναν μηχανολόγο ή ηλεκτρολόγο μηχανικό. Ο χωροτάκτης - πολεοδόμος μηχανικός, αν δεν υπάρχει, αντικαθίσταται από αρχιτέκτονα ή τοπογράφο μηχανικό με μεταπτυχιακό τίτλο ή ειδίκευση στην πολεοδομία και ο αγρονόμος τοπογράφος από πολιτικό μηχανικό. Η ελάχιστη στελέχωση για τις Υπηρεσίες Δόμησης σε επίπεδο Διεύθυνσης ανέρχεται στο σαράντα τοις εκατό (40%) των θέσεων κάθε κατηγορίας προσωπικού της οικείας Διεύθυνσης, όπως προβλέπεται στον Οργανισμό Εσωτερικής Υπηρεσίας του δήμου, συμπεριλαμβανόμενων υποχρεωτικά των ειδικοτήτων του προηγούμενου εδαφίου.
β) Στην κατά την περ. α’ στελέχωση, προσμετράται το πάσης φύσεως απασχολούμενο προσωπικό, ανεξάρτητα της σχέσης εργασίας του, συμπεριλαμβανομένου του προσωπικού της παρ. 2 του άρθρου 4 του ν. 4674/
2020 (Α’ 53).
3. α) Το πρώτο δίμηνο κάθε έτους η Αποκεντρωμένη Διοίκηση διαπιστώνει με απόφασή της την επάρκεια της ελάχιστης στελέχωσης κατά τα οριζόμενα στην παρ. 2, η οποία μετά τη δημοσίευσή της στην Εφημερίδα της Κυβερνήσεως κοινοποιείται στη Γενική Γραμματεία Ανθρώπινου Δυναμικού Δημοσίου Τομέα του Υπουργείου Εσωτερικών και στη Γενική Διεύθυνση Πολεοδομίας του Υπουργείου Περιβάλλοντος και Ενέργειας.
β) Αν δεν πληρούται η ελάχιστη στελέχωση, με ευθύνη του οικείου δημάρχου, οι αρμοδιότητες της ΥΔΟΜ ασκούνται με συμβάσεις διαδημοτικής και διαβαθμιδικής συνεργασίας με δήμους και περιφέρειες, κατά το άρθρο 99 του ν. 3852/2010 (Α’ 87).
4. Η εφαρμογή των εγκυκλίων και των οδηγιών του Υπουργείου Περιβάλλοντος και Ενέργειας για θέματα εφαρμογής της πολεοδομικής και χωροταξικής νομοθεσίας από τις ΥΔΟΜ είναι υποχρεωτική.
5. Οι ΥΔΟΜ οφείλουν να κοινοποιούν ηλεκτρονικά όλες τις διοικητικές πράξεις που εκδίδουν, στην αρμόδια για την πολεοδομία/χωροταξία Κεντρική Υπηρεσία του Υπουργείου Περιβάλλοντος και Ενέργειας. Σε περίπτωση που η αρμόδια Υπηρεσία του Υπουργείου Περιβάλλοντος και Ενέργειας εντοπίζει ζητήματα νομιμότητας επί των πράξεων αυτών, ενημερώνει το οικείο Συμβούλιο Πολεοδομικών Θεμάτων και Αμφισβητήσεων (ΣΥΠΟΘΑ), κατά τη διαδικασία των άρθρων 20 επ. του ν. 4495/2017 (Α’ 167).
6. Οι διατάξεις του δεύτερου εδαφίου της παρ. 1 δεν κωλύουν τη λειτουργία των ΥΔΟΜ σε όλους τους δήμους της Χώρας από 1ης.6.2022. Εφόσον έως την 30ή.9.2021, δεν έχουν τροποποιηθεί οι ΟΕΥ, οι ΥΔΟΜ λειτουργούν με την ελάχιστη στελέχωση της παρ. 2 ή, εφόσον δεν την πληρούν, κατά την περ. β’ της παρ. 3. 
7. Η παρ. 7 του άρθρου 10 του ν. 4674/2020 (Α’ 53) καταργείται.
8. Με την έκδοση του π.δ. της παρ. 2 του άρθρου 31 του ν. 4495/2017 (Α’ 167), το παρόν άρθρο καταργείται».
Άρθρο 21
Τροποποίηση της κατά χρόνο άσκησης 
αρμοδιοτήτων από τους δήμους στο πλαίσιο υφιστάμενης διοικητικής υποστήριξης - 
Τροποποίηση του άρθρου 376 
ν. 4700/2020
Στο άρθρο 376 του ν. 4700/2020 (Α’ 127): α) στις παρ. 2, 3 και 4 η ημερομηνία «1η.3.2022» αντικαθίσταται από την ημερομηνία «1η.6.2022», β) στις παρ. 2 και 3 η ημερομηνία «28.2.2022» αντικαθίσταται από την ημερομηνία «31.5.2022», γ) στην παρ. 4 η ημερομηνία «1η.4.2022» αντικαθίσταται από την ημερομηνία «1η.7.2022» και οι παρ. 2, 3 και 4 του άρθρου 376 διαμορφώνονται 
ως εξής:
«2. Ως χρόνος έναρξης άσκησης από τους δήμους των αρμοδιοτήτων που μεταβιβάστηκαν σε αυτούς, στο πλαίσιο των οριζομένων στην περ. α’ της παρ. 1 του άρθρου 95 του ν. 3852/2010 (Α’ 87), για τις οποίες παρέχεται κατά τη δημοσίευση του παρόντος διοικητική υποστήριξη, ορίζεται η 1η.6.2022. Μέχρι την 31.5.2022 συνεχίζουν να εφαρμόζονται και οι ρυθμίσεις των παρ. 2, 3 και 4 του άρθρου 95 του ν. 3852/2010. Η παρ. 1 του άρθρου 1 της από 31.12.2012 Πράξης Νομοθετικού Περιεχομένου, όπως κυρώθηκε με το άρθρο 1 του ν. 4147/2013 (Α’ 98), συνεχίζει να ισχύει.
3. Εκκρεμείς δίκες κατά την 1η.6.2022, που αφορούν υποθέσεις στο πλαίσιο της παροχής διοικητικής υποστήριξης, συνεχίζονται αυτοδίκαια και χωρίς άλλη διατύπωση από τον δήμο, στη χωρική αρμοδιότητα του οποίου αφορά η προσβληθείσα πράξη. Ανεκτέλεστες δικαστικές αποφάσεις κατά διοικητικών πράξεων, που εκδόθηκαν στο πλαίσιο της διοικητικής υποστήριξης από 1.1.2011 έως 31.5.2022, εκτελούνται από τον δήμο στα διοικητικά όρια του οποίου αφορά η προσβαλλόμενη πράξη.
4. Εκκρεμείς υποθέσεις κατά την 1η.6.2022 στο πλαίσιο παροχής διοικητικής υποστήριξης συνεχίζονται από τον κατά τόπον αρμόδιο δήμο. Για την παράδοση των φακέλων των υποθέσεων αυτών συντάσσεται πρωτόκολλο παράδοσης και παραλαβής από τους ενδιαφερομένους δήμους με ρητή αναφορά του σταδίου εκκρεμότητας της σχετικής υπόθεσης. Αντίγραφο του πρωτοκόλλου υποβάλλεται στην οικεία Αποκεντρωμένη Διοίκηση έως 1η.7.2022. Φάκελοι αρχειοθετημένων υποθέσεων, που καταρτίσθηκαν από τις υπηρεσίες που παρείχαν τη διοικητική υποστήριξη, παραμένουν στα 
αρχεία τους».
Άρθρο 22
Κάλυψη δράσεων πυροπροστασίας 
από τους συνδέσμους δήμων - 
Τροποποίηση παρ. 2 άρθρου 25 ν. 4479/2017
Στην παρ. 2 του άρθρου 25 του ν. 4479/2017 (Α’ 97) αντικαθίσταται η αναφορά στο έτος «2021» από την αναφορά στο έτος «2022» και η παρ. 2 διαμορφώνεται ως εξής:
«2. Ειδικά για τα έτη 2017 έως και 2022, οι πόροι του άρθρου 259 του ν. 3852/2010 μπορούν να κατανέμονται με απόφαση του αρμοδίου οργάνου του Υπουργείου Εσωτερικών, ύστερα από γνώμη του αρμόδιου οργάνου της Γενικής Γραμματείας Πολιτικής Προστασίας, απευθείας στους Συνδέσμους Ο.Τ.Α. Α’ βαθμού για την κάλυψη δράσεων πυροπροστασίας».
Άρθρο 23
Άμεση αντιμετώπιση φυσικών καταστροφών
από τους Ο.Τ.Α. α’ και β’ βαθμού
Σε περίπτωση κήρυξης επαπειλούμενων περιοχών σε κατάσταση ειδικής κινητοποίησης πολιτικής προστασίας σύμφωνα με το άρθρο 26 του ν. 4662/2020 (Α’ 27), οι Ο.Τ.Α. α’ και β’ βαθμού στους οποίους ανήκουν οι περιοχές αυτές:
α) Για χρονικό διάστημα που δεν δύναται να υπερβαίνει τους έξι (6) μήνες, με απόφαση του οικείου δημάρχου ή περιφερειάρχη μπορούν να αναθέτουν κάθε αναγκαία δημόσια σύμβαση προμήθειας, έργου ή υπηρεσίας για την αντιμετώπιση της κατάστασης, εντός των διαθέσιμων πιστώσεων του προϋπολογισμού τους, με τη διαδικασία της διαπραγμάτευσης χωρίς προηγούμενη δημοσίευση κατά την περ. (γ) της παρ. 2 του άρθρου 32 του ν. 4412/2016 (Α’ 147). Η απόφαση του προηγούμενου εδαφίου αποτελεί δεσμευτική εισήγηση για την αναμόρφωση του προϋπολογισμού, η οποία εγκρίνεται υποχρεωτικά από το οικείο δημοτικό ή περιφερειακό συμβούλιο, στην πρώτη μετά από την ανάθεση συνεδρίασή του και σε κάθε περίπτωση εντός των 
διαθέσιμων πιστώσεων.
β) Για χρονικό διάστημα που δεν δύναται να υπερβαίνει τους τρεις (3) μήνες, κατά παρέκκλιση κάθε γενικής ή ειδικής διάταξης, με απόφαση του οικείου δημάρχου ή περιφερειάρχη μπορούν να συγκροτούνται συνεργεία υπερωριακής απασχόλησης πέραν του ωραρίου ή απογευματινής απασχόλησης πέραν του ωραρίου ή κατά νυχτερινές ώρες, τις Κυριακές και εξαιρέσιμες ημέρες από υπαλλήλους των Υπηρεσιών τους, όπου κρίνεται σκόπιμο για την αντιμετώπιση της κατάστασης εντός των διαθέσιμων πιστώσεων του προϋπολογισμού τους. Η απόφαση του προηγούμενου εδαφίου ισχύει από την ανάρτησή της στο πρόγραμμα «Διαύγεια», χωρίς να απαιτούνται εγκριτικές αποφάσεις άλλων συλλογικών οργάνων ή της οικείας Αποκεντρωμένης Διοίκησης και χωρίς να απαιτείται δημοσίευσή της στην Εφημερίδα της Κυβερνήσεως. Το τελευταίο εδάφιο της περ. α’ εφαρμόζεται αναλόγως.
ΚΕΦΑΛΑΙΟ Δ’
ΝΟΜΟΘΕΤΙΚΟ ΠΛΑΙΣΙΟ ΕΚΠΑΙΔΕΥΣΗΣ 
ΤΩΝ ΣΠΟΥΔΑΣΤΩΝ/ΣΤΡΙΩΝ ΤΗΣ Ε.Σ.Δ.Δ.Α. 
ΓΙΑ ΤΗΝ ΕΝΤΑΞΗ ΣΤΟΝ ΚΛΑΔΟ Π.Ε. 
ΕΠΙΤΕΛΙΚΩΝ ΣΤΕΛΕΧΩΝ
Άρθρο 24
Εκπαίδευση στην Εθνική Σχολή Δημόσιας 
Διοίκησης και Αυτοδιοίκησης (Ε.Σ.Δ.Δ.Α.) - 
Αντικατάσταση παρ. 3 του άρθρου 15 
του π.δ. 57/2007
Η παρ. 3 του άρθρου 15 του π.δ. 57/2007 (Α’ 59) αντικαθίσταται ως εξής:
«3.Η εκπαίδευση στη Σχολή γίνεται σε τρεις φάσεις. 
Η πρώτη φάση είναι κοινή για τους σπουδαστές/στριες, ενώ στη δεύτερη φάση λειτουργούν τμήματα εξειδίκευσης. Ο αριθμός των τμημάτων και το περιεχόμενο της αποστολής τους δύνανται να τροποποιούνται με απόφαση του Υπουργού Εσωτερικών, ύστερα από γνώμη του Δ.Σ. του Ε.Κ.Δ.Δ.Α. Η τροποποίηση ισχύει από τη δημοσίευσή της στην Εφημερίδα της Κυβερνήσεως και εφαρμόζεται στην εκπαιδευτική σειρά που προκύπτει από τον εισαγωγικό διαγωνισμό που προκηρύσσεται μετά τη θέση της σε ισχύ. Στην τρίτη φάση το κάθε τμήμα προετοιμάζει τους σπουδαστές/τριες για τις θέσεις που προορίζονται, ενώ παράλληλα λειτουργεί ειδικό πρόγραμμα εκπαίδευσης σπουδαστών/τριών για την ένταξη τους στον κλάδο Π.Ε. Επιτελικών Στελεχών, με σκοπό την περαιτέρω εξειδίκευσή τους για την πλήρωση των αντίστοιχων θέσεων, σύμφωνα με την παρ. 1 του άρθρου 105 του ν. 4622/2019 (Α’ 133).
Με απόφαση του Υπουργού Εσωτερικών, μετά από γνώμη του Διοικητικού Συμβουλίου του Ε.Κ.Δ.Δ.Α., ορίζονται οι προϋποθέσεις και η διαδικασία εισαγωγής των σπουδαστών/στριών που φοιτούν στο ειδικό πρόγραμμα, ο τρόπος υλοποίησης, το περιεχόμενο και οι κύριες θεματικές ενότητες του ειδικού προγράμματος, η διαδικασία της εξέτασης και της πιστοποίησης, ο τύπος του πιστοποιητικού που χορηγείται, η διαδικασία αποφοίτησης και κατάληψης των θέσεων ανά ειδικότητα του κλάδου Π.Ε. Επιτελικών Στελεχών, καθώς και κάθε άλλη αναγκαία λεπτομέρεια για την εφαρμογή 
του παρόντος».
Άρθρο 25
Διαγωνισμός για την εισαγωγή 
στην Εθνική Σχολή Δημόσιας Διοίκησης 
και Αυτοδιοίκησης (Ε.Σ.Δ.Δ.Α.) - Αντικατάσταση παρ. 1 άρθρου 17 του π.δ. 57/2007
Η παρ. 1 του άρθρου 17 του π.δ. 57/2007 (Α’ 59) αντικαθίσταται ως εξής: 
«1.Για την εισαγωγή στην Εθνική Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.) διενεργείται κατ’ έτος εισαγωγικός διαγωνισμός.
Με απόφαση του Υπουργού Εσωτερικών, η οποία εκδίδεται, ύστερα από γνώμη του Δ.Σ. του Ε.Κ.Δ.Δ.Α. και δημοσιεύεται στην Εφημερίδα της Κυβερνήσεως, ορίζεται ο εκάστοτε συνολικός αριθμός των εισακτέων στην Ε.Σ.Δ.Δ.Α., ο οποίος δεν μπορεί να υπερβεί τους διακόσιους (200), όπως και ο αριθμός των εισακτέων που εντάσσεται σε κάθε Τμήμα.
Με απόφαση του Υπουργού Εσωτερικών, η οποία δημοσιεύεται στην Εφημερίδα της Κυβερνήσεως, καθορίζονται οι θέσεις των υπηρεσιών στις οποίες διορίζονται οι απόφοιτοι των Τμημάτων. Οι θέσεις αυτές ανακοινώνονται με την προκήρυξη του διαγωνισμού, με την επιφύλαξη της παρ. 1 του άρθρου 24.
Στην ίδια απόφαση ορίζεται, επιπλέον των ανωτέρω θέσεων, ο αριθμός των θέσεων κλάδου Π.Ε. Επιτελικών Στελεχών ανά ειδικότητα, που αντιστοιχούν σε κάθε τμήμα εξειδίκευσης της Ε.Σ.Δ.Δ.Α. Οι θέσεις στα τμήματα εξειδίκευσης κατανέμονται αναλόγως του αριθμού των σπουδαστών/τριών αυτών. Εξαιρείται το Τμήμα Οικονομικών και Εμπορικών Υποθέσεων. Με απόφαση του Υπουργού Εσωτερικών, η οποία δημοσιεύεται στην Εφημερίδα της Κυβερνήσεως, καθορίζεται κάθε φορά η θέση των υπηρεσιών του δημοσίου, όπου διορίζεται κάθε απόφοιτος/η της Ε.Σ.Δ.Δ.Α. σε θέση διοικητικού υπαλλήλου. Κάθε απόφοιτος/η διορίζεται σύμφωνα με τη δήλωση προτίμησής του/της, τηρουμένης της σειράς κατάταξης με βάση τον τελικό βαθμό αποφοίτησης. 
Οι σπουδαστές/στριες της Ε.Σ.Δ.Δ.Α. που ολοκληρώνουν επιτυχώς το ειδικό πρόγραμμα εκπαίδευσης για την ένταξη στον κλάδο Π.Ε. Επιτελικών Στελεχών και λαμβάνουν το σχετικό πιστοποιητικό, τοποθετούνται στις θέσεις του κλάδου Π.Ε. Επιτελικών Στελεχών που προβλέπονται στη οικεία προκήρυξη. Οι λοιπές προβλεπόμενες θέσεις διορισμού ανά τμήμα εξειδίκευσης, όπως ορίζονται στη οικεία προκήρυξη, παραμένουν κενές. Σε περιπτώσεις μη πλήρωσης των προϋποθέσεων εισαγωγής στο ειδικό πρόγραμμα ή μη επιτυχούς ολοκλήρωσης του ειδικού προγράμματος από σπουδαστές/στριες της Ε.Σ.Δ.Δ.Α., παραμένουν κενές οι προβλεπόμενες θέσεις Π.Ε. Επιτελικών Στελεχών, οι οποίες δύνανται να προκηρύσσονται επιπροσθέτως στον επόμενο εισαγωγικό διαγωνισμό της Ε.Σ.Δ.Δ.Α.» 
Άρθρο 26
Τρίτη φάση εκπαίδευσης στην Εθνική 
Σχολή Δημόσιας Διοίκησης και Αυτοδιοίκησης (Ε.Σ.Δ.Δ.Α.) - Αντικατάσταση παρ. 5 
άρθρου 22 π.δ. 57/2007
Η παρ. 5 του άρθρου 22 του π.δ. 57/2007 (Α’ 59) αντικαθίσταται ως εξής: 
«5. Στην τρίτη φάση το κάθε τμήμα προετοιμάζει τους σπουδαστές/τριες για τις θέσεις που προορίζονται, ενώ λειτουργεί παράλληλα το ειδικό πρόγραμμα εκπαίδευσης σπουδαστών/τριών για την ένταξη στον κλάδο Π.Ε. Επιτελικών Στελεχών. Δικαίωμα συμμετοχής στο ειδικό πρόγραμμα εκπαίδευσης σπουδαστών/στριών Ε.Σ.Δ.Δ.Α. για την ένταξη στον Κλάδο Π.Ε. Επιτελικών Στελεχών έχουν οι σπουδαστές/στριες των τμημάτων εξειδίκευσης που πληρούν τις προϋποθέσεις, που καθορίζονται με την υπουργική απόφαση της παρ. 3 του 
άρθρου 15».
Άρθρο 27
Ζητήματα πρόσληψης αποφοίτων της Εθνικής Σχολής Δημόσιας Διοίκησης και Αυτοδιοίκησης (Ε.Σ.Δ.Δ.Α.) - Τροποποίηση παρ. 1 
άρθρου 24 π.δ. 57/2007
Στο τέλος της παρ. 1 του άρθρου 24 του π.δ. 57/2007 (Α’ 59) προστίθενται όγδοο και ένατο εδάφιο ως εξής: 
«Οι σπουδαστές/στριες που αποφοιτούν επιτυχώς από το ειδικό πρόγραμμα εκπαίδευσης σπουδαστών/τριών για την ένταξη στον Κλάδο Π.Ε. Επιτελικών Στελεχών διορίζονται σε οργανικές θέσεις του Κλάδου Π.Ε. Επιτελικών Στελεχών, με απόφαση του Υπουργού Εσωτερικών. Σε περίπτωση μη επιτυχούς αποφοίτησης από το ειδικό πρόγραμμα, οι σπουδαστές/στριες έχουν τη δυνατότητα διορισμού ως απόφοιτοι του τμήματος εξειδίκευσης, σε προβλεπόμενη από την προκήρυξη θέση, βάσει της δήλωσης και της βαθμολογίας τους κατά την εκπαιδευτική διαδικασία της Ε.Σ.Δ.Δ.Α. Όσοι σπουδαστές/στριες της Ε.Σ.Δ.Δ.Α. έχουν τη δημοσιοϋπαλληλική ιδιότητα και ολοκληρώνουν επιτυχώς το ειδικό πρόγραμμα, εξαιρούνται από τη δυνατότητα επιστροφής στην οργανική θέση τους, μετά την αποφοίτησή τους από 
την Ε.Σ.Δ.Δ.Α».
Άρθρο 28
Διορισμός επιτυχόντων ειδικού προγράμματος
της Εθνικής Σχολής Δημόσιας Διοίκησης 
και Αυτοδιοίκησης (Ε.Σ.Δ.Δ.Α.) - Προσθήκη 
παρ. 7 άρθρο 24 π.δ. 57/2007
Στο άρθρο 24 του π.δ. 57/2007 (Α’ 59) προστίθεται παρ. 7 ως εξής:
«7. Οι επιτυχώς ολοκληρώσαντες/σασες το ειδικό πρόγραμμα διορίζονται στις αντίστοιχες προβλεπόμενες θέσεις με βάση:
α) τον βαθμό κατάταξης, ανά τμήμα εξειδίκευσης, μετά το πέρας της ειδικής φάσης σπουδών της Ε.Σ.Δ.Δ.Α., 
β) τον βαθμό αξιολόγησης στη γραπτή εξέταση-πιστοποίηση, ανά τμήμα ειδικότητας και 
γ) τη δήλωση προτίμησης ανά θέση ειδικότητας στον Κλάδο Π.Ε. Επιτελικών Στελεχών.
Στη διαμόρφωση του τελικού βαθμού αποφοίτησης από την Ε.Σ.Δ.Δ.Α. συμμετέχει με ποσοστό πενήντα τοις εκατό (50%) ο βαθμός κατάταξης, ανά τμήμα εξειδίκευσης, όπως προκύπτει μετά το πέρας της ειδικής φάσης σπουδών της Ε.Σ.Δ.Δ.Α. και με ποσοστό πενήντα τοις εκατό (50%) η βαθμολογία αξιολόγησης στη γραπτή εξέταση-πιστοποίηση, ανά τμήμα ειδικότητας».
ΚΕΦΑΛΑΙΟ Ε’
ΛΟΙΠΕΣ ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
Άρθρο 29
Ρύθμιση θεμάτων Συνοριακών Σταθμών - 
Συμμόρφωση της Ελληνικής Δημοκρατίας 
προς το κεκτημένο Schengen - Τροποποίηση του άρθρου 13 του ν. 4674/2020
Στο άρθρο 13 του ν. 4674/2020 (Α’ 53) επέρχονται οι εξής αλλαγές: α) αντικαθίστανται οι παρ. 1 και 2, β) αντικαθίσταται το δεύτερο εδάφιο της παρ. 3, γ) καταργείται η παρ. 4 και το άρθρο 13 διαμορφώνεται ως εξής:
«Άρθρο 13
Ρύθμιση θεμάτων Συνοριακών Σταθμών - 
Συμμόρφωση της Ελληνικής Δημοκρατίας 
προς το κεκτημένο Schengen
1. Η αρμοδιότητα για τη χωροθέτηση, εγκατάσταση και κατασκευή των Συνοριακών Σταθμών, καθώς και η ευθύνη για τον καθορισμό των πρότυπων τεχνικών προδιαγραφών κατασκευής και λειτουργίας για τη συμμόρφωση της Ελληνικής Δημοκρατίας προς το κεκτημένο Schengen (ν. 2514/1997, Α’ 140) και την πλήρη εφαρμογή των σχετικών Κανονισμών (ΕΕ), καθώς και των απαιτήσεων των υπόλοιπων υπηρεσιών που δραστηριοποιούνται εντός των Συνοριακών Σταθμών ανήκει στον Υπουργό Εσωτερικών. Οι αρμοδιότητες του πρώτου εδαφίου ασκούνται μέσω της Γενικής Διεύθυνσης Αποκέντρωσης και Τοπικής Αυτοδιοίκησης. Η αρμοδιότητα συντήρησης των εγκαταστάσεων και της υποδομής των Συνοριακών Σταθμών, υλοποίησης των παρεμβάσεων για την συμμόρφωση της χώρας προς το κεκτημένο Schengen, την πλήρη εφαρμογή των σχετικών Κανονισμών (ΕΕ) και των απαιτήσεων των υπόλοιπων υπηρεσιών που δραστηριοποιούνται εντός των Συνοριακών Σταθμών, διενέργειας των πάσης φύσεως επισκευών των εγκαταστάσεων και της υποδομής των Συνοριακών Σταθμών, καθώς και η μέριμνα για την άρτια λειτουργία τους ανήκει στους Συντονιστές των Αποκεντρωμένων Διοικήσεων, στα χωρικά όρια αρμοδιότητας των οποίων είναι εγκατεστημένοι οι Συνοριακοί Σταθμοί. Οι διαδικασίες σύναψης, η εποπτεία και η επίβλεψη των δημοσίων συμβάσεων έργων, μελετών και παροχής τεχνικών και λοιπών συναφών επιστημονικών υπηρεσιών που απαιτούνται για τις ανάγκες χωροθέτησης, εγκατάστασης και κατασκευής των Συνοριακών Σταθμών, με την επιφύλαξη του τρίτου εδαφίου της παρούσας, διενεργούνται με προγραμματική σύμβαση μεταξύ του Υπουργείου Εσωτερικών και φορέων της Γενικής Κυβέρνησης της περ. β’ της παρ. 1 του άρθρου 14 του ν. 4270/214 (Α’ 143).
2. Για την υλοποίηση της παρ. 1 δύναται να προτείνονται ειδικότερες προδιαγραφές προς τον Υπουργό Εσωτερικών από τα κατά περίπτωση αρμόδια υπουργεία, οι υπηρεσίες των οποίων λειτουργούν ή πρόκειται να λειτουργήσουν εντός των συνοριακών σταθμών. Στην ως άνω πρόταση καθορίζεται και ο τυχόν απόρρητος χαρακτήρας των προδιαγραφών.
3. Κτίρια, εγκαταστάσεις και εν γένει κατασκευές και δίκτυα που βρίσκονται στους συνοριακούς σταθμούς της Χώρας ανεγερθέντα πριν την 28η.7.2011, θεωρείται ότι έχουν ανεγερθεί και λειτουργούν νόμιμα. Οι μελέτες των έργων που απαιτούνται για τις ανάγκες χωροθέτησης, εγκατάστασης και κατασκευής των Συνοριακών Σταθμών εγκρίνονται και παραλαμβάνονται σύμφωνα με τις εκάστοτε ισχύουσες κείμενες διατάξεις από το συγκεκριμένο κάθε φορά αρμόδιο αποφαινόμενο όργανο, όπως αυτό προσδιορίζεται στη συναφθείσα προγραμματική σύμβαση της παρ. 1.
4. (Καταργείται) 
5. α. Οι διατάξεις του άρθρου αυτού έχουν εφαρμογή στους χερσαίους συνοριακούς σταθμούς της Χώρας, ανεξαρτήτως ιδιοκτησιακού καθεστώτος.
β. Οι διατάξεις του άρθρου 9 του ν. 2647/1998 (Α’ 237), ως και κάθε άλλης γενικής ή ειδικής ρύθμισης, διατηρούνται σε ισχύ, εφόσον δεν αντίκεινται στις ρυθμίσεις του παρόντος άρθρου».
Άρθρο 30
Προσωπικό Ανώτατων Εκκλησιαστικών 
Ακαδημιών Θεσσαλονίκης και Βελλάς 
Ιωαννίνων - Τροποποίηση άρθρου 241 
ν. 4823/2021 
1. Στην παρ. 9 του άρθρου 241 του ν. 4823/2021 (Α’ 136) τροποποιείται το πρώτο εδάφιο ως προς τη μεταφορά σε κενή οργανική ή προσωποπαγή θέση, προστίθεται τελευταίο εδάφιο και η παρ. 9 διαμορφώνεται ως εξής: 
«9. Από το ακαδημαϊκό έτος 2022-2023 το μόνιμο και με σχέση εργασίας αορίστου χρόνου διοικητικό προσωπικό των Α.Ε.Α. Θεσσαλονίκης και Βελλάς Ιωαννίνων μεταφέρεται αυτοδικαίως στα Πανεπιστήμια Μακεδονίας και Ιωαννίνων αντίστοιχα σε κενή οργανική θέση ή, εφόσον δεν υφίσταται τέτοια, σε συνιστώμενη προσωποπαγή θέση του φορέα υποδοχής, αντίστοιχη αυτής που κατέχει με την ίδια εργασιακή σχέση, στην ίδια κατηγορία - εκπαιδευτική βαθμίδα, στον ίδιο κλάδο, στην ίδια ειδικότητα και με τον βαθμό που κατέχει, εφόσον υφίσταται στον φορέα υποδοχής, άλλως σε θέση για την οποία έχει τα τυπικά προσόντα. Η τοποθέτηση γίνεται με απόφαση του Πρυτανικού Συμβουλίου, σύμφωνα με τις υπηρεσιακές ανάγκες και αφού συνεκτιμηθούν η οικογενειακή κατάσταση και λόγοι υγείας. Για την κατά τα ως άνω μεταφορά εκδίδεται διαπιστωτική πράξη».
2. Στην παρ. 10 του άρθρου 241 του ν. 4823/2021 προστίθεται τελευταίο εδάφιο και η παρ. 10 διαμορφώνεται ως εξής:
«10. Ειδικά το μόνιμο και με σχέση εργασίας αορίστου χρόνου διοικητικό προσωπικό της Α.Ε.Α. Βελλάς Ιωάννινων, το οποίο έχει την κύρια και μόνιμη εγκατάστασή του (κατοικία) στο Δήμο Κόνιτσας, δύναται, κατά παρέκκλιση από τις κείμενες διατάξεις, να αιτηθεί τη μετάταξη του σε υπηρεσίες του Δήμου Κόνιτσας ή Πωγωνίου ή στην Μητρόπολη Δρυϊνουπόλεως, Πωγωνιανής και Κονίτσης. Κατόπιν αποδοχής της αίτησης από το αρμόδιο όργανο του Δήμου ή τον οικείο Μητροπολίτη, διενεργείται η μετάταξη με κοινή απόφαση των αρμοδίων οργάνων των Υπουργείων Παιδείας και Θρησκευμάτων, Οικονομικών και Εσωτερικών, από το ακαδημαϊκό έτος 2022-2023. Η αίτηση απευθύνεται μόνο σε έναν από τους φορείς του πρώτου εδαφίου και υποβάλλεται εντός αποκλειστικής προθεσμίας τεσσάρων (4) μηνών από την έναρξη ισχύος του παρόντος. Μετά την, για οποιονδήποτε λόγο, παρέλευση της προθεσμίας του προηγούμενου εδαφίου, εφαρμόζεται αποκλειστικά η παρ. 9. Η τοποθέτηση γίνεται με απόφαση του αρμοδίου οργάνου του Δήμου ή του οικείου Μητροπολίτη, σύμφωνα με τις υπηρεσιακές ανάγκες του Δήμου ή τις ανάγκες της Μητροπόλεως και αφού συνεκτιμηθούν η οικογενειακή κατάσταση και λόγοι υγείας.
Το γεγονός της κατοικίας αποδεικνύεται από τη δήλωση φορολογίας εισοδήματος του έτους πριν την έναρξη ισχύος του παρόντος. Η κατά τα ως άνω μετάταξη διενεργείται σε κενή οργανική θέση ή, εφόσον δεν υφίσταται τέτοια, σε συνιστώμενη προσωποπαγή θέση του φορέα υποδοχής, αντίστοιχη της θέσης που κατείχε ο υπάλληλος στον φορέα προέλευσής του, με την ίδια εργασιακή σχέση, στην ίδια κατηγορία (εκπαιδευτική βαθμίδα), στον ίδιο κλάδο και ειδικότητα και με τον βαθμό που κατέχει».
3. Στο άρθρο 241 του ν. 4823/2021 προστίθεται παρ. 11 ως εξής:
«11. Το προσωπικό των ως άνω καταργούμενων φορέων δύναται να μετέχει στους κύκλους κινητικότητας έτους 2022, μη εφαρμοζομένων των προϋποθέσεων συμμετοχής του άρθρου 4 του ν. 4440/2016 (Α’ 224)».
Άρθρο 31
Ανάθεση δημοσίων συμβάσεων 
για την προμήθεια υλικών λόγω κορωνοϊού - Τροποποίηση άρθρου 106 ν. 4876/2021
Στο άρθρο 106 του ν. 4876/2021 (Α’ 251), η ημερομηνία «31η.3.2022» αντικαθίσταται από την ημερομηνία «30ή.6.2022», ο τίτλος προσαρμόζεται αναλόγως προς την τροποποιούμενη διάταξη και το άρθρο 106 διαμορφώνεται ως εξής: 
«Άρθρο 106
Δυνατότητα ανάθεσης από Ο.Τ.Α. α’ και β’ βαθμού 
δημοσίων συμβάσεων για την προμήθεια υλικών για την αντιμετώπιση της υγειονομικής κρίσης που προκλήθηκε από τον κορωνοϊό COVID-19
Η ισχύς της παρ. 3 του άρθρου 10 της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του ν. 4682/2020 (Α’ 76), ως προς τη δυνατότητα ανάθεσης δημοσίων συμβάσεων για την προμήθεια υλικών για την αντιμετώπιση της υγειονομικής κρίσης, που προκλήθηκε από τον κορωνοϊό COVID-19 με τη διαδικασία διαπραγμάτευσης χωρίς προηγούμενη δημοσίευση, κατά την περ. γ’ της παρ. 2 του άρθρου 32 του ν. 4412/2016 (Α’ 147), παρατείνεται από τη λήξη της έως και την 30ή.6.2022».
Άρθρο 32
Μετακίνηση υπαλλήλου σε οργανική μονάδα άλλης περιφερειακής ενότητας - 
Τροποποίηση παρ. 5 άρθρου 245 ν. 3852/2010
Στο πρώτο εδάφιο της παρ. 5 του άρθρου 245 του ν. 3852/2010 (Α’ 87), μετά από τις λέξεις «η οργανική του θέση,» προστίθενται οι λέξεις «εφόσον πρόκειται για διαφορετικό νομό ή νησί» και η παρ. 5 του άρθρου 245 διαμορφώνεται ως εξής:
«5. Η μετακίνηση υπαλλήλου σε οργανική μονάδα άλλης περιφερειακής ενότητας από αυτήν στην οποία ανήκει η οργανική του θέση, εφόσον πρόκειται για διαφορετικό νομό ή νησί, επιτρέπεται μόνο για λόγους εξαιρετικής υπηρεσιακής ανάγκης, με ειδικά αιτιολογημένη απόφαση του αρμόδιου προς διορισμό οργάνου, ύστερα από σύμφωνη γνώμη του οικείου Υπηρεσιακού Συμβουλίου. Για τη λήψη της απόφασης του προηγούμενου εδαφίου, καθώς και για την επιλογή του μετακινούμενου υπαλλήλου, λαμβάνονται υπόψη, εκτός από τις εξυπηρετούμενες υπηρεσιακές ανάγκες και κριτήρια κοινωνικά, όπως η οικογενειακή κατάσταση, η κατάσταση της υγείας του μετακινούμενου υπαλλήλου ή η συνυπηρέτηση συζύγου».
Άρθρο 33
Παράταση διάρκειας συμβάσεων Ιδιωτικού 
Δικαίου Ορισμένου Χρόνου σε Ο.Τ.Α. α’ και β’ βαθμού λόγω COVID-19 - Αντικατάσταση 
του άρθρου 176 ν. 4876/2021
Το πρώτο εδάφιο της παρ. 1 του άρθρου 176 του ν. 4876/2021 (Α’ 251) τροποποιείται ως προς τη διάρκεια των συμβάσεων προσωπικού Ιδιωτικού Δικαίου Ορισμένου Χρόνου που απασχολείται στους Ο.Τ.Α. α’ και β’ βαθμού και τα νομικά πρόσωπα αυτών για την αποτροπή της διάδοσης του κορωνοϊού COVID-19 και το άρθρο 176 διαμορφώνεται ως εξής: 
«Άρθρο 176
Παράταση διάρκειας συμβάσεων ιδιωτικού 
δικαίου ορισμένου χρόνου σε Ο.Τ.Α. α’ 
και β’ βαθμού λόγω COVID-19
1. Συμβάσεις προσωπικού Ιδιωτικού Δικαίου Ορισμένου Χρόνου που απασχολείται στους Ο.Τ.Α. α’ και β’ βαθμού και τα νομικά πρόσωπα αυτών για την αποτροπή της διάδοσης του κορωνοϊού COVID-19, οι οποίες συνήφθησαν σύμφωνα με την παρ. 2 του άρθρου 74 του ν. 4745/2020 (Α’ 214), δύνανται να παραταθούν από τη λήξη τους και μέχρι τις 31.5.2022 με απόφαση της οικείας οικονομικής επιτροπής και υπό την προϋπόθεση της ύπαρξης των απαιτούμενων πιστώσεων για τη μισθοδοσία του προσωπικού αυτού. Εάν δεν υπάρχει στον προϋπολογισμό πίστωση ή η υπάρχουσα δεν επαρκεί, με την ίδια απόφαση γίνεται δεσμευτική εισήγηση για την αναμόρφωση του προϋπολογισμού, η οποία εγκρίνεται υποχρεωτικά από το οικείο δημοτικό ή περιφερειακό συμβούλιο, στην πρώτη, μετά την παράταση, συνεδρίασή του.
2. Η παράταση των συμβάσεων της παρ. 1 αφορά προσωπικό που οι συμβάσεις του είναι ενεργές κατά την ημερομηνία δημοσίευσης του παρόντος και δεν μεταβάλλει τον χαρακτήρα της σχέσης εργασίας των απασχολούμενων. Επ’ αυτών δεν εφαρμόζονται οι περιορισμοί των άρθρων 5 και 7 του π.δ. 164/2004 (Α’ 134), καθώς και οι περιορισμοί της παρ. 2 του άρθρου 36 του ν. 4765/2021 (Α’ 6). Ο συνολικός χρόνος διάρκειας των εν λόγω συμβάσεων, περιλαμβανομένων των παρατάσεών τους, δεν επιτρέπεται να υπερβαίνει το ανώτατο χρονικό διάστημα των είκοσι τεσσάρων (24) μηνών κατά την έννοια του άρθρου 6 του π.δ. 164/2004.
3. Με απόφαση του οικείου Δημάρχου, δύναται κατ’ εξαίρεση, το προσωπικό του παρόντος να διατίθεται και στα Κέντρα Εξυπηρέτησης Πολιτών (ΚΕΠ) για τις ανάγκες ελέγχου εισόδου σε αυτά, λόγω του αυξημένου όγκου εργασιών που παρέχουν στους πολίτες».
Άρθρο 34
Προϋποθέσεις κτήσης ελληνικής ιθαγένειας - 
Τροποποίηση παρ. 3 και αντικατάσταση παρ. 4 άρθρου 1Β Κώδικα 
Ελληνικής Ιθαγένειας (ν. 3284/2004)
1. Στο δεύτερο εδάφιο της παρ. 3 του άρθρου 1Β του Κώδικα της Ελληνικής Ιθαγένειας [ν. 3284/2004 (Α’ 217)] αντικαθίσταται η αναφορά στην Αποκεντρωμένη Διοίκηση από την Περιφερειακή Διεύθυνση Ιθαγένειας και η παρ. 3 του άρθρου 1Β διαμορφώνεται ως εξής: 
«3. Για την κτήση της ελληνικής ιθαγένειας κατ’ εφαρμογή των παραγράφων 1 και 2 του παρόντος άρθρου υποβάλλεται σχετική δήλωση - αίτηση από τον ίδιο τον αλλοδαπό.
Η δήλωση - αίτηση κτήσης της ελληνικής ιθαγένειας, καθώς και τα σχετικά δικαιολογητικά υποβάλλονται στην αρμόδια υπηρεσία της Περιφερειακής Διεύθυνσης Ιθαγένειας στη χωρική αρμοδιότητα της οποίας υπάγεται ο δήμος της διαμονής του αιτούντος».
2. Η παρ. 4 του άρθρου 1Β του Κώδικα της Ελληνικής Ιθαγένειας (ν. 3284/2004) αντικαθίσταται ως εξής: 
«4. α. Ο Προϊστάμενος της οικείας υπηρεσίας Ιθαγένειας εντός έξι (6) μηνών από την υποβολή της δήλωσης-αίτησης, κατ’ εφαρμογή των παρ. 1 και 2, με απόφασή του, περίληψη της οποίας δημοσιεύεται στην Εφημερίδα της Κυβερνήσεως, εντέλλεται τον οικείο δήμο να εγγράψει τον αλλοδαπό στο δημοτολόγιό του. Η ελληνική ιθαγένεια αποκτάται από τη δημοσίευση της σχετικής περίληψης.
β. Η αίτηση απορρίπτεται αν συντρέχει ποινικό κώλυμα, κατά την περ. β’ της παρ. 1 του άρθρου 5 ή λόγοι δημόσιας ή εθνικής ασφάλειας κατά το άρθρο 5Β ή έχει διαταχθεί περιορισμός σε ειδικό κατάστημα κράτησης νέων κατά τα άρθρα 54 και 127 του Ποινικού Κώδικα. Η διερεύνηση της συνδρομής των αρνητικών προϋποθέσεων του προηγούμενου εδαφίου διενεργείται με ανάλογη εφαρμογή της διαδικασίας της παρ. 5 του άρθρου 7 και εντός προθεσμίας έξι (6) μηνών. Η διαδικασία εξέτασης και οι σχετικές προθεσμίες αναστέλλονται σύμφωνα με την παρ. 4 του άρθρου 31. Η ανωτέρω διαδικασία εφαρμόζεται και στις αιτήσεις που εκκρεμούν πριν από την έναρξη ισχύος του παρόντος».
Άρθρο 35
Απόφαση πολιτογράφησης - 
Τροποποίηση παρ. 1 άρθρου 8 Κώδικα 
Ελληνικής Ιθαγένειας (ν. 3284/2004)
Στο δεύτερο εδάφιο της παρ. 1 του άρθρου 8 του Κώδικα της Ελληνικής Ιθαγένειας [ν. 3284/2004 (Α’ 217)] οι λέξεις «απόφαση πολιτογράφησης» αντικαθίστανται από τις λέξεις «απόφαση κτήσης της ιθαγένειας με πολιτογράφηση ή με οποιαδήποτε άλλη νομική αιτία» και η παρ. 1 διαμορφώνεται ως εξής:
«1. Η πολιτογράφηση γίνεται με απόφαση του αρμοδίου οργάνου του Υπουργείου Εσωτερικών, που δημοσιεύεται στην Εφημερίδα της Κυβερνήσεως.
Η απόφαση κτήσης της ιθαγένειας με πολιτογράφηση ή με οποιαδήποτε άλλη νομική αιτία εκδίδεται με τα ονοματεπωνυμικά στοιχεία του αιτούντος, όπως αυτά αποδίδονται στην επίσημη μετάφραση της νομίμως επικυρωμένης αλλοδαπής πράξης γεννήσεώς του. Αίτημα για διόρθωση των στοιχείων αυτών ως προς την ορθογραφική ή φθογγολογική τους απόδοση, μετά την έκδοση της απόφασης πολιτογράφησης που δεν οφείλεται σε εκ παραδρομής σφάλμα, υποβάλλεται στην υπηρεσία του Δήμου στον οποίο διενεργήθηκε η εγγραφή του αιτούντος, συνοδευόμενο με τα απαραίτητα προς τούτο δικαιολογητικά. Η σχετική διόρθωση γίνεται με πράξη δημάρχου».
Άρθρο 36
Προθεσμίες και αναστολή εξέτασης αίτησης - 
Αντικατάσταση της παρ. 4 άρθρου 31 
Κώδικα Ελληνικής Ιθαγένειας 
(ν. 3284/2004)
Η παρ. 4 του άρθρου 31 του Κώδικα της Ελληνικής Ιθαγένειας [ν. 3284/2004 (Α’ 217)] αντικαθίσταται ως εξής: 
«4. Η διαδικασία εξέτασης της αίτησης πολιτογράφησης και της αίτησης για κτήση της ελληνικής ιθαγένειας λόγω φοίτησης αναστέλλεται, αν προκύψει με βάση τα στοιχεία του φακέλου ότι έχει ασκηθεί σε βάρος του αιτούντος ποινική δίωξη για αδικήματα που επισύρουν ποινή στερητική της ελευθερίας ανώτερης του ενός (1) έτους, ή για άλλα αδικήματα, η καταδίκη για τα οποία συνιστά κώλυμα πολιτογράφησης. Ειδικά για τις αιτήσεις των ανήλικων αιτούντων, η διαδικασία εξέτασής τους αναστέλλεται, αν έχει ασκηθεί ποινική δίωξη σύμφωνα με την οποία οι αιτούντες φέρονται να έχουν τελέσει αξιόποινες πράξεις, οι οποίες επισύρουν περιορισμό σε ειδικό κατάστημα κράτησης νέων κατά τα άρθρα 54 και 127 του Ποινικού Κώδικα. Η ανωτέρω διαδικασία εφαρμόζεται και στις αιτήσεις πολιτογράφησης που εκκρεμούν πριν από την έναρξη ισχύος του παρόντος».
Άρθρο 37
Αρμοδιότητες Οικονομικής Επιτροπής Δήμων - 
Τροποποίηση παρ. 1 άρθρου 72
ν. 3852/2010
1. Στην περ. ι) της παρ. 1 του άρθρου 72 του ν. 3852/2010 (Α’ 87) επέρχονται οι ακόλουθες τροποποιήσεις: α) στο τέλος του πρώτου εδαφίου προστίθεται εξαίρεση των δικών που αφορούν στον προσδιορισμό ή τη μετατροπή της εργασιακής σχέσης μεταξύ εργαζομένων και του δήμου, στις οποίες η άσκηση ενδίκων μέσων είναι υποχρεωτική, β) διαγράφεται το πέμπτο εδάφιο, γ) στο νέο πέμπτο εδάφιο προστίθεται η αναφορά στην εξαίρεση του πρώτου εδαφίου και η περ. ι) διαμορφώνεται ως εξής:
«ι) Αποφασίζει για την υποβολή προσφυγών στις διοικητικές αρχές και αποφασίζει για την άσκηση ή μη όλων των ένδικων βοηθημάτων και των ένδικων μέσων, καθώς και για την παραίτηση από αυτά, πλην των περιπτώσεων δικών που αφορούν στον προσδιορισμό ή τη μετατροπή της εργασιακής σχέσης μεταξύ εργαζομένων και του δήμου, στις οποίες η άσκηση ενδίκων μέσων είναι υποχρεωτική. Επίσης, αποφασίζει τον συμβιβασμό ή την κατάργηση δίκης που έχει αντικείμενο ποσό έως εξήντα χιλιάδες (60.000) ευρώ, πλέον ΦΠΑ. Όταν το αντικείμενο της δίκης είναι άνω του ποσού αυτού, τότε εισηγείται τη λήψη απόφασης από το δημοτικό συμβούλιο. Δεν επιτρέπεται συμβιβασμός ή κατάργηση δίκης για απαιτήσεις μισθών, επιδομάτων, αποζημιώσεων, εξόδων παράστασης, εξόδων κίνησης και γενικά μισθολογικών παροχών οποιασδήποτε μορφής, εξαιρουμένων εκείνων για τις οποίες το νομικό ζήτημα έχει επιλυθεί με απόφαση ανωτάτου δικαστηρίου. Η απόφαση της Οικονομικής Επιτροπής για τις περιπτώσεις των προηγούμενων εδαφίων, πλην αυτών που αφορούν στον προσδιορισμό ή τη μετατροπή της εργασιακής σχέσης κατά τα προβλεπόμενα στο πρώτο εδάφιο, λαμβάνεται ύστερα από γνωμοδότηση δικηγόρου, η έλλειψη της οποίας συνεπάγεται ακυρότητα της σχετικής απόφασης. Η παρούσα ρύθμιση ισχύει και όταν η αρμοδιότητα ασκείται από το δημοτικό συμβούλιο».
2. Στην παρ. 1 του άρθρου 72 του ν. 3852/2010 προστίθεται περ. κδ) ως εξής: 
«κδ) Αποφασίζει την αποδοχή ή την απόρριψη προτάσεων περί παραχώρησης χρήσης ακινήτων του Ελληνικού Δημοσίου, των Ν.Π.Δ.Δ. του Ελληνικού Δημοσίου, των εταιρειών του Ελληνικού Δημοσίου, της Ελληνικής Εταιρείας Συμμετοχών και Περιουσίας (Ε.Ε.ΣΥ.Π., Υπερταμείο), του Ταμείου Αξιοποίησης Ιδιωτικής Περιουσίας του Δημοσίου (Τ.Α.Ι.ΠΕ.Δ.) και της Εταιρείας Ακινήτων Δημοσίου Α.Ε. (ΕΤ.Α.Δ. Α.Ε.), προς τους Ο.Τ.Α. α’ βαθμού και συμφωνεί το αντάλλαγμα και τους όρους της σύμβασης παραχώρησης».
Άρθρο 38
Αρμοδιότητες Οικονομικής Επιτροπής 
Περιφερειών - Τροποποίηση περ. θ) 
παρ. 1 άρθρου 176 ν. 3852/2010 
Στην περ. θ) της παρ. 1 του άρθρου 176 του ν. 3852/2010 (Α’ 87) επέρχονται οι ακόλουθες τροποποιήσεις: α) στο τέλος του πρώτου εδαφίου προστίθεται εξαίρεση των δικών που αφορούν στον προσδιορισμό ή τη μετατροπή της εργασιακής σχέσης μεταξύ εργαζομένων και της περιφέρειας, στις οποίες η άσκηση ενδίκων μέσων είναι υποχρεωτική, β) διαγράφεται το πέμπτο εδάφιο, γ) στο νέο πέμπτο εδάφιο προστίθεται η αναφορά στην εξαίρεση του πρώτου εδαφίου και η περ. θ) διαμορφώνεται ως εξής:
«θ) Αποφασίζει για την υποβολή προσφυγών στις διοικητικές αρχές και αποφασίζει για την άσκηση ή μη όλων των ένδικων βοηθημάτων και των ένδικων μέσων, καθώς και για την παραίτηση από αυτά, πλην των περιπτώσεων δικών που αφορούν στον προσδιορισμό ή τη μετατροπή της εργασιακής σχέσης μεταξύ εργαζομένων και της Περιφέρειας, στις οποίες η άσκηση ενδίκων μέσων είναι υποχρεωτική. Αποφασίζει τον συμβιβασμό ή την κατάργηση δίκης που έχει αντικείμενο μέχρι ποσού εξήντα χιλιάδων (60.000) ευρώ, πλέον ΦΠΑ. Όταν το αντικείμενο της δίκης είναι άνω του ποσού αυτού, τότε εισηγείται τη λήψη απόφασης από το περιφερειακό συμβούλιο. Δεν επιτρέπεται συμβιβασμός ή κατάργηση δίκης για απαιτήσεις μισθών, επιδομάτων, αποζημιώσεων, εξόδων παράστασης, εξόδων κίνησης και γενικά μισθολογικών παροχών οποιασδήποτε μορφής, εξαιρουμένων εκείνων για τις οποίες το νομικό ζήτημα έχει επιλυθεί με απόφαση ανωτάτου δικαστηρίου. Η απόφαση της Οικονομικής Επιτροπής για τις περιπτώσεις των προηγούμενων εδαφίων, πλην αυτών που αφορούν στον προσδιορισμό ή τη μετατροπή της εργασιακής σχέσης κατά τα προβλεπόμενα στο πρώτο εδάφιο, λαμβάνεται ύστερα από γνωμοδότηση δικηγόρου, η έλλειψη της οποίας συνεπάγεται ακυρότητα της σχετικής απόφασης. Η παρούσα ρύθμιση ισχύει και όταν η αρμοδιότητα ασκείται από το περιφερειακό συμβούλιο».
Άρθρο 39
Μηχανισμός αποτροπής συσσώρευσης 
ληξιπρόθεσμων οφειλών προς τρίτους 
από τους Ο.Τ.Α. - Τροποποίηση παρ. 3 
άρθρου 107 του ν. 4714/2020
Στο τέταρτο εδάφιο της παρ. 3 του άρθρου 107 του ν. 4714/2020 (Α’ 148) επέρχονται οι ακόλουθες τροποποιήσεις: α) προσδιορίζεται το ανώτατο όριο του παρακρατούμενου ποσού σε τριάντα τοις εκατό (30%), β) διαγράφεται η προϋπόθεση της τεκμηρίωσης της αδυναμίας πληρωμής τμήματος ή του συνόλου των ληξιπρόθεσμων οφειλών, και η παρ. 3 διαμορφώνεται 
ως εξής:
«3. Εντός τριάντα (30) ημερών από τη λήξη του τριμήνου, το Υπουργείο Εσωτερικών ελέγχει το ισοζύγιο του υπολοίπου του ειδικού λογαριασμού και των ληξιπρόθεσμων οφειλών του Ο.Τ.Α. προς τρίτους κατά την τελευταία ημέρα του τριμήνου, εξαιρουμένων των δαπανών της περ. β) της παρ. 2. Όταν το ισοζύγιο είναι αρνητικό, τότε το έλλειμμα καλύπτεται με ισόποση παρακράτηση από την επόμενη μηνιαία επιχορήγηση μέσω των Κεντρικών Αυτοτελών Πόρων προς τον Ο.Τ.Α. για λειτουργικές και λοιπές γενικές δαπάνες. Το παρακρατούμενο ποσό κατατίθεται στον ειδικό λογαριασμό προς αποκατάσταση του ισοζυγίου και προς εξόφληση των απαιτήσεων των δικαιούχων που περιλαμβάνονται στην κατάσταση ληξιπρόθεσμων υποχρεώσεων. Το ποσό που παρακρατείται δεν μπορεί να υπερβαίνει το τριάντα τοις εκατό (30%) του ενός δωδεκάτου (1/12) της ετήσιας τακτικής επιχορήγησης που δικαιούται ο Ο.Τ.Α. για λειτουργικές και λοιπές γενικές δαπάνες μέσω των Κεντρικών Αυτοτελών Πόρων. Όταν από τον έλεγχο προκύπτει θετικό ισοζύγιο, το ποσό του πλεονάσματος αποδεσμεύεται από τον ειδικό λογαριασμό και, με εντολή της αρμόδιας υπηρεσίας του Υπουργείου Εσωτερικών, μεταφέρεται στον τραπεζικό λογαριασμό του Ο.Τ.Α., που τηρείται στο Ταμείο Παρακαταθηκών και Δανείων ή στην Τράπεζα της Ελλάδος».
Άρθρο 40
Επιχορήγηση Ο.Τ.Α. για την εξόφληση 
υποχρεώσεών τους
1. Για την εξόφληση απλήρωτων υποχρεώσεων σε βάρος των δήμων και των περιφερειών από διαταγές πληρωμής και δικαστικές αποφάσεις, οι οποίες έως τη δημοσίευση του παρόντος έχουν καταστεί τελεσίδικες και αφορούν αξιώσεις από προμήθειες αγαθών ή παροχή υπηρεσιών ή εκτέλεση έργων, καθώς και αποζημιώσεις από αδικοπραξία, οι δήμοι και οι περιφέρειες δύναται να επιχορηγούνται από χρηματικά διαθέσιμα ύψους έως εξήντα (60) εκατομμύρια ευρώ, του λογαριασμού που τηρείται στο Ταμείο Παρακαταθηκών και Δανείων με τίτλο «Λογαριασμός Οικονομικής Ενίσχυσης Ο.Τ.Α.», τα οποία μεταφέρονται στους λογαριασμούς με τίτλο «Κεντρικοί Αυτοτελείς Πόροι των Δήμων» ή «Κεντρικοί Αυτοτελείς Πόροι των Περιφερειών» αντίστοιχα, που τηρούνται στο ίδιο Ταμείο. Η δυνατότητα εξόφλησης από τα χρηματικά διαθέσιμα του ως άνω προγράμματος δεν αφορά αξιώσεις αναγνωρισμένες με τελεσίδικες αποφάσεις, εφόσον ως προς τη νομική βασιμότητα αυτών υπάρχει αντίθετη νομολογία ανώτατου δικαστηρίου σε σχέση με αυτά που κρίθηκαν από το δικαστήριο της ουσίας. Για τη διαπίστωση της ύπαρξης ή μη αντίθετης νομολογίας ανώτατου δικαστηρίου, η αρμόδια υπηρεσία του Υπουργείου Εσωτερικών μπορεί να ζητά τη γνώμη του οικείου γραφείου του Νομικού Συμβούλου του Κράτους.
2. Με απόφαση του Υπουργού Εσωτερικών καθορίζονται η διαδικασία υποβολής των αιτημάτων και η προθεσμία υποβολής τους, τα απαιτούμενα δικαιολογητικά, καθώς και κάθε άλλο συναφές ζήτημα για την εφαρμογή της παρ. 1. Με όμοια απόφαση γίνεται η κατανομή των ανωτέρω χρηματικών διαθεσίμων στους δικαιούχους.
3. Τυχόν χρηματικό υπόλοιπο μετά την εξόφληση των υποχρεώσεων της παρ. 1 προστίθεται στους προς απόδοση Κεντρικούς Αυτοτελείς Πόρους των δήμων και κατανέμεται με απόφαση του Υπουργού Εσωτερικών στους δήμους της Χώρας, σύμφωνα με την παρ. 4 του άρθρου 259 του ν. 3852/2010 (Α’ 87).
Άρθρο 41
Καθαρισμός χώρων για την αποτροπή 
κινδύνου πρόκλησης πυρκαγιάς ή ταχείας 
επέκτασής της - Αντικατάσταση της περ. 26 
υποπαρ. β’ παρ. Ι άρθρου 75 Κώδικα Δήμων και Κοινοτήτων (ν. 3463/2006) 
Η περ. 26 της υποπαρ. β’ της παρ. Ι του άρθρου 75 του Κώδικα Δήμων και Κοινοτήτων (ν. 3463/2006, Α’ 114), αντικαθίσταται ως εξής:
«26. Η μέριμνα, για την εκπλήρωση της υποχρέωσης των ιδιοκτητών, των νομέων, των επικαρπωτών και των μισθωτών για καθαρισμό, μέχρι την 30ή Απριλίου εκάστου έτους, των οικοπεδικών και λοιπών ακάλυπτων χώρων, που βρίσκονται εντός εγκεκριμένων ρυμοτομικών σχεδίων και οικισμών, για την αποτροπή κινδύνου πρόκλησης πυρκαγιάς ή ταχείας επέκτασής της και, σε περίπτωση μη ανεύρεσης ή μη συμμόρφωσης των υπόχρεων, η υποχρέωση αυτεπάγγελτου καθαρισμού των χώρων αυτών. Ειδικά σε περιφραγμένους ή επαρκώς περιτοιχισμένους χώρους, ο οικείος δήμος αιτείται προς την κατά τόπο αρμόδια πυροσβεστική υπηρεσία τη διενέργεια αυτοψίας για τη βεβαίωση τυχόν συνδρομής κινδύνου πρόκλησης ή ταχείας επέκτασης πυρκαγιάς, και βάσει αυτής, μεριμνά για την έκδοση εισαγγελικής παραγγελίας για τον αυτεπάγγελτο καθαρισμό των ως άνω χώρων. Τα ζητήματα σχετικά με τη διαδικασία και τον τρόπο καθαρισμού των ως άνω χώρων από τους υπόχρεους και κάθε άλλη αναγκαία λεπτομέρεια για την εφαρμογή του παρόντος καθορίζονται με πυροσβεστική διάταξη κατ’ εφαρμογή του άρθρου 167 του ν. 4662/2020 (Α’ 27). Σε περίπτωση μη συμμόρφωσης των υπόχρεων: α. επιβάλλεται από τον αρμόδιο δήμο πρόστιμο πενήντα (50) λεπτών του ευρώ ανά τετραγωνικό μέτρο και β. καταλογίζεται από τον οικείο δήμο η δαπάνη καθαρισμού του χώρου και απομάκρυνσης των υλικών. Η δαπάνη και το πρόστιμο αποτελούν έσοδα του οικείου δήμου».
Άρθρο 42
Παράταση δυνατότητας ατελούς 
παραχώρησης κοινόχρηστων χώρων 
για την ανάπτυξη τραπεζοκαθισμάτων 
από καταστήματα υγειονομικού 
ενδιαφέροντος - Τροποποίηση της παρ. 1 
του άρθρου 65 του ν. 4688/2020
Στο πρώτο εδάφιο της παρ. 1 του άρθρου 65 του ν. 4688/2020 (Α’ 101), παρατείνεται έως την 30ή.9.2022 η προθεσμία περί της ατελούς παραχώρησης σε καταστήματα υγειονομικού ενδιαφέροντος πρόσθετου κοινόχρηστου χώρου για ανάπτυξη τραπεζοκαθισμάτων και το πρώτο εδάφιο της παρ. 1 του άρθρου 65 διαμορφώνεται ως εξής:
«1. Έως την 30ή.9.2022, με απόφαση της υπηρεσίας του οικείου Δήμου που είναι αρμόδια για τη διαχείριση χρήσης κοινοχρήστου χώρου, υπό την επιφύλαξη του ν. 3028/2002 (Α’ 153) και κατά παρέκκλιση κάθε άλλης διάταξης, δύναται να παραχωρείται ατελώς, πέραν του αναλογούντος και προβλεπομένου στην άδεια χρήσης κοινοχρήστου χώρου, πρόσθετος κοινόχρηστος χώρος για ανάπτυξη τραπεζοκαθισμάτων, ο οποίος μπορεί να εκτείνεται σε κοινόχρηστο χώρο, συνεχόμενο ή μη της υφιστάμενης παραχώρησης, ύστερα από αίτηση του ενδιαφερόμενου και υπό την προϋπόθεση ότι δεν θίγονται δικαιώματα έτερων δικαιούμενων της χρήσης αυτού.
Ο παραχωρούμενος χώρος μπορεί να εκτείνεται μέχρι του διπλάσιου του χώρου της αρχικής παραχώρησης ή να είναι ικανός για την ανάπτυξη του ίδιου αριθμού τραπεζοκαθισμάτων που προβλέπονται στην ήδη κατεχόμενη άδεια χρήσης, και πάντως δεν μπορεί να είναι τριπλάσιος από την αρχική παραχώρηση. Η αίτηση μπορεί να υποβάλλεται ηλεκτρονικά. Προκειμένου περί πλατειών, στις οποίες προβάλλονται καταστήματα υγειονομικού ενδιαφέροντος, η πρόσθετη παραχώρηση χώρου γίνεται κατ’ εφαρμογή της παρ. 5 του άρθρου 13 του β.δ. 24.9/20.10.1958 (Α’ 171). Προκειμένου περί οδών, η παραχώρηση χρήσης τους λαμβάνει χώρα, ύστερα από γνώμη της αρμόδιας Αστυνομικής Αρχής και αφορά το τμήμα προ των καταστημάτων ή στην προβολή αυτών. Για τους λοιπούς κοινόχρηστους χώρους ισχύει αναλόγως το άρθρο 13 του βασιλικού διατάγματος του τετάρτου εδαφίου. Δεν είναι δυνατή η ανάπτυξη μόνιμων ή προσωρινών σταθερών κατασκευών, καθώς και η εγκατάσταση ηχείων, στον χώρο που παραχωρείται σύμφωνα με το άρθρο αυτό».
Άρθρο 43
Ειδικές δαπάνες Τομέα Μακεδονίας - Θράκης 
του Υπουργείου Εσωτερικών
1. Δαπάνες που έχουν πραγματοποιηθεί από το Υπουργείο Εσωτερικών, Τομέας Μακεδονίας - Θράκης στον ΚΑΕ 0896 και ΑΛΕ 2420910001 από 1ης.1.2018 έως την ημερομηνία έναρξης ισχύος του παρόντος, θεωρούνται νόμιμες.
2. Από την ημερομηνία έναρξης ισχύος του παρόντος και εφεξής εγγράφονται στον Ειδικό Φορέα 1007-103 πιστώσεις σε ειδικό Αναλυτικό Λογαριασμό Εξόδων (Ειδικές δαπάνες Υπουργείου Εσωτερικών/Τομέας Μακεδονίας Θράκης), οι οποίες δεν μπορούν να υπερβαίνουν το ποσό των τριακοσίων χιλιάδων (300.000) ευρώ ετησίως. Ως τέτοια έξοδα θεωρούνται αυτά που εμπίπτουν, αμέσως ή εμμέσως, στην εκπλήρωση της αποστολής του ως άνω Τομέα, σύμφωνα με το π.δ. 141/2017 (Α’ 180), όπως κάθε φορά εξειδικεύεται από τα αρμόδια προς τούτο όργανα.
3. Απαγορεύεται η διάθεση από την παραπάνω πίστωση οποιουδήποτε ποσού για άλλους σκοπούς, ιδίως για την παροχή επιμισθίων, αμοιβών ή αποζημιώσεων και για κάθε προσωπική παροχή προς υπαλλήλους ή όργανα του Κράτους. Όσοι εγκρίνουν ή λαμβάνουν τέτοιες παροχές, καθίστανται εις ολόκληρον υπόχρεοι έναντι του Δημοσίου σε απόδοση των παρά την απαγόρευση πληρωθέντων.
4. Η πίστωση των ειδικών εξόδων δύναται να διατεθεί για δαπάνες τόσο στο εσωτερικό όσο και στην αλλοδαπή.
5. Η διάθεση οποιουδήποτε ποσού από την πίστωση αυτή διενεργείται με απόφαση του αρμόδιου για θέματα Μακεδονίας-Θράκης Υπουργού, μετά από σύμφωνη γνώμη της Επιτροπής Ειδικών Δαπανών του άρθρου 44. 
6. Οι πληρωμές του παρόντος άρθρου απαλλάσσονται από κάθε κράτηση υπέρ του Δημοσίου ή τρίτων, καθώς και από το τέλος χαρτοσήμου κατά την εξόφληση.
Άρθρο 44
Σύσταση Επιτροπής Ειδικών Δαπανών 
στον Τομέα Μακεδονίας - Θράκης 
του Υπουργείου Εσωτερικών - Αρμοδιότητες
1. Στον Τομέα Μακεδονίας - Θράκης του Υπουργείου Εσωτερικών συστήνεται τριμελής Επιτροπή Ειδικών Δαπανών, η οποία γνωμοδοτεί για όλες τις δαπάνες του ανωτέρω άρθρου και η οποία αποτελείται από:
α) τον Υπηρεσιακό Γραμματέα του Υπουργείο Εσωτερικών ως Πρόεδρο,
β) τον Προϊστάμενο της Διεύθυνσης Οικονομικών του Τομέα Μακεδονίας - Θράκης του Υπουργείου Εσωτερικών, και
γ) τον Προϊστάμενο της Διεύθυνσης Διοικητικού Τομέα Μακεδονίας - Θράκης του Υπουργείου Εσωτερικών, ως μέλη.
2. Με κοινή απόφαση του αρμοδίου για θέματα Μακεδονίας-Θράκης Υπουργού και των Υπουργών Οικονομικών και Εσωτερικών ρυθμίζονται θέματα οργάνωσης και λειτουργίας της Επιτροπής Ειδικών Δαπανών, τήρησης των πρακτικών και αρχείων της, διαχείρισης των δαπανών κατά τρόπο που συνάδει προς τις επιταγές χρηστής διοίκησης και εκπλήρωσης της αποστολής της παρ. 2 του άρθρου 43, καθώς και κάθε άλλη αναγκαία λεπτομέρεια για τη λειτουργία της Επιτροπής.
ΚΕΦΑΛΑΙΟ ΣΤ’
ΤΕΛΙΚΕΣ ΔΙΑΤΑΞΕΙΣ
Άρθρο 45
Μεταβατική διάταξη 
Συνεδριάσεις της οικονομικής επιτροπής των περιφερειών στις οποίες, μέχρι τη δημοσίευση του παρόντος, συμμετείχαν αναπληρωματικά μέλη είναι νόμιμες.
Άρθρο 46
Καταργούμενη διάταξη 
Από τη δημοσίευση του παρόντος καταργείται:
Η παρ. 4 του άρθρου 52 του ν. 4674/2020 (Α’ 53) σχετικά με τη νομική υποστήριξη αιρετών τοπικής αυτοδιοίκησης.
ΜΕΡΟΣ Β’
ΔΙΑΤΑΞΕΙΣ ΓΙΑ ΤΗΝ ΟΛΟΚΛΗΡΩΣΗ 
ΤΗΣ ΜΕΤΑΦΟΡΑΣ ΤΩΝ ΔΑΣΙΚΩΝ ΥΠΗΡΕΣΙΩΝ ΣΤΟ ΥΠΟΥΡΓΕΙΟ ΠΕΡΙΒΑΛΛΟΝΤΟΣ 
ΚΑΙ ΕΝΕΡΓΕΙΑΣ
Άρθρο 47
Γενικός Γραμματέας Δασών
Όπου στην κείμενη νομοθεσία αναφέρεται ως αρμόδιος για θέματα δασών ο Συντονιστής της Αποκεντρωμένης Διοίκησης ή ο Γενικός Γραμματέας Φυσικού Περιβάλλοντος και Υδάτων, νοείται εφεξής ο Γενικός Γραμματέας Δασών.
Άρθρο 48
Μετονομασία Γενικών Διευθύνσεων Δασών
Οι Γενικές Διευθύνσεις Δασών, οι οποίες μεταφέρθηκαν στο Υπουργείο Περιβάλλοντος και Ενέργειας με το άρθρο τρίτο της από 13.8.2021 πράξης νομοθετικού περιεχομένου (Α’ 143), η οποία κυρώθηκε με το άρθρο 2 του ν. 4824/2021 (Α’ 156), μετονομάζονται σε Επιθεωρήσεις Εφαρμογής Δασικής Πολιτικής και αποτελούν οργανωτικές δομές επιπέδου Γενικής Διεύθυνσης.
Άρθρο 49
Ανάθεση αρμοδιοτήτων στις Διευθύνσεις 
Συντονισμού και Επιθεώρησης Δασών 
των Επιθεωρήσεων Εφαρμογής 
Δασικής Πολιτικής
1. Στις Διευθύνσεις Συντονισμού και Επιθεώρησης Δασών ανατίθενται, επιπλέον των ήδη ασκούμενων αρμοδιοτήτων τους, και αρμοδιότητες για τη διαχείριση θεμάτων προϋπολογισμού, ελέγχου, εκκαθάρισης, ενταλματοποίησης και πληρωμής δαπανών, η άσκηση των αρμοδιοτήτων των παρ. 4 και 5 του άρθρου 24, καθώς και των άρθρων 26, 66 και 69Γ του ν. 4270/2014 (Α’ 143), για δαπάνες που διενεργούνται από τις Περιφερειακές Υπηρεσίες του Υπουργείου Περιβάλλοντος και Ενέργειας κατόπιν έκδοσης επιτροπικού εντάλματος, καθώς και η διαχείριση θεμάτων προμηθειών.
2. Οι αρμοδιότητες οικονομικού ενδιαφέροντος που ανατίθενται στις Διευθύνσεις Συντονισμού και Επιθεώρησης Δασών είναι οι ακόλουθες:
α) Κατάρτιση του σχεδίου απόφασης ανάληψης υποχρεώσεων, κατόπιν τεκμηριωμένου αιτήματος του διατάκτη και καταχώρηση των αναλαμβανόμενων δεσμεύσεων στα οικεία λογιστικά βιβλία.
β) Έλεγχος τήρησης των περί ανάληψης υποχρεώσεων διατάξεων και παροχή βεβαίωσης επί των σχεδίων των σχετικών πράξεων, για την ύπαρξη της απαιτούμενης πίστωσης και για τη μη υπέρβαση του οριζόμενου κάθε φορά από το αρμόδιο όργανο ποσοστού διάθεσης της πίστωσης.
γ) Σύνταξη έκθεσης προς την αρμόδια Δημοσιονομική Υπηρεσία Εποπτείας και Ελέγχου (Δ.Υ.Ε.Ε.), σύμφωνα με την περ. δ’ της παρ. 3 του άρθρου 66 του ν. 4270/2014 και το π.δ. 80/2016 (Α’ 145), περί ανάληψης υποχρεώσεων από διατάκτες.
δ) Έλεγχος και εκκαθάριση δαπανών με βάση τα πλήρη και νόμιμα δικαιολογητικά αυτών, που τους αποστέλλονται από τις αρμόδιες περιφερειακές υπηρεσίες.
ε) Εμπρόθεσμη έκδοση τίτλου για την πληρωμή των δαπανών, μέσα στα καθοριζόμενα κατά μήνα όρια πληρωμών.
στ) Σύνταξη έκθεσης επί διαφωνιών με τον αρμόδιο διατάκτη ως προς τη νομιμότητα και κανονικότητα των εκκαθαριζόμενων δαπανών και υποβολή της, μετά του σχετικού φακέλου, στη Γενική Διεύθυνση Δημοσιονομικών Ελέγχων του Γενικού Λογιστηρίου του Κράτους, σύμφωνα με την παρ. 1 του άρθρου 26 του ν. 4270/2014.
ζ) Σύνταξη έκθεσης προς την αρμόδια υπηρεσία, προκειμένου να κινηθεί η προβλεπόμενη διαδικασία του επιτόπου ελέγχου.
η) Αποστολή αναφορών στη Γενική Διεύθυνση Οικονομικών Υπηρεσιών (Γ.Δ.Ο.Υ.) του Υπουργείου Περιβάλλοντος και Ενέργειας για την τήρηση του Μητρώου Δεσμεύσεων.
ι) Τακτοποίηση των χρηματικών ενταλμάτων προπληρωμής.
ια) Εισήγηση για καταλογισμό δημόσιου υπολόγου, καθώς και λαβόντα αχρεώστητης πληρωμής.
ιβ) Παροχή απόψεων στα Δικαστήρια, εκτέλεση δικαστικών αποφάσεων και κοινοποίηση στην αρμόδια Δ.Υ.Ε.Ε. για θέματα της Γενικής Γραμματείας Δασών των δικαστικών αποφάσεων αυτών, από τις οποίες προκύπτει επιβάρυνση στον προϋπολογισμό του φορέα.
ιγ) Μέριμνα για την αποτροπή συσσώρευσης οφειλών.
ιδ) Τήρηση των προβλεπόμενων λογιστικών βιβλίων.
ιε) Καταχώρηση των στοιχείων των δικαιούχων δαπανών και τήρηση του μητρώου αυτών.
ιστ) Αποκατάσταση πάγιων προκαταβολών.
ιζ) Παρακολούθηση του βιβλίου υπολόγων και εισήγηση στη Γ.Δ.Ο.Υ. για την έκδοση εντολών προς τους οικείους εκκαθαριστές αποδοχών για την επίσχεση των αποδοχών δημόσιων υπολόγων που καθυστερούν την απόδοση λογαριασμού, καθώς και εισήγηση στον αρμόδιο Επίτροπο του Ελεγκτικού Συνεδρίου για τον καταλογισμό του υπερήμερου υπολόγου.
ιη) Παραγωγή στο Ολοκληρωμένο Πληροφοριακό Σύστημα Δημοσιονομικής Πολιτικής (Ο.Π.Σ.Δ.Π.) ηλεκτρονικών εντολών μεταφοράς και πίστωσης λογαριασμού προς την Τράπεζα της Ελλάδος για την εξόφληση των εκδιδόμενων χρηματικών ενταλμάτων με πίστωση των τραπεζικών λογαριασμών των δικαιούχων και την απόδοση των διενεργούμενων κρατήσεων υπέρ τρίτων σε αυτούς.
ιθ) Διενέργεια συμψηφισμών και απόδοση στο Δημόσιο και στα οικεία ασφαλιστικά ταμεία των οφειλών των δικαιούχων που αναγράφονται στις σχετικές βεβαιώσεις φορολογικών και ασφαλιστικών οφειλών.
κ) Καταχώρηση στοιχείων και τήρηση των Μητρώων Κατασχέσεων και Εκχωρήσεων.
3. Για τις ανάγκες υλοποίησης του Προγράμματος Αγροτικής Ανάπτυξης 2014-2020 οι Διευθύνσεις Συντονισμού και Επιθεώρησης Δασών εξακολουθούν να λειτουργούν ως Ενδιάμεσοι Φορείς, σύμφωνα με την υπ’ αρ. 1921/18/21.6.2018 κοινή απόφαση των Υπουργών Εσωτερικών και Περιβάλλοντος και Ενέργειας (Β’ 2597), για την εκχώρηση αρμοδιοτήτων του Προγράμματος αυτού. 
Άρθρο 50
Ανάθεση αρμοδιοτήτων στους Προϊσταμένους
των Διευθύνσεων Συντονισμού 
και Επιθεώρησης Δασών και στους 
Προϊσταμένους των Επιθεωρήσεων 
Εφαρμογής Δασικής Πολιτικής
Οι Προϊστάμενοι των Διευθύνσεων Συντονισμού και Επιθεώρησης Δασών των Επιθεωρήσεων Εφαρμογής Δασικής Πολιτικής (Ε.Ε.Δ.Π.), επιπλέον των υφισταμένων αρμοδιοτήτων τους, ασκούν και τις αρμοδιότητες προϊσταμένου οικονομικών υπηρεσιών ως προς τις εγκρίσεις αναλήψεων υποχρέωσης, τον έλεγχο, την εκκαθάριση και έκδοση εντολής πληρωμών, σύμφωνα με το π.δ. 80/2016 (Α’ 145) και τον ν. 4270/2014 (Α’ 143), και για την εκτέλεση των διαδικασιών των άρθρων 75 έως 79 του ν. 4446/2016 (Α’ 240). 
Άρθρο 51
Τμήματα Υποστηρικτικής Λειτουργίας
Τα Γραφεία Διοικητικού Λογιστικού των Δασικών Τμημάτων των Διευθύνσεων Συντονισμού και Επιθεώρησης Δασών μετονομάζονται σε Τμήματα Υποστηρικτικής Λειτουργίας των Επιθεωρήσεων Εφαρμογής Δασικής Πολιτικής.
Άρθρο 52
Επικαιροποιημένες διαπιστωτικές πράξεις
1. Οι Αποκεντρωμένες Διοικήσεις, μετά την έκδοση της κοινής απόφασης της παρ. 5 του άρθρου τρίτου της από 13.8.2021 πράξης νομοθετικού περιεχομένου (Α’ 143), η οποία κυρώθηκε με το άρθρο 2 του ν. 4824/2021 (Α’ 156), εκδίδουν αμελλητί επικαιροποιημένες διαπιστωτικές πράξεις που δημοσιεύονται στην Εφημερίδα της Κυβερνήσεως, με τις οποίες καθορίζεται το προσωπικό των δασικών υπηρεσιών, όπως έχει διαμορφωθεί κατά την ημερομηνία έκδοσης της απόφασης αυτής, το οποίο μεταφέρεται στο Υπουργείο Περιβάλλοντος και Ενέργειας, ήτοι το προσωπικό, όπως ήταν διαμορφωμένο κατά την 1η Αυγούστου 2021, καθώς και το προσωπικό που εν τω μεταξύ διορίσθηκε ή μετατάχθηκε ή μετατέθηκε ή μετακινήθηκε στις δασικές υπηρεσίες. Με τις ίδιες διαπιστωτικές πράξεις καθορίζονται οι κενές και δεσμευμένες θέσεις των δασικών υπηρεσιών που μεταφέρονται στο Υπουργείο Περιβάλλοντος και Ενέργειας, ο κωδικός, η κατάσταση αυτών (κενή/δεσμευμένη και λόγος δέσμευσης) και αναφέρεται η δομή στην οποία είχαν κατανεμηθεί.
2. Με τη διαπιστωτική πράξη της παρ. 3 του άρθρου τρίτου της από 13.8.2021 πράξης νομοθετικού περιεχομένου, του Υπουργού Περιβάλλοντος και Ενέργειας, το προσωπικό των δασικών υπηρεσιών, όπως έχει διαμορφωθεί κατά την ημερομηνία έκδοσης της κοινής απόφασης της παρ. 5 του ως άνω άρθρου και περιλαμβάνεται στις επικαιροποιημένες διαπιστωτικές πράξεις της παρ. 1 του παρόντος, το οποίο μεταφέρεται στο Υπουργείο Περιβάλλοντος και Ενέργειας, κατατάσσεται ανάλογα με τα τυπικά του προσόντα, σε ισάριθμες θέσεις αντίστοιχης κατηγορίας κλάδου και ειδικότητας των υπηρεσιών του Υπουργείου και, ελλείψει αντίστοιχου κλάδου/ειδικότητας, κατατάσσεται στον κλάδο/ειδικότητα που ανήκει, τοποθετείται στις υπηρεσίες και καθίσταται αυτοδικαίως προσωπικό του Υπουργείου. Οι ως άνω θέσεις καταργούνται από τις Αποκεντρωμένες Διοικήσεις και καθίστανται οργανικές θέσεις του Υπουργείου, αυξάνοντας αντίστοιχα τις προβλεπόμενες θέσεις του Οργανισμού του 
(π.δ. 132/2017, Α’ 160).
Άρθρο 53
Μεταβίβαση υλικοτεχνικής υποδομής
Η μεταβίβαση της υλικοτεχνικής υποδομής των μεταφερομένων δασικών υπηρεσιών στο Υπουργείο Περιβάλλοντος και Ενέργειας και κάθε άλλη πράξη που συνδέεται με αυτήν, απαλλάσσεται από φόρους, εισφορές ή τέλη, καθώς και δικαιώματα ή οποιαδήποτε άλλη επιβάρυνση υπέρ του Δημοσίου ή και οποιουδήποτε τρίτου.
Άρθρο 54
Διευθύνσεις Αγροτικών Υποθέσεων
Οι Διευθύνσεις Αγροτικών Υποθέσεων των Αποκεντρωμένων Διοικήσεων υπάγονται διοικητικά στις Γενικές Διευθύνσεις Χωρο.τ.α.ξικής και Περιβαλλοντικής Πολιτικής, οι οποίες μετονομάζονται σε Γενικές Διευθύνσεις Χωρο.τ.α.ξικής Περιβαλλοντικής και Αγροτικής Πολιτικής. 
Άρθρο 55
Μεταβατική διάταξη 
για τις δαπάνες λειτουργίας
Οι δαπάνες λειτουργίας των δασικών υπηρεσιών που μεταφέρθηκαν από τις δασικές υπηρεσίες των Αποκεντρωμένων Διοικήσεων στο Υπουργείο Περιβάλλοντος και Ενέργειας με το τρίτο άρθρο της από 13.8.2021 πράξης νομοθετικού περιεχομένου (Α’ 143), η οποία κυρώθηκε με το άρθρο 2 του ν. 4824/2021 (Α’ 156), στις οποίες περιλαμβάνεται και η μισθοδοσία του προσωπικού, βαρύνουν τους προϋπολογισμούς των Αποκεντρωμένων Διοικήσεων από τις οποίες μεταφέρονται, μέχρι την 31η Μάϊου 2022. Από 1ης Ιουνίου 2022 οι δαπάνες του πρώτου εδαφίου βαρύνουν τον προϋπολογισμό του Υπουργείου Περιβάλλοντος και Ενέργειας. 
ΜΕΡΟΣ Γ’
ΔΙΑΤΑΞΕΙΣ ΥΠΟΥΡΓΕΙΟΥ ΟΙΚΟΝΟΜΙΚΩΝ
ΚΕΦΑΛΑΙΟ Α’
ΔΙΑΤΑΞΕΙΣ ΑΡΜΟΔΙΟΤΗΤΑΣ ΕΙΔΙΚΗΣ 
ΥΠΗΡΕΣΙΑΣ ΣΥΝΤΟΝΙΣΜΟΥ ΤΑΜΕΙΟΥ 
ΑΝΑΚΑΜΨΗΣ
Άρθρο 56
Ρυθμίσεις για τη χρηματοδότηση επιχειρήσεων με πόρους του Ταμείου Ανάκαμψης και Ανθεκτικότητας - Τροποποίηση άρθρου 197 ν. 4820/2021
Στο άρθρο 197 του ν. 4820/2021 (Α’ 130) επέρχονται οι εξής αλλαγές: α) στην παρ. 1 προστίθενται περ. (γ) και (δ), καθώς και νέο τελευταίο εδάφιο, β) στην παρ. 2 τροποποιείται το πρώτο εδάφιο με τη διεύρυνση του αντικειμένου της εξουσιοδότησης, γ) προστίθεται παρ. 3, και το άρθρο 197 διαμορφώνεται ως εξής: 
«1. Στο πλαίσιο του Εθνικού Σχεδίου Ανάκαμψης είναι δυνατή η χρηματοδότηση επιχειρήσεων για την προώθηση επενδύσεων με πόρους του Ταμείου Ανάκαμψης και Ανθεκτικότητας. Για τον σκοπό αυτόν το Ελληνικό Δημόσιο, εκπροσωπούμενο από τον αρμόδιο για την Ειδική Υπηρεσία Συντονισμού του Ταμείου Ανάκαμψης Υπουργό, δύναται να συνάπτει συμβάσεις: 
(α) με την Ευρωπαι?κή Τράπεζα Επενδύσεων και την Ευρωπαι?κή Τράπεζα Ανασυγκρότησης και Ανάπτυξης, 
(β) με πιστωτικά ιδρύματα που πληρούν τους όρους και τις πρου?ποθέσεις που ορίζονται σε δημόσια πρόσκληση, την οποία εκδίδει ο ανωτέρω Υπουργός, ύστερα από εισήγηση της ανωτέρω υπηρεσίας, 
(γ) με την Ελληνική Αναπτυξιακή Τράπεζα Επενδύσεων Α.Ε. ύστερα από εισήγηση της Ειδικής Υπηρεσίας Συντονισμού του Ταμείου Ανάκαμψης, δυνάμει της οποίας η τελευταία δύναται να αναλάβει τη διαχείριση πόρων του Ταμείου Ανάκαμψης και Ανθεκτικότητας για την εκπλήρωση των σκοπών του Εθνικού Σχεδίου Ανάκαμψης και Ανθεκτικότητας. Στη σύμβαση καθορίζονται επιπλέον οι όροι για τη διαχείριση των πόρων από την Ελληνική Αναπτυξιακή Τράπεζα Επενδύσεων Α.Ε., τα δικαιώματα και οι υποχρεώσεις των μερών, καθώς και κάθε άλλο σχετικό ζήτημα και 
(δ) στο πλαίσιο του προγράμματος «Invest EU», κατόπιν σχετικής εισήγησης της Ειδικής Υπηρεσίας Συντονισμού του Ταμείου Ανάκαμψης.
Με απόφαση του αρμόδιου για την Ειδική Υπηρεσία Συντονισμού του Ταμείου Ανάκαμψης Υπουργού συστήνεται Επενδυτικό Συμβούλιο, αρμόδιο για την παρακολούθηση της σύναψης και εκτέλεσης των δανειακών συμβάσεων που συνάπτονται στο πλαίσιο αξιοποίησης των πόρων του Ταμείου Ανάκαμψης και Ανθεκτικότητας και ιδίως των υποχρεώσεων των πιστωτικών ιδρυμάτων, των ευρωπαϊκών χρηματοπιστωτικών θεσμών και των φορέων των περ. γ) και δ).
2. Με απόφαση του αρμόδιου για την Ειδική Υπηρεσία Συντονισμού του Ταμείου Ανάκαμψης Υπουργού, που εκδίδεται ύστερα από σχετική εισήγηση της Υπηρεσίας, ορίζονται η διαδικασία διάθεσης των αναγκαίων κεφαλαίων στους ευρωπαϊκούς χρηματοπιστωτικούς θεσμούς και τα πιστωτικά ιδρύματα και φορείς της παρ. 1, το άνοιγμα και η τήρηση ειδικών τραπεζικών λογαριασμών για τη διακίνηση των εν λόγω κεφαλαίων και η παροχή κάθε αναγκαίας εντολής, εξουσιοδότησης και πληρεξουσιότητας για τη διενέργεια αναλήψεων, καταθέσεων, χρεώσεων, πιστώσεων και μεταφορών από και προς τους λογαριασμούς αυτούς, οι όροι και προϋποθέσεις της διαδικασίας χορήγησης των δανείων στις επιχειρήσεις, η εκπροσώπηση του Ελληνικού Δημοσίου κατά τη διοργάνωση, διαπραγμάτευση, κατάρτιση και θέση σε ισχύ των σχετικών δανειακών και εξασφαλιστικών συμβάσεων που δύνανται να συνάπτονται στο όνομα ή/και για λογαριασμό του Ελληνικού Δημοσίου, εξειδικεύονται περαιτέρω τα κριτήρια και ο τρόπος ελέγχου της επιλεξιμότητας των επενδύσεων που χρηματοδοτούνται με πόρους του Ταμείου Ανάκαμψης και Ανθεκτικότητας και ορίζονται η διαδικασία, οι όροι ανάθεσης και τα κριτήρια ανάθεσης σε αξιολογητές της παρ. 3 του άρθρου 8, οι αρμοδιότητες, η σύνθεση του Επενδυτικού Συμβουλίου της παρ. 1, οι προϋποθέσεις για τη νόμιμη συγκρότηση και λειτουργία του, καθώς και κάθε άλλη αναγκαία λεπτομέρεια. Με την ίδια ως άνω απόφαση δύνανται να εξαιρούνται από τη διαδικασία της ανάθεσης σε αξιολογητές της παρ. 3 του άρθρου 8, οι ευρωπαϊκοί χρηματοπιστωτικοί θεσμοί, ειδικότερα η Ευρωπαϊκή Τράπεζα Επενδύσεων και η Ευρωπαϊκή Τράπεζα Ανασυγκρότησης και Ανάπτυξης.
3. Με απόφαση του Υπουργού Οικονομικών, καθορίζονται οι αποζημιώσεις και αμοιβές των τακτικών και αναπληρωματικών μελών του Επενδυτικού Συμβουλίου, καθώς και η αμοιβή του γραμματέα κατά τις συνεδριάσεις του Επενδυτικού Συμβουλίου της παρ. 1. Για τον καθορισμό των αποζημιώσεων και αμοιβών του προηγούμενου εδαφίου δεν εφαρμόζεται το άρθρο 21 του ν. 4354/2015 (Α’ 176)».
Άρθρο 57
Παρακολούθηση και συντονισμός 
των μεταρρυθμίσεων του Εθνικού Σχεδίου 
Ανάκαμψης και Ανθεκτικότητας - 
Τροποποίηση παρ. 2 άρθρου 271
 του ν. 4738/2020
Στην παρ. 2 του άρθρου 271 του ν. 4738/2020 (Α’ 207), προστίθεται νέο δεύτερο εδάφιο και η παρ. 2 διαμορφώνεται ως εξής:
«2. Η Ειδική Υπηρεσία έχει ως σκοπό τον συντονισμό της σύνταξης του Εθνικού Σχεδίου Ανάκαμψης, το οποίο θα υποβληθεί προς έγκριση στα θεσμικά όργανα της Ευρωπαϊκής Ένωσης, την παρακολούθηση και τον συντονισμό της υλοποίησης των προγραμμάτων και έργων τα οποία θα χρηματοδοτηθούν με πόρους του Ταμείου Ανάκαμψης που θα διατεθούν στην Ελλάδα. Η ανωτέρω υπηρεσία συνεργάζεται, επίσης, με τη Γενική Γραμματεία Συντονισμού της Προεδρίας της Κυβέρνησης, η οποία έχει την ευθύνη για την παρακολούθηση και τον έλεγχο της συμβατότητας των προτεινόμενων νομοθετικών και κανονιστικών ρυθμίσεων με το Εθνικό Σχέδιο Ανάκαμψης και Ανθεκτικότητας. Στην Ειδική Υπηρεσία του Ταμείου Ανάκαμψης υπάγονται και ο συντονισμός και η παρακολούθηση των συναπτόμενων συμφωνιών χρηματοδοτικής συνεισφοράς και δανείου, κατά περίπτωση, με την Ευρωπαϊκή Επιτροπή που υπογράφονται από τον Υπουργό Οικονομικών και τον αρμόδιο για την Ειδική Υπηρεσία Συντονισμού του Ταμείου Ανάκαμψης Υπουργό, σύμφωνα με τα προβλεπόμενα στα άρθρα 14, 15 και 23 του Κανονισμού (ΕΕ) 2021/241 του Ευρωπαϊκού Κοινοβουλίου και του Συμβουλίου της 12ης Φεβρουαρίου 2021 για τη θέσπιση του μηχανισμού ανάκαμψης και ανθεκτικότητας».
Άρθρο 58
Άνοιγμα ειδικών δεσμευμένων 
καταπιστευτικών λογαριασμών 
(escrow accounts)
1. Οι δικαιούχοι χρηματοδότησης καθεστώτων ενισχύσεων και χρηματοδοτικών προγραμμάτων και έργων που περιλαμβάνονται στο Εθνικό Σχέδιο Ανάκαμψης «Ελλάδα 2.0» και εντάσσονται προς χρηματοδότηση από το Ταμείο Ανάκαμψης και Ανθεκτικότητας δύνανται, κατόπιν της έκδοσης απόφασης έγκρισης της χρηματοδότησης από το αρμόδιο όργανο, να προχωρούν σε άνοιγμα ειδικών δεσμευμένων καταπιστευτικών λογαριασμών (escrow accounts) σε εμπορικές 
τράπεζες. 
2. Στους λογαριασμούς της παρ. 1, κατόπιν του ανοίγματός τους, δύναται να εκταμιεύονται από τους εκάστοτε φορείς χρηματοδότησης προκαταβολές χρηματοδότησης, και οι δικαιούχοι δύνανται να κινούν τον λογαριασμό κατόπιν της έκδοσης και κοινοποίησης στο οικείο πιστωτικό ίδρυμα των αντίστοιχων εγκρίσεων πληρωμών.
3. Το κόστος ανοίγματος των λογαριασμών της παρ. 1 βαρύνει τους δικαιούχους. Οι τόκοι που τυχόν δημιουργούνται από την παραμονή των πιστώσεων στους λογαριασμούς της παρ. 1, επιστρέφονται στο Ελληνικό Δημόσιο.
4. Με κοινή απόφαση του αρμόδιου για την Ειδική Υπηρεσία Συντονισμού Ταμείου Ανάκαμψης Υπουργού, του Υπουργού Οικονομικών και του εκάστοτε αρμόδιου για τα καθεστώτα ή τα προγράμματα της παρ. 1 Υπουργού, καθορίζονται οι όροι και η διαδικασία χρηματοδότησης των λογαριασμών και χορήγησης των χρηματοδοτήσεων, οι όροι σχετικά με τη λειτουργία των ως άνω λογαριασμών, η διαδικασία επιστροφής των τυχόν δημιουργούμενων τόκων προς το Ελληνικό Δημόσιο και κάθε αναγκαίο ειδικότερο θέμα για την εφαρμογή του παρόντος.
Άρθρο 59
Ρυθμίσεις για τα δάνεια από πόρους 
του Ταμείου 
Ανάκαμψης και Ανθεκτικότητας
Με την παρέλευση είτε α) δέκα (10) ετών από την ημερομηνία ισχύος της καταγγελίας δανειακών συμβάσεων που συνάπτονται επ’ ονόματι ή/και για λογαριασμό του Ελληνικού Δημοσίου μέσω πιστωτικών ιδρυμάτων, σύμφωνα με το άρθρο 197 του ν. 4820/2021 (Α’ 130), με πόρους του Ταμείου Ανάκαμψης και Ανθεκτικότητας είτε β) πέντε (5) ετών από τον χρόνο εξάντλησης των ενεργειών των πιστωτικών ιδρυμάτων για την ανάκτηση των ποσών και περάτωσης τυχόν σχετικών δικών, όπως αυτά βεβαιώνονται κάθε φορά από το οικείο πιστωτικό ίδρυμα, οποιοδήποτε χρονικό σημείο υπό περ. α) ή β) επέλθει πρώτο, η απαίτηση για τυχόν ανεξόφλητα υπόλοιπα των δανείων αυτών μεταβιβάζεται αυτοδικαίως και χωρίς καμία διατύπωση στο Ελληνικό Δημόσιο, σε περίπτωση που το τελευταίο δεν είναι ήδη δικαιούχος. Η βεβαίωση και είσπραξή της πραγματοποιείται σύμφωνα με τον Κώδικα Εισπράξεως Δημοσίων Εσόδων (ΚΕΔΕ, ν.δ. 356/1974, Α’ 90). Η διαδικασία για τη βεβαίωση των ανωτέρω διενεργείται από την αρμόδια υπηρεσία για τη λογιστική παρακολούθηση των δανειακών συμβάσεων που συνάπτονται στο πλαίσιο της αξιοποίησης των πόρων του Ταμείου Ανάκαμψης και Ανθεκτικότητας. 
ΚΕΦΑΛΑΙΟ Β’
ΡΥΘΜΙΣΕΙΣ ΤΑΜΕΙΟΥ ΠΑΡΑΚΑΤΑΘΗΚΩΝ 
ΚΑΙ ΔΑΝΕΙΩΝ
Άρθρο 60
Ρύθμιση για την ατέλεια του Ταμείου 
Παρακαταθηκών και Δανείων 
στο Κτηματολόγιο - Τροποποίηση άρθρου 63 ν. 2214/1994 
Στο τέλος του άρθρου 63 του ν. 2214/1994 (Α’ 75) προστίθεται παρ. 8 ως εξής:
«8. Η αληθής έννοια του πρώτου εδαφίου της παρ. 1 είναι ότι το Ταμείο Παρακαταθηκών και Δανείων έχει τις ατέλειες και τα προνόμια που έχει το Δημόσιο, συμπεριλαμβανομένης της πλήρους απαλλαγής από την καταβολή των τελών του Κεφαλαίου Β’ του Μέρους Α’ του Τμήματος Α’ του ν. 4512/2018 (Α’ 5), όπως και από κάθε άλλο μεταγενέστερο ή μη τέλος ή δικαίωμα, όπως ακριβώς το Ελληνικό Δημόσιο, ανεξάρτητα από το πρόσωπο που διενεργεί την κτηματογράφηση».
Άρθρο 61
Ρύθμιση για την Ηλεκτρονική Παρακαταθήκη
1. Η σύσταση των χρηματικών παρακαταθηκών στο Ταμείο Παρακαταθηκών και Δανείων δύναται να γίνεται και ηλεκτρονικά. Η πιστοποίηση του υποβάλλοντος την ηλεκτρονική αίτηση σύστασης παρακαταθήκης δύναται να γίνεται με προηγμένη ηλεκτρονική υπογραφή ή με την ισχύουσα διαδικασία για την υποβολή ηλεκτρονικής υπεύθυνης δήλωσης. Η πιστοποίηση αυτή επέχει θέση ιδιόχειρης υπογραφής τόσο στο ουσιαστικό όσο και στο δικονομικό δίκαιο και, με την ολοκλήρωση της υποβολής της, η ηλεκτρονική αίτηση επέχει τη θέση του δελτίου σύστασης παρακαταθήκης της παρ. 1 του άρθρου 7 του π.δ. 30.12.1926/3.1.1927 (Α’ 1). Το γραμμάτιο παρακαταθήκης εκδίδεται και υπογράφεται αρμοδίως με προηγμένη ηλεκτρονική υπογραφή ή ηλεκτρονική σφραγίδα του Ταμείου Παρακαταθηκών και Δανείων και έχει την ίδια νομική και αποδεικτική ισχύ με το γραμμάτιο παρακαταθήκης της παρ. 1 του άρθρου 7 του π.δ. 30.12.1926/3.1.1927. Με αποφάσεις του Διοικητικού Συμβουλίου του Ταμείου Παρακαταθηκών και Δανείων, καθορίζονται οι κατηγορίες των παρακαταθηκών που συστήνονται και ηλεκτρονικά, οι προϋποθέσεις και οι βασικοί όροι ένταξής τους στη διαδικασία της ηλεκτρονικής σύστασης παρακαταθήκης, θέματα αντιγράφων των γραμματίων ηλεκτρονικής παρακαταθήκης η αναλυτική διαδικασία και λοιπά συναφή θέματα για τη σύσταση και απόδοσή της, η ημερομηνία έναρξης και οι τεχνικές λεπτομέρειες για την εφαρμογή της. 
2. Η παρ. 4 του άρθρου 2 του ν. 3965/2011 (Α’ 113) περί ανάθεσης της διενέργειας της παραλαβής παρακαταθηκών σε πιστωτικά ιδρύματα καταργείται.
Άρθρο 62
Ρύθμιση για διενεργηθείσες δαπάνες 
προς τους Επιθεωρητές του Ταμείου 
Παρακαταθηκών και Δανείων
Θεωρούνται νόμιμες οι δαπάνες και δεν αναζητούνται ως αχρεωστήτως καταβληθείσες έως του ποσοστού του ογδόντα τοις εκατό (80%) του ποσού, που καταβλήθηκε στους Επιθεωρητές του Ταμείου Παρακαταθηκών και Δανείων, σύμφωνα με την παρ. 1 του άρθρου 10 του α.ν. 1144/1938 (Α’ 119) και την παρ. 2 του άρθρου 21 του π.δ. 95/1996 (Α’ 76) για επιδόματα σε αντιστοιχία προς το επίδομα των Οικονομικών Επιθεωρητών του Υπουργείου Οικονομικών κατά το χρονικό διάστημα από 1.11.2011 έως 30.11.2012.
ΚΕΦΑΛΑΙΟ Γ’ 
ΑΛΛΕΣ ΔΙΑΤΑΞΕΙΣ
Άρθρο 63
Προθεσμία απόδοσης λογαριασμού 
για εντάλματα που αφορούν προμήθειες 
υλικών ή παροχή υπηρεσιών - Αληθής έννοια της περ. (i) της παρ. 3 του άρθρου 1
του π.δ. 97/2011 
Η αληθής έννοια της περ. (i) της παρ. 3 του άρθρου 1 του π.δ. 97/2011 (Α’ 232) είναι ότι εφαρμόζεται επί του συνόλου των συναπτόμενων διακρατικών συμφωνιών της Ελληνικής Δημοκρατίας με όλα τα κράτη. 
Άρθρο 64
Μεταρρύθμιση καθεστώτος επιδόματος 
επικίνδυνης και ανθυγιεινής εργασίας
1. Η παρ. 10 του άρθρου 18 του ν. 4354/2015 (Α’ 176) αντικαθίσταται ως εξής: 
«10. Με κοινή απόφαση των Υπουργών Οικονομικών, Εργασίας και Κοινωνικών Υποθέσεων, Υγείας και του κατά περίπτωση αρμόδιου Υπουργού προσδιορίζονται οι δικαιούχοι, το ύψος, οι όροι και οι προϋποθέσεις καταβολής του επιδόματος επικίνδυνης και ανθυγιεινής εργασίας, κατόπιν γνωμοδότησης της επιτροπής της παρ. 1. Μέχρι την έκδοση της απόφασης του πρώτου εδαφίου, το επίδομα επικίνδυνης και ανθυγιεινής εργασίας εξακολουθεί να καταβάλλεται στους ίδιους δικαιούχους, στο ίδιο ύψος και με τους ίδιους όρους και προϋποθέσεις που ίσχυαν κατά την έναρξη ισχύος του παρόντος».
2. Η παρ. 12 του άρθρου 18 του ν. 4354/2015 καταργείται. 
3. Η Επιτροπή της παρ. 1 του άρθρου 18 του ν. 4354/
2015, η οποία έχει συσταθεί και συγκροτηθεί δυνάμει της υπ’ αρ. 2/14511/0004/12.3.2018 κοινής απόφασης των Υπουργών Εσωτερικών, Οικονομικών, Εργασίας και Κοινωνικών Υποθέσεων και Υγείας, αναλαμβάνει το έργο επεξεργασίας των προτάσεων και εισηγήσεων κοινωνικών εταίρων αναφορικά με τη μεταρρύθμιση του καθεστώτος χορήγησης του επιδόματος επικίνδυνης και ανθυγιεινής εργασίας, σύμφωνα με το άρθρο 18 του ν. 4354/2015. Η ανωτέρω Επιτροπή οφείλει να υλοποιήσει και να ολοκληρώσει το έργο της κατά το διάστημα από τη δημοσίευση του παρόντος έως τις 30.4.2022, ημερομηνία κατά την οποία θα προβεί στην υποβολή σχετικού πορίσματος προς τον Υπουργό Οικονομικών.
4. Με απόφαση του Υπουργού Οικονομικών συστήνεται και συγκροτείται στη Γενική Γραμματεία Δημοσιονομικής Πολιτικής (ΓΛΚ), μόνιμη επιτροπή γνωμοδοτικού χαρακτήρα με τις ακόλουθες αρμοδιότητες: 
α) Τη σύνταξη γνωμοδοτήσεων επί αιτημάτων φορέων, τα οποία υποβάλλονται στην επιτροπή, αναφορικά με την υπαγωγή τυχόν νέων ειδικοτήτων/κλάδων και χώρων εργασίας στα κριτήρια που συνδέονται με την έκθεση των εργαζομένων σε σοβαρό κίνδυνο βλάβης της υγείας τους, εξαιτίας των συνθηκών που επικρατούν στον χώρο εργασίας όπου απασχολούνται, των ουσιών με τις οποίες έρχονται σε επαφή ή της φύσης και του αντικειμένου της απασχόλησής τους, λαμβάνοντας κάθε φορά υπόψη τα περιγράμματα θέσεων εργασίας, όπου αυτά υπάρχουν, καθώς και τον βαθμό και τη συχνότητα έκθεσης στους παράγοντες με τους οποίους συνδέονται τα ανωτέρω κριτήρια, 
β) την υποβολή προτάσεων προς τη Διεύθυνση Εισοδηματικής Πολιτικής σχετικά με τις αναγκαίες κάθε φορά προσαρμογές του καθεστώτος χορήγησης επιδόματος επικίνδυνης και ανθυγιεινής εργασίας, ιδίως λόγω της πραγματοποίησης μελετών επαγγελματικού κινδύνου, της αλλαγής του σχετικού νομοθετικού πλαισίου, καθώς και των πραγματικών συνθηκών άσκησης των δραστηριοτήτων/αρμοδιοτήτων που συνδέονται με το επίδομα,
γ) την εξέταση αναφορών ή αιτημάτων φορέων, τα οποία υποβάλλονται στην επιτροπή από τη Διεύθυνση Εισοδηματικής Πολιτικής, σχετικά με την εφαρμογή του νέου καθεστώτος χορήγησης επιδόματος επικίνδυνης και ανθυγιεινής εργασίας, όσον αφορά στα κριτήρια που συνδέονται με την έκθεση των εργαζομένων σε σοβαρό κίνδυνο βλάβης της υγείας τους και την υποβολή προς τη Διεύθυνση Εισοδηματικής Πολιτικής των σχετικών γνωμοδοτήσεων.
5. Στα μέλη και στους γραμματείς των συλλογικών οργάνων των παρ. 3 και 4, καταβάλλεται αποζημίωση κατ’ εφαρμογή της υπό στοιχεία 2/85509/ΔΕΠ/29.11.2019 απόφασης του Υφυπουργού Οικονομικών (ΥΟΔΔ 1046).
Άρθρο 65
Ρυθμίσεις για την αποπληρωμή 
των ληξιπρόθεσμων  υποχρεώσεων 
των Οργανισμών Τοπικής Αυτοδιοίκησης (Ο.Τ.Α.) - Τροποποίηση άρθρου 6 ν. 4281/2014
Το πρώτο εδάφιο της παρ. 2α του άρθρου 6 του ν. 4281/2014 (Α’ 160) τροποποιείται ως προς τη μείωση του παρακρατούμενου ποσοστού και η παρ. 2α διαμορφώνεται ως εξής:
«2.α. Αν οι φορείς Γενικής Κυβέρνησης που ανήκουν στον υποτομέα των Οργανισμών Τοπικής Αυτοδιοίκησης (Ο.Τ.Α.) δεν ολοκληρώσουν την αποπληρωμή του συνόλου των ληξιπρόθεσμων υποχρεώσεών τους μέχρι τη λήξη της προθεσμίας που τίθεται με την απόφαση του πρώτου εδαφίου της παρ. 2, ποσοστό τριάντα τοις εκατό (30%) επί των ποσών που καταβάλλονται στους Ο.Τ.Α. κατά τα οικονομικά έτη 2020 και 2021 από τον κρατικό προϋπολογισμό για την εξόφληση των ληξιπρόθεσμων υποχρεώσεών τους προς τρίτους, παρακρατείται από τους αποδιδόμενους σε αυτούς Κεντρικούς Αυτοτελείς Πόρους (ΚΑΠ) μέσω του κρατικού προϋπολογισμού, σύμφωνα με τα άρθρα 259 και 260 του ν. 3852/2010 (Α’ 87). Η παρακράτηση επί των Κεντρικών Αυτοτελών Πόρων (Κ.Α.Π.) του δικαιούχου Ο.Τ.Α. διενεργείται από το έτος 2022 και για χρονική περίοδο που καθορίζεται με την απόφαση του πρώτου εδαφίου της παρ. 2.
Αν οι Ο.Τ.Α. ολοκληρώσουν την αποπληρωμή του συνόλου των ληξιπρόθεσμων υποχρεώσεών τους, μέχρι τη λήξη της προθεσμίας και σύμφωνα με τους όρους και τις προϋποθέσεις που τίθενται με την απόφαση του πρώτου εδαφίου της παρ. 2, το ποσό της επιχορήγησης που λαμβάνουν κατά τα οικονομικά έτη 2020 και 2021 από τον κρατικό προϋπολογισμό δεν παρακρατείται».
ΜΕΡΟΣ Δ’
ΔΙΑΤΑΞΕΙΣ ΥΠΟΥΡΓΕΙΟΥ ΕΘΝΙΚΗΣ ΑΜΥΝΑΣ
Άρθρο 66
Όρια ηλικίας αποστρατείας αξιωματικών - 
Τροποποίηση παρ. 8 και προσθήκη παρ. 8Α 
άρθρου 21 ν. 2439/1996
1. Η παρ. 8 του άρθρου 21 του ν. 2439/1996 (Α’ 219) τροποποιείται ως προς τα όρια ηλικίας αποστρατείας α) Συνταγματαρχών, Πλοιάρχων, Σμηνάρχων της περ. στ’, β) Ταξίαρχων Στρατού Ξηράς, Αρχιπλοίαρχων, Ταξίαρχων Πολεμικής Αεροπορίας της περ. ζ’ όπου επέρχονται και νομοτεχνικές βελτιώσεις, γ) Υποστρατήγων, Υποναυάρχων, Υποπτεράρχων της περ. η’, δ) αξιωματικών Υγειονομικού Ιατρών, Κτηνιάτρων, Οδοντιάτρων, Φαρμακοποιών, Νοσηλευτών στους βαθμούς του Υποστρατήγου, Ταξιάρχου, Συνταγματάρχη και αντιστοίχων των άλλων Κλάδων του πρώτου εδαφίου της περ. ια’, και ε) αξιωματικών του Θρησκευτικού Σώματος του δευτέρου εδαφίου της παρ. ια’ για τους βαθμούς του Ταξίαρχου και του Συνταγματάρχη και η παρ. 8 διαμορφώνεται ως εξής: 
«8. Οι αξιωματικοί που συμπληρώνουν τα παρακάτω όρια ηλικίας του βαθμού τους αποστρατεύονται μέσα σε έναν (1) μήνα από τη συμπλήρωση του ορίου ηλικίας:
α. Ανθυπολοχαγοί, Σημαιοφόροι, Ανθυποσμηναγοί: 53
β. Υπολοχαγοί, Ανθυποπλοίαρχοι, Υποσμηναγοί: 53
γ. Λοχαγοί, Υποπλοίαρχοι, Σμηναγοί: 54
δ. Ταγματάρχες, Πλωτάρχες, Επισμηναγοί: 55
ε. Αντισυνταγματάρχες, Αντιπλοίαρχοι, Αντισμήναρχοι: 56
στ. Συνταγματάρχες, Πλοίαρχοι, Σμήναρχοι: 60
ζ. Ταξίαρχοι Στρατού Ξηράς, Αρχιπλοίαρχοι, Ταξίαρχοι Πολεμικής Αεροπορίας: 61 
η. Υποστράτηγοι, Υποναύαρχοι, Υποπτέραρχοι: 61
θ. Αντιστράτηγοι, Αντιναύαρχοι, Αντιπτέραρχοι: 62
ι. Στρατηγοί, Ναύαρχοι, Πτέραρχοι: 65
ια. Για τους αξιωματικούς Υγειονομικού Ιατρούς, Κτηνιάτρους, Οδοντιάτρους, Φαρμακοποιούς, Νοσηλευτές στους βαθμούς του Υποστρατήγου, Ταξιάρχου, Συνταγματάρχη και αντιστοίχων των άλλων Κλάδων τα παραπάνω όρια ηλικίας αυξάνονται κατά τρία (3) έτη για τους αξιωματικούς βαθμού Ταξίαρχου και Συνταγματάρχη και κατά τέσσερα (4) έτη για τους αξιωματικούς βαθμού Υποστράτηγου. Επίσης για τους αξιωματικούς του Θρησκευτικού Σώματος, τα παραπάνω όρια ηλικίας αυξάνονται κατά πέντε (5) έτη για τους βαθμούς του Αντισυνταγματάρχη έως Ανθυπολοχαγού και κατά τρία (3) έτη για τους βαθμούς του Ταξίαρχου και του 
Συνταγματάρχη».
2. Στο άρθρο 21 του ν. 2439/1996 προστίθεται παρ. 8Α, ως εξής:
«8Α. Οι αξιωματικοί που δεν έχουν συμπληρώσει τριάντα πέντε (35) έτη πραγματικής υπηρεσίας δεν καταλαμβάνονται από τα όρια ηλικίας του βαθμού τους».
Άρθρο 67
Τακτικές και έκτακτες κρίσεις αξιωματικών - 
Τροποποίηση παρ. 3 άρθρου 20 
ν. 3883/2010
Οι περ. α) και β) της παρ. 2 και η περ. δ’ της παρ. 3 του άρθρου 20 του ν. 3883/2010 (Α’ 167), που αφορούν στη διενέργεια τακτικών ετήσιων κρίσεων και έκτακτων κρίσεων αντίστοιχα, τροποποιούνται ως προς τις τακτικές και έκτακτες κρίσεις Συνταγματαρχών και αντιστοίχων και το άρθρο 20 διαμορφώνεται ως εξής:
«Άρθρο 20
Τακτικές και έκτακτες κρίσεις
1. Οι Αξιωματικοί κρίνονται κάθε έτος στις τακτικές κρίσεις.
2. Τακτικές κρίσεις γίνονται τους μήνες Μάρτιο και Απρίλιο. Σε αυτές κρίνονται:
α) Οι συμπληρούντες μέχρι την 31η Δεκεμβρίου του έτους που γίνονται οι κρίσεις κατώτεροι και ανώτεροι Αξιωματικοί, πλην Συνταγματαρχών και αντιστοίχων, τον αναγκαίο σύμφωνα με τα προβλεπόμενα στο άρθρο 27 χρόνο παραμονής στον βαθμό ή συνολικής υπηρεσίας Αξιωματικού.
β) Ανώτατοι Αξιωματικοί, εκτός των Αρχηγών ΓΕ, για τους οποίους ισχύουν ειδικότερες διατάξεις, καθώς και Συνταγματάρχες και αντίστοιχοι.
γ) Όσοι διανύουν τον καταληκτικό τους βαθμό, κατά τα οριζόμενα στο άρθρο 23, με την επιφύλαξη ειδικών διατάξεων.
δ) Όσοι έχουν τεθεί Εκτός Οργανικών Θέσεων, κατά τα οριζόμενα στο άρθρο 34.
ε) Όσοι άλλοι προβλέπεται από διατάξεις του παρόντος νόμου.
3. Οι έκτακτες κρίσεις γίνονται οποτεδήποτε. Σε αυτές κρίνονται:
α) Αξιωματικοί για τους οποίους υποβάλλονται ειδικές εκθέσεις αποστρατείας, όπως ορίζεται στο άρθρο 35.
β) Αξιωματικοί για τους οποίους παύει ο οποιοσδήποτε νόμιμος λόγος που εμπόδιζε την κρίση ή την προαγωγή τους.
γ) Αντιστράτηγοι και αντίστοιχοι, ανεξάρτητα από τον χρόνο παραμονής στον βαθμό αυτεπάγγελτα από το ΣΑΓΕ.
δ) Υποστράτηγοι και αντίστοιχοι και Ταξίαρχοι και αντίστοιχοι, όταν κενούνται θέσεις ανώτερων βαθμών, καθώς και Συνταγματάρχες και αντίστοιχοι με τη συμπλήρωση του οριζόμενου στο άρθρο 27 χρόνου παραμονής στον βαθμό και συνολικής υπηρεσίας Αξιωματικού.
ε) Όσοι άλλοι προβλέπεται από διατάξεις του παρόντος νόμου.» 
Άρθρο 68
Καταληκτικός βαθμός αξιωματικών 
των Κοινών Σωμάτων Στρατιωτικών 
Δικαστικών Γραμματέων και Στρατιωτικών 
Ιερέων - Τροποποίηση  άρθρου 23 
ν. 3883/2010
Στο άρθρο 23 του ν. 3883/2010 (Α’ 167) επέρχονται οι εξής αλλαγές: α) γίνονται νομοτεχνικές βελτιώσεις β) τροποποιείται η υποπερ. 2β της περ. α’ ως προς τις ειδικότητες για τον βαθμό Ταξιάρχου, γ) τροποποιείται η υποπερ. 2 της περ. δ’ ως προς τον καταληκτικό βαθμό των αξιωματικών του Κοινού Σώματος Στρατιωτικών Δικαστικών Γραμματέων και του Κοινού Σώματος Στρατιωτικών Ιερέων και το άρθρο 23 διαμορφώνεται ως εξής:
«Άρθρο 23
Καταληκτικοί βαθμοί
Οι καταληκτικοί βαθμοί των Αξιωματικών είναι οι εξής: 
α. Για τους Αξιωματικούς του ΣΞ:
(1) Στρατηγός, για τους Αξιωματικούς Όπλων.
(2) Για τους Αξιωματικούς Σωμάτων:
(α) Υποστράτηγος για τους Αξιωματικούς Τεχνικού, Εφοδιασμού-Μεταφορών και Υλικού Πολέμου, Ιατρούς Υγειονομικού, Οικονομικού, Γεωγραφικού και Έρευνας-Πληροφορικής.
(β) Ταξίαρχος για τους Αξιωματικούς Οδοντιάτρους, Φαρμακοποιούς, Ψυχολόγους και Κτηνιάτρους Υγειονομικού και Νοσηλευτικής.
(3) Συνταγματάρχης για τους Αξιωματικούς που:
(α) Δεν κρίνονται κατάλληλοι για την άσκηση διοίκησης μονάδας εκστρατείας.
(β) Προέρχονται από Υπαξιωματικούς αποφοίτους ΑΣΣΥ πτυχιούχους ΑΕΙ.
(γ) Έχουν καταταγεί με διαγωνισμό.
(4) Αντισυνταγματάρχης για τους Αξιωματικούς που προέρχονται από Υπαξιωματικούς αποφοίτους ΑΣΣΥ και δεν είναι πτυχιούχοι ΑΕΙ.
(5) Ταγματάρχης για τους λοιπούς Αξιωματικούς.
(6) Υπολοχαγός για τους εθελοντές μακράς θητείας.
β. Για τους Αξιωματικούς του ΠΝ:
(1) Ναύαρχος για τους Μαχίμους Αξιωματικούς.
(2) Αντιναύαρχος για τους Μηχανικούς (ως Γενικούς Επιθεωρητές ΠΝ, είτε Διοικητές Διοίκησης Διοικητικής Μέριμνας Ναυτικού (ΔΔΜΝ), είτε Διοικητές Διοίκησης Ναυτικής Εκπαίδευσης (ΔΝΕ)).
(3) Υποναύαρχος για τους λοιπούς Μηχανικούς Αξιωματικούς, τους Αξιωματικούς Οικονομικού και τους Ιατρούς Υγειονομικού.
(4) Αρχιπλοίαρχος για τους Αξιωματικούς Οδοντιάτρους, Κτηνιάτρους, Φαρμακοποιούς, Ψυχολόγους και Νοσηλευτικής.
(5) Πλοίαρχος για τους Αξιωματικούς αποφοίτους ΑΣΣΥ πτυχιούχους ΑΕΙ.
(6) Αντιπλοίαρχος για τους Αξιωματικούς που προέρχονται από Υπαξιωματικούς αποφοίτους ΑΣΣΥ και δεν είναι πτυχιούχοι ΑΕΙ.
(7) Πλωτάρχης για τους λοιπούς Αξιωματικούς.
(8) Ανθυποπλοίαρχος για τους εθελοντές μακράς θητείας.
γ. Για τους Αξιωματικούς της ΠΑ:
(1) Πτέραρχος για τους Ιπταμένους Αξιωματικούς.
(2) Αντιπτέραρχος για τους Μηχανικούς Αξιωματικούς (μόνο ως Γενικούς Επιθεωρητές ΠΑ).
(3) Υποπτέραρχος για τους Αξιωματικούς Αεράμυνας, Ιατρών, Οικονομικών, Εφοδιαστών, Διοικητικών και Μετεωρολόγων.
(4) Ταξίαρχος για τους Αξιωματικούς Οδοντιάτρους, Κτηνιάτρους, Φαρμακοποιούς, Ψυχολόγους, Νοσηλευτικής και Έρευνας - Πληροφορικής.
(5) Σμήναρχος για τους Αξιωματικούς αποφοίτους ΑΣΣΥ πτυχιούχους ΑΕΙ.
(6) Αντισμήναρχος για τους Αξιωματικούς που προέρχονται από Υπαξιωματικούς αποφοίτους ΑΣΣΥ και δεν είναι πτυχιούχοι ΑΕΙ.
(7) Επισμηναγός για τους λοιπούς Αξιωματικούς.
(8) Υποσμηναγός για τους εθελοντές μακράς θητείας.
δ. Για τους Αξιωματικούς των ΚΣ:
(1) Υποστράτηγος για τους Αξιωματικούς Νομικού και Οικονομικών Επιθεωρητών.
(2) Υποστράτηγος για τους Αξιωματικούς Στρατιωτικούς Δικαστικούς Γραμματείς και Ταξίαρχος για τους Στρατιωτικούς Ιερείς, εφόσον είναι πτυχιούχοι ΑΣΕΙ ή ΑΕΙ.
(3) Συνταγματάρχης για τους Αξιωματικούς Δικαστικούς Γραμματείς και τους Στρατιωτικούς Ιερείς, εφόσον δεν είναι πτυχιούχοι ΑΣΕΙ ή ΑΕΙ.
(4) Ταγματάρχης για τους Αξιωματικούς Διοικητικούς Στρατολογικού.
ε. Για τους Αξιωματικούς Ειδικών Καταστάσεων όλων των Κλάδων των ΕΔ:
(1) Ταξίαρχος και αντίστοιχοι για τους Αξιωματικούς Υπηρεσίας Γραφείου, αποφοίτους της Ανώτατης Διακλαδικής Σχολής Πολέμου.
(2) Συνταγματάρχης και αντίστοιχοι για τους Αξιωματικούς Υπηρεσίας Γραφείου και για τους Αξιωματικούς:
(α) Ελαφράς Υπηρεσίας του ΣΞ, αποφοίτους Σχολής Πολέμου Στρατού Ξηράς (ΣΠΣΞ).
(β) Υπηρεσίας Ξηράς του ΠΝ, αποφοίτους Σχολής Πολέμου Πολεμικού Ναυτικού (ΣΠΠΝ).
(γ) Υπηρεσίας Εδάφους της ΠΑ, αποφοίτους Σχολής Πολέμου Πολεμικής Αεροπορίας (ΣΠΠΑ).
(δ) Ελαφράς Υπηρεσίας των ΚΣ.
(3) Αντισυνταγματάρχης και αντίστοιχοι για τους κάτωθι Αξιωματικούς που δεν είναι απόφοιτοι ΣΠΣΞ, ΣΠΠΝ ή ΣΠΠΑ, ή είναι απόφοιτοι με βαθμό χαμηλότερο του «λίαν καλώς»:
(α) Ελαφράς Υπηρεσίας του ΣΞ.
(β) Υπηρεσίας Ξηράς του ΠΝ.
(γ) Υπηρεσίας Εδάφους της ΠΑ.
(4) Λοχαγός και αντίστοιχοι για τους Αξιωματικούς Υπηρεσίας Γραφείου που προέρχονται από Υπαξιωματικούς αποφοίτους ΑΣΣΥ.
(5) Υπολοχαγός και αντίστοιχοι για τους Αξιωματικούς Ελαφράς Υπηρεσίας του ΣΞ, Υπηρεσίας Ξηράς του ΠΝ και Υπηρεσίας Εδάφους της ΠΑ που προέρχονται από Υπαξιωματικούς αποφοίτους ΑΣΣΥ.
(6) Οι Αξιωματικοί Υπηρεσίας Γραφείου, Ελαφράς Υπηρεσίας του ΣΞ και των ΚΣ, Υπηρεσίας Ξηράς του ΠΝ και Υπηρεσίας Εδάφους της ΠΑ παραμένουν εντεταγμένοι στις επετηρίδες τους και δεν καταλαμβάνουν οργανικές θέσεις. Κρίνονται, όπως και οι λοιποί ομοιόβαθμοί τους και, αν κριθούν προακτέοι, προάγονται με την προαγωγή του αμέσως αρχαιοτέρου τους. Η φοίτησή τους στη ΣΠΣΞ, στη ΣΠΠΝ, στην ΣΠΠΑ και στην ΑΔΙΣΠΟ είναι προαιρετική και γίνεται μόνο μετά από επιθυμία τους και σύμφωνη γνώμη - γνωμοδότηση της Ανωτάτης Υγειονομικής Επιτροπής του οικείου Κλάδου».
Άρθρο 69
Είδη κρίσεων - Τροποποίηση 
άρθρου 25 ν. 3883/2010
Στο άρθρο 25 του ν. 3883/2010 (Α’ 167) επέρχονται οι εξής τροποποιήσεις: α) στην παρ. 1 προστίθεται περ. η) «Μη διατηρητέοι», β) τροποποιούνται οι παρ. 5, 7 και 8 ως προς τις προϋποθέσεις κρίσης αξιωματικών ως «Διατηρητέων», ως «Ευδοκίμως τερματισάντων τη σταδιοδρομία τους» και ως «Αποστρατευτέων», γ) προστίθεται παρ. 9 για τις προϋποθέσεις κρίσης αξιωματικών ως «Μη διατηρητέων», δ) προστίθεται παρ. 10 για τις δυσμενείς κρίσεις και το άρθρο 25 διαμορφώνεται ως εξής:
«Άρθρο 25
Είδη κρίσεων
1. Υπό την επιφύλαξη ειδικότερων διατάξεων του παρόντος νόμου, οι Αξιωματικοί κρίνονται:
α) Προακτέοι κατ’ απόλυτο εκλογή.
β) Προακτέοι κατ’ εκλογή.
γ) Προακτέοι επ’ ανδραγαθία.
δ) Διατηρητέοι.
ε) Διατηρητέοι στον αυτό βαθμό.
στ) Ευδοκίμως τερματίσαντες τη σταδιοδρομία τους.
ζ) Αποστρατευτέοι.
η) Μη διατηρητέοι.
2. Κρίση «Προακτέοι κατ’ απόλυτο εκλογή»:
[α) Καταργήθηκε]
β) Ανώτατοι Αξιωματικοί, για να κριθούν προακτέοι κατ’ απόλυτη εκλογή, πρέπει, κατά την κρίση των αρμόδιων Συμβουλίων Κρίσεων, να συγκεντρώνουν, όπως προκύπτει από τον ατομικό τους φάκελο, τα παρακάτω προσόντα:
(1) Τα κριτήρια προαγωγής σε βαθμό εξαίρετο στον κατεχόμενο βαθμό.
(2) Ευρεία και ποικίλη διοικητική και επιτελική εμπειρία και ικανότητα ανάλογα με την ειδικότητά τους, που να συνάγεται από τις θέσεις που υπηρέτησαν, είτε σε εθνικό, είτε σε διεθνές επίπεδο, ώστε να διασφαλίζεται ότι θα ανταποκριθούν απόλυτα στα καθήκοντα οποιασδήποτε διοικητικής ή επιτελικής θέσης, που προβλέπεται για τον βαθμό τους.
(3) Αποφοίτηση από την Ανώτατη Διακλαδική Σχολή Πολέμου με βαθμό «Λίαν Καλώς», για τις ειδικότητες που προβλέπεται η σχετική δυνατότητα φοίτησης ως προσόν υπηρεσιακής εξέλιξης.
(4) Άσκηση διοίκησης ή ειδικής υπηρεσίας σε όλα τα επίπεδα αναλόγως του εκάστοτε βαθμού σε βαθμό εξαίρετο, ιδιαίτερα δε στον κατεχόμενο βαθμό.
γ) Η λίαν καλή πολεμική δράση είναι απαραίτητη για τους Αξιωματικούς Όπλων και Σωμάτων του ΣΞ, Μάχιμους και Μηχανικούς του ΠΝ και Ιπταμένους της ΠΑ, και ενισχυτική για τους αξιωματικούς Σωμάτων, ειδικοτήτων και ΚΣ, εφόσον κατά τη σταδιοδρομία τους ως Αξιωματικών η χώρα διετέλεσε σε κατάσταση πολέμου.
[δ) Καταργήθηκε]
3. Κρίση «Προακτέοι κατ’ εκλογή»:
Αξιωματικοί μέχρι και βαθμού Συνταγματάρχη για να κριθούν προακτέοι κατ’ εκλογή, πρέπει, κατά την κρίση των αρμόδιων Συμβουλίων Κρίσεων, να συγκεντρώνουν, όπως προκύπτει από τον ατομικό τους φάκελο, τα παρακάτω προσόντα:
α) Τα κριτήρια προαγωγής σε βαθμό τουλάχιστον «Λίαν Καλώς».
β) Επιτυχής αποφοίτηση από τα ανά ειδικότητα υποχρεωτικά για προαγωγή σχολεία. Ειδικά οι Συνταγματάρχες πρέπει να έχουν αποφοιτήσει ευδοκίμως από την Ανώτατη Διακλαδική Σχολή Πολέμου, για τις ειδικότητες που προβλέπεται η σχετική δυνατότητα φοίτησης ως προσόν υπηρεσιακής εξέλιξης.
γ) Άσκηση διοίκησης ή ειδικής υπηρεσίας σε όλα τα επίπεδα αναλόγως του εκάστοτε βαθμού σε βαθμό τουλάχιστον «Λίαν Καλώς», ιδιαίτερα δε στον κατεχόμενο βαθμό.
4. Κρίση «Προακτέοι επ’ ανδραγαθία»:
Αξιωματικοί προάγονται επ’ ανδραγαθία στον επόμενο βαθμό, εφόσον αυτός δεν είναι ανώτερος του καταληκτικού τους, όταν συμμετέχουν σε στρατιωτικές επιχειρήσεις και κατά την κρίση του αρμόδιου συμβουλίου προαγωγών διακρίνονται στο πεδίο της μάχης, βάσει των στοιχείων της οικείας έκθεσης επιχειρήσεων ή πολεμικής δράσης, για πράξεις εξαιρετικού θάρρους, γενναιότητας, αυταπάρνησης και προσφοράς προς την πατρίδα ή σύμμαχη χώρα. Η απονομή παρασήμου, διαμνημόνευσης ή ηθικής αμοιβής είναι ανεξάρτητη από την προαγωγή επ’ ανδραγαθία.
5. Κρίση «Διατηρητέοι»:
Διατηρητέοι κρίνονται οι παρακάτω Αξιωματικοί, εφόσον κατά την κρίση των αρμόδιων Συμβουλίων Κρίσεων, με βάση τη συνεκτίμηση των προσόντων τους, όπως προκύπτουν από τον ατομικό τους φάκελο, θεωρούνται κατάλληλοι για την αποτελεσματική ενάσκηση των καθηκόντων του βαθμού τους:
α) Οι ανώτατοι Αξιωματικοί, οι οποίοι αποδίδουν σε βαθμό εξαίρετο στον κατεχόμενο βαθμό.
β) Οι Συνταγματάρχες και αντίστοιχοι των άλλων Κλάδων οι οποίοι αποδίδουν σε βαθμό τουλάχιστον «Λίαν καλώς» στον κατεχόμενο βαθμό, ενόσω δεν έχουν συμπληρώσει τριάντα τρία (33) χρόνια συνολικής υπηρεσίας Αξιωματικού.
γ) Αξιωματικοί που έχουν τεθεί Εκτός Οργανικών Θέσεων (ΕΟΘ).
6. Κρίση «Διατηρητέοι στον αυτό βαθμό»:
α) Διατηρητέοι στον αυτό βαθμό κρίνονται οι Αξιωματικοί μέχρι και βαθμού Συνταγματάρχη και αντιστοίχων, οι οποίοι δεν έχουν συμπληρώσει τριάντα πέντε (35) έτη πραγματικής συντάξιμης υπηρεσίας και, κατά την κρίση των αρμόδιων Συμβουλίων, δεν έχουν μεν σε βαθμό τουλάχιστο «Λίαν Καλώς» τα απαιτούμενα κριτήρια προαγωγής, όπως προκύπτει από τον ατομικό τους φάκελο, οι οποίοι όμως, με βάση τη συνεκτίμηση των προσόντων τους σε όλη τη σταδιοδρομία τους, μπορούν να τα αποκτήσουν στο μέλλον και θεωρούνται κατάλληλοι για την ενάσκηση των καθηκόντων του βαθμού τους.
β) Οι διατηρητέοι στον αυτό βαθμό είναι δυνατό να μετατίθενται εντός τριμήνου από της κοινοποίησης σε αυτούς της δυσμενούς κρίσης, έπειτα από απόφαση του αρμοδίου Συμβουλίου Κρίσεων, εκτός αν η δυσμενής κρίση τους βασίστηκε και στην αξιολόγηση του τελευταίου διοικητή τους, οπότε μετατίθενται υποχρεωτικά.
7. Κρίση «Ευδοκίμως τερματίσαντες τη σταδιοδρομία τους»:
Ευδοκίμως τερματίσαντες τη σταδιοδρομία τους κρίνονται οι παρακάτω Αξιωματικοί, κατά την κρίση των Συμβουλίων Κρίσεων, με βάση τη συνεκτίμηση των προσόντων τους σε όλη τη σταδιοδρομία τους:
α) Όσοι έχουν συμπληρώσει πραγματική συντάξιμη υπηρεσία τριάντα πέντε (35) ετών, καθώς και τον ελάχιστο χρόνο παραμονής στον βαθμό τους και δεν κατέστη δυνατή η προαγωγή τους στον επόμενο βαθμό, όπου αυτός προβλέπεται.
β) Συνταγματάρχες και αντίστοιχοι, οι οποίοι έχουν αποδώσει το μέγιστο των δυνατοτήτων τους και δεν κρίνεται σκόπιμη η περαιτέρω παραμονή τους στο στράτευμα.
8. Κρίση «Αποστρατευτέοι»:
Αποστρατευτέοι κρίνονται οι Αξιωματικοί που δεν διαθέτουν τα απαιτούμενα για προαγωγή προσόντα ούτε θεωρούνται κατάλληλοι για την ενάσκηση των καθηκόντων του βαθμού τους, λόγω ουσιώδους έλλειψης των προσόντων αυτών στον κατεχόμενο βαθμό. Αυτοί αποστρατεύονται με προεδρικό διάταγμα που εκδίδεται εντός μηνός από την κύρωση των πινάκων των κρίσεων αυτών.
9. Κρίση «Μη διατηρητέοι»:
Μη διατηρητέοι κρίνονται οι Αξιωματικοί, οι οποίοι, κατά τον χρόνο που τελούν ΕΟΘ, δεν θεωρούνται κατάλληλοι για την αποτελεσματική ενάσκηση των καθηκόντων του βαθμού τους.
10. Δυσμενείς κρίσεις θεωρούνται οι κρίσεις: «ευδοκίμως τερματίσας τη σταδιοδρομία του» πριν τη συμπλήρωση τριάντα πέντε (35) ετών πραγματικής στρατιωτικής υπηρεσίας, «διατηρητέος στον αυτό βαθμό», «μη διατηρητέος» και «αποστρατευτέος»».
Άρθρο 70
Κρίσεις ανά βαθμό - Τροποποίηση 
άρθρου 31 ν. 3883/2010
Στο άρθρο 31 του ν. 3883/2010 (Α’ 167) επέρχονται οι εξής τροποποιήσεις: α) στην περ. α) για τις κρίσεις των Κατώτερων Αξιωματικών επέρχονται νομοτεχνικές βελτιώσεις, β) τροποποιείται η περ. β) με διαχωρισμό ως προς τις κρίσεις Ανωτέρων Αξιωματικών της υποπερ. βα), Συνταγματαρχών και αντιστοίχων των άλλων Κλάδων της υποπερ. ββ), γ) στην περ. γ) για τις κρίσεις των Ανώτατων Αξιωματικών επέρχονται νομοτεχνικές βελτιώσεις και το άρθρο 31 διαμορφώνεται ως εξής:
«Άρθρο 31
Κρίσεις ανά βαθμό
Αξιωματικοί που συμπληρώνουν κατά το ημερολογιακό έτος που διενεργούνται οι κρίσεις τον χρόνο του άρθρου 27, υπό τις προϋποθέσεις του άρθρου 25, κρίνονται ως ακολούθως:
α) Κατώτεροι Αξιωματικοί:
(1) «Προακτέοι κατ’ εκλογή».
(2) «Διατηρητέοι στον αυτό βαθμό»: Παραμένουν στον βαθμό τους μέχρι τις επόμενες τακτικές ή έκτακτες κρίσεις, οπότε κρίνονται εκ νέου σύμφωνα με τις παρούσες διατάξεις. Ειδικότερα:
(α) Ανθυπολοχαγοί και αντίστοιχοι και Υπολοχαγοί και αντίστοιχοι: Αν κριθούν σε τρεις (3) διαδοχικές κρίσεις «διατηρητέοι στον αυτό βαθμό», κρίνονται σύμφωνα με τις υποπερ. (3) και (4).
(β) Λοχαγοί και αντίστοιχοι: Αν κριθούν σε τρεις (3) διαδοχικές κρίσεις ή τρεις (3) φορές συνολικά ως Αξιωματικοί ως «διατηρητέοι στον αυτό βαθμό» κρίνονται σύμφωνα με τις υποπερ. (3) και (4).
(3) «Ευδοκίμως τερματίσαντες τη σταδιοδρομία τους»: Τίθενται, εφόσον το επιθυμούν, Εκτός Οργανικών Θέσεων (ΕΟΘ) μέχρι τη συμπλήρωση πλήρους συντάξιμης υπηρεσίας και έναν (1) μήνα προ της αποστρατείας τους προάγονται στον επόμενο βαθμό. Εφόσον δεν επιθυμούν να τεθούν ΕΟΘ, αποστρατεύονται άμεσα με τον βαθμό τους.
(4) «Αποστρατευτέοι»: Αποστρατεύονται άμεσα με τον βαθμό τους.
β) Ανώτεροι Αξιωματικοί 
βα) Ανώτεροι Αξιωματικοί, πλην Συνταγματαρχών και αντιστοίχων των άλλων Κλάδων:
(1) «Προακτέοι κατ’ εκλογή».
(2) «Διατηρητέοι στον αυτό βαθμό»: Παραμένουν στον βαθμό τους μέχρι τις επόμενες τακτικές ή έκτακτες κρίσεις, οπότε κρίνονται εκ νέου, σύμφωνα με τις διατάξεις της παρούσας περ. β/. Αν κριθούν σε τρεις (3) διαδοχικές κρίσεις ή τρεις (3) φορές συνολικά ως Αξιωματικοί, ως «διατηρητέοι στον αυτό βαθμό», κρίνονται, σύμφωνα με τις υποπερ. (3) και (4).
(3) «Ευδοκίμως τερματίσαντες τη σταδιοδρομία τους»: Όπως οι κατώτεροι Αξιωματικοί.
(4) «Αποστρατευτέοι»: Όπως οι κατώτεροι Αξιωματικοί.
ββ) Συνταγματάρχες και αντίστοιχοι των άλλων Κλάδων:
(1) «Προακτέοι κατ’ εκλογή».
(2) «Διατηρητέοι»: Παραμένουν στον βαθμό τους μέχρι τις επόμενες τακτικές κρίσεις, οπότε κρίνονται εκ νέου, σύμφωνα με τις παρούσες διατάξεις.
(3) «Ευδοκίμως τερματίσαντες τη σταδιοδρομία τους»: Όπως οι κατώτεροι Αξιωματικοί.
(4) «Αποστρατευτέοι»: Όπως οι κατώτεροι Αξιωματικοί. 
γ) Ανώτατοι Αξιωματικοί:
(1) «Προακτέοι κατ’ απόλυτη εκλογή».
(2) «Διατηρητέοι»: Παραμένουν στον βαθμό τους μέχρι τις επόμενες τακτικές ή έκτακτες κρίσεις, οπότε κρίνονται εκ νέου, σύμφωνα με τις παρούσες διατάξεις, εκτός από «διατηρητέοι».
(3) «Ευδοκίμως τερματίσαντες τη σταδιοδρομία τους»: Υπό την επιφύλαξη της περ. β’ της παρ. 1 του άρθρου 34, προάγονται στον επόμενο βαθμό, εφόσον αυτός προβλέπεται στο άρθρο 23 και εντός μηνός αποστρατεύονται.
(4) «Αποστρατευτέοι»: Όπως οι κατώτεροι Αξιωματικοί».
Άρθρο 71
Παράταση ισχύος του πίνακα επιτυχόντων 
του διαγωνισμού για την πλήρωση κενών 
θέσεων Ανθυπολοχαγών Στρατιωτικών 
Δικαστικών Γραμματέων
Η ισχύς του πίνακα επιτυχόντων του διαγωνισμού για την πλήρωση κενών θέσεων Ανθυπολοχαγών Στρατιωτικών Δικαστικών Γραμματέων, που προκηρύχθηκε με την υπό στοιχεία Φ. 415/1/202489/Σ.3682/16.6.2020 προκήρυξη (Αριθμός Εγκυκλίου: 14, ΑΣΕΠ 18/2020, ΑΔΑ:Ψ4θΕ6-ΡΑΠ), παρατείνεται για τρία (3) έτη από την ημερομηνία λήξης της ισχύος του και οι κενές οργανικές θέσεις του Κοινού Σώματος Στρατιωτικών Δικαστικών Γραμματέων των Ενόπλων Δυνάμεων δύνανται να πληρούνται από τον πίνακα αυτό κατά φθίνουσα σειρά επιτυχίας. 
Άρθρο 72
Μεταβατικές διατάξεις
1. Οι πίνακες κρίσεων για το έτος 2022 εκδίδονται σύμφωνα με τις διατάξεις του παρόντος.
2. Οι διοικητικές πράξεις, με τις οποίες αξιωματικοί των Ενόπλων Δυνάμεων κρίθηκαν ως ευδοκίμως τερματίσαντες λόγω κατάληψης ορίου ηλικίας κατά τις τακτικές ή έκτακτες κρίσεις του έτους 2021, ανακαλούνται από την ημερομηνία έκδοσής τους και οι ως άνω αξιωματικοί επανακρίνονται σε έκτακτες κρίσεις εντός του έτους 2022 σύμφωνα με τα όρια ηλικίας του άρθρου 66 του παρόντος. Οι ως άνω επανακρίσεις λογίζονται αναδρομικά ως κρίσεις του έτους 2021. Οποιαδήποτε σχετική διαπιστωτική πράξη, η οποία έχει εκδοθεί μέχρι την έναρξη ισχύος του παρόντος, παύει αυτοδίκαια να ισχύει.
ΜΕΡΟΣ Ε’
ΕΘΝΙΚΗ ΣΥΝΤΑΞΗ ΟΜΟΓΕΝΩΝ 
ΚΑΙ ΑΛΛΕΣ ΔΙΑΤΑΞΕΙΣ ΑΡΜΟΔΙΟΤΗΤΑΣ 
ΥΠΟΥΡΓΕΙΟΥ ΕΡΓΑΣΙΑΣ 
ΚΑΙ ΚΟΙΝΩΝΙΚΩΝ ΥΠΟΘΕΣΕΩΝ
ΚΕΦΑΛΑΙΟ Α’
ΕΘΝΙΚΗ ΣΥΝΤΑΞΗ ΟΜΟΓΕΝΩΝ
Άρθρο 73
Εθνική Σύνταξη Ομογενών - 
Τροποποίηση άρθρου 7 ν. 4387/2016
Μετά από την παρ. 2 του άρθρου 7 του ν. 4387/2016 (Α’ 85), περί της Εθνικής Σύνταξης, προστίθεται παρ. 2α ως εξής:
«2α. Ειδικά για τους ομογενείς με αλβανική ιθαγένεια και ομογενείς που προέρχονται από την πρώην Σοβιετική Ένωση, το ποσοστό μείωσης της εθνικής σύνταξης που προβλέπεται στο τρίτο εδάφιο της παρ. 2 υπολογίζεται μεταβατικά με βάση τα τριάντα (30) έτη νόμιμης και μόνιμης διαμονής στην Ελλάδα, με έτος αφετηρίας υπολογισμού το 1992. Το ως άνω ποσοστό μείωσης της εθνικής σύνταξης προσαυξάνεται ανά έτος αναλογικά μέχρι και το 2032, οπότε και εφαρμόζονται οι γενικές προϋποθέσεις απόδοσης της εθνικής σύνταξης της παρ. 2.
Ως προς τις υπόλοιπες προϋποθέσεις υπολογισμού της εθνικής σύνταξης ισχύει η παρ. 2, καθώς και οι παρ. 3-6 του παρόντος.
Η ομογενειακή ιδιότητα προκύπτει για τους Έλληνες πολίτες αποκλειστικά από τη νομική αιτιολογία της καταχώρησης του Έλληνα πολίτη στο Μητρώο Πολιτών και για τους μη Έλληνες πολίτες από την κατοχή ισχύοντος Ειδικού Δελτίου Ταυτότητας Ομογενούς.
Για ομογενείς του πρώτου εδαφίου, οι οποίοι είναι ήδη συνταξιούχοι εξ ιδίου δικαιώματος λόγω γήρατος, το ποσό της εθνικής σύνταξης επανυπολογίζεται με βάση τριάντα (30) έτη νόμιμης και μόνιμης διαμονής, από 1.1.2022. Επίσης, επανυπολογίζεται σύμφωνα με το προηγούμενο εδάφιο το ποσό της εθνικής σύνταξης των δικαιοδόχων προσώπων που λαμβάνουν σύνταξη κατά μεταβίβαση από δικαιούχο ομογενή του πρώτου εδαφίου.
Με κοινή απόφαση των Υπουργών Οικονομικών, Εξωτερικών, Εργασίας και Κοινωνικών Υποθέσεων, Προστασίας του Πολίτη και Εσωτερικών καθορίζεται κάθε αναγκαία λεπτομέρεια για την εφαρμογή της παρούσας».
ΚΕΦΑΛΑΙΟ Β’
ΑΛΛΕΣ ΔΙΑΤΑΞΕΙΣ ΑΡΜΟΔΙΟΤΗΤΑΣ 
ΥΠΟΥΡΓΕΙΟΥ ΕΡΓΑΣΙΑΣ ΚΑΙ ΚΟΙΝΩΝΙΚΩΝ 
ΥΠΟΘΕΣΕΩΝ
Άρθρο 74
Ειδικό πρόγραμμα απασχόλησης 
αλλαντοβιομηχανίας «ΘΡΑΚΗ Α.Ε.» - 
Τροποποίηση άρθρου 38 ν. 3762/2009 
1. Μετά από την παρ. 2.Α. του άρθρου 38 του ν. 3762/2009 (Α’ 75), περί του ειδικού προγράμματος επανειδίκευσης, κατάρτισης και απόκτησης επαγγελματικής εμπειρίας πρώην εργαζομένων της εταιρίας «ΘΡΑΚΗ Α.Ε.», προστίθενται παρ. 2.Β. και 2.Γ. ως εξής: 
«2.Β. Η διάρκεια του ειδικού προγράμματος παρατείνεται από τη λήξη του, κατά το πρώτο εδάφιο της παρ. 2.Α., έως τις 31.12.2022.
Μετά από την τακτοποίηση και πιστοποίηση από την Επιτροπή Παρακολούθησης του Προγράμματος των χρεωστικών και πιστωτικών υπολοίπων για την υλοποίηση του προγράμματος από 1.1.2019 μέχρι 31.12.2021, το έργο περατώνεται λογιστικά για την ανωτέρω χρονική περίοδο και οι κατατεθείσες εγγυήσεις επιστρέφονται στο όργανο που τις εξέδωσε.
Πραγματοποιηθείσες δαπάνες που προκύπτουν από κατατεθείσες εγγυήσεις για το χρονικό διάστημα από 1.1.2019 μέχρι 31.12.2021 και μέχρι την επιστροφή τους θεωρούνται επιλέξιμες δαπάνες του προγράμματος και καταβάλλονται απολογιστικά από το Υπουργείο Εργασίας και Κοινωνικών Υποθέσεων. Οι ασφαλιστικές εισφορές που αφορούν την περίοδο 2019-2021, αλλά βεβαιώνονται και εκκαθαρίζονται από τον Ηλεκτρονικό Εθνικό Φορέα Κοινωνικής Ασφάλισης (e-Ε.Φ.Κ.Α.) σε μεταγενέστερο χρόνο είναι επιλέξιμες δαπάνες του προγράμματος και πληρώνονται από το πρόγραμμα.
Τα ανωτέρω εφαρμόζονται αναλόγως και για την υλοποίηση του προγράμματος από 1.1.2022 μέχρι 31.12.2022. Οικονομικές ή άλλες λογιστικές εκκρεμότητες που ενδεχομένως προκύψουν για το χρονικό διάστημα από 1.1.2022 έως και 31.12.2022 δεν θεωρούνται επιλέξιμες δαπάνες του προγράμματος και δεν βαρύνουν το Ελληνικό Δημόσιο.
Το φυσικό αντικείμενο του προγράμματος περατώνεται την 31η.12.2022 και το οικονομικό αντικείμενο αυτού την 31η.12.2023. 
2.Γ. Μετά από το πέρας του ειδικού προγράμματος του παρόντος, ήτοι μετά από την 31η.12.2022, οι ωφελούμενοι είναι δυνατόν να ενταχθούν σε ειδικό πρόγραμμα απασχόλησης, που καταρτίζεται σύμφωνα με το άρθρο 64 του ν. 4430/2016 (Α’ 205), περί της ένταξης ομάδων ανέργων σε προγράμματα απασχόλησης, χρονικής διάρκειας δεκαοκτώ (18) μηνών, σε φορείς του δημοσίου, όπως αυτός οριοθετείται στην περ. α’ της παρ. 1 του άρθρου 14 του ν. 4270/2014 (Α’ 143).
2. Στην παρ. 6 του άρθρου 38 του ν. 3762/2009, περί της κάλυψης της δαπάνης του ειδικού προγράμματος, προστίθεται δεύτερο εδάφιο και η παρ. 6 διαμορφώνεται ως εξής: 
«6. Οι δαπάνες που προκαλούνται από την εφαρμογή του ειδικού προγράμματος, συμπεριλαμβανομένων και του συνόλου των δαπανών ασφάλισης, καλύπτονται εξ ολοκλήρου από τον κρατικό προϋπολογισμό, Πρόγραμμα Δημοσίων Επενδύσεων, με φορέα εκτέλεσης το Υπουργείο Εργασίας και Κοινωνικών Υποθέσεων.
Οι δαπάνες που προκαλούνται από την εφαρμογή του ειδικού προγράμματος κατά τη χρονική περίοδο από 1ης.1.2022 έως 31.12.2022, συμπεριλαμβανομένων και του συνόλου των δαπανών ασφάλισης, καλύπτονται εξ ολοκλήρου από τον κρατικό προϋπολογισμό, Πρόγραμμα Δημοσίων Επενδύσεων (Εθνικό Πρόγραμμα Ανάπτυξης), με φορέα εκτέλεσης το Υπουργείο Εργασίας και Κοινωνικών Υποθέσεων, με αντίστοιχη αύξηση του προϋπολογισμού του».
Άρθρο 75
Επιδότηση των αποδοχών για γονείς
εργαζόμενους στον ιδιωτικό τομέα λόγω 
νόσησης των τέκνων τους από τον κορωνοϊό COVID-19 - Τροποποίηση παρ. 2 
άρθρου 16 ν. 4722/2020
Στην παρ. 2 του άρθρου 16 του ν. 4722/2020 (Α’ 177), περί των αποδοχών που λαμβάνουν οι γονείς εργαζόμενοι στον ιδιωτικό τομέα κατά τη διάρκεια της ειδικής άδειας που τους χορηγείται λόγω νόσησης των τέκνων τους από κορωνοϊό COVID-19, προστίθεται δεύτερο εδάφιο και η παρ. 2 διαμορφώνεται ως εξής: 
«2. Οι γονείς εργαζόμενοι, κατά τη διάρκεια της άδειας της παρ. 1 λόγω νόσησης των τέκνων τους, λαμβάνουν, για τις τρεις (3) πρώτες ημέρες το πενήντα τοις εκατό (50%) των αποδοχών τους, το οποίο καταβάλλεται από τον εργοδότη, και για την τέταρτη (4η) ημέρα λαμβάνουν το εκατό τοις εκατό (100%) των αποδοχών τους από τον τακτικό προϋπολογισμό. Η ανωτέρω επιδότηση είναι αφορολόγητη, ανεκχώρητη και ακατάσχετη στα χέρια του Δημοσίου ή τρίτων, κατά παρέκκλιση κάθε γενικής και ειδικής διάταξης, δεν υπόκειται σε οποιαδήποτε κράτηση, τέλος ή εισφορά, συμπεριλαμβανομένης και της ειδικής εισφοράς αλληλεγγύης του άρθρου 43 Α του ν. 4172/2013 (Α’ 167), δεν δεσμεύεται και δεν συμψηφίζεται με βεβαιωμένα χρέη προς τη φορολογική διοίκηση και το Δημόσιο εν γένει, τους δήμους, τις περιφέρειες, τα ασφαλιστικά ταμεία ή τα πιστωτικά ιδρύματα».
Άρθρο 76
Ασφαλιστική ικανότητα μη μισθωτών ασφαλισμένων - Τροποποίηση άρθρου 27 ν. 4892/2022
Στο άρθρο 27 του ν. 4892/2022 (Α’ 22), περί των χορηγήσεων και παρατάσεων ασφαλιστικής ικανότητας 2022-2023, προστίθεται παρ. 4 ως εξής:
«4. Οι μη μισθωτοί ασφαλισμένοι του e-Ε.Φ.Κ.Α., ελεύθεροι επαγγελματίες, αυτοτελώς απασχολούμενοι και αγρότες, λαμβάνουν κατ’ εξαίρεση ασφαλιστική ικανότητα από 1ης.3.2022 έως 31.5.2022, ανεξαρτήτως οφειλών τους και πλήρωσης προϋποθέσεων εκ μέρους τους. Η ασφαλιστική ικανότητα των ασφαλισμένων του προηγούμενου εδαφίου παρατείνεται μέχρι 28.2.2023, εφόσον έχουν καταβάλλει εντός του 2021 ή καταβάλλουν εντός του 2022, αναδρομικά για το έτος 2021, ποσό που αντιστοιχεί στην ετήσια εισφορά για παροχές σε είδος και σε χρήμα που προβλέπεται στο άρθρο 41 του ν. 4387/2016, σύμφωνα με την ασφαλιστική κατηγορία την οποία είχαν επιλέξει για το έτος 2021».
Άρθρο 77
Ρυθμίσεις θεμάτων για τις στέγες ημιαυτόνομης διαβίωσης - Τροποποίηση άρθρων 52 και 59 ν. 4837/2021
1. Στο άρθρο 52 του ν. 4837/2021 (Α’ 178), περί της ημιαυτόνομης διαβίωσης σε διαμερίσματα των ατόμων δεκαπέντε (15) ετών και άνω που διαβιούν σε Μονάδες Παιδικής Προστασίας και Φροντίδας, προστίθενται παρ. 6, 7 και 8 και το άρθρο 52 διαμορφώνεται ως εξής: 
«Άρθρο 52
Ημιαυτόνομη διαβίωση σε διαμερίσματα 
των ατόμων δεκαπέντε ετών και άνω 
που διαβιούν σε Μονάδες Παιδικής Προστασίας και Φροντίδας
1. Θεσπίζεται πρόγραμμα με τίτλο «Ημιαυτόνομη Διαβίωση σε Διαμερίσματα των ατόμων δεκαπέντε ετών και άνω». Το πρόγραμμα απευθύνεται σε άτομα, τα οποία διαβιούν σε κλειστές δομές παιδικής προστασίας και λειτουργεί συμπληρωματικά στο πλαίσιο εφαρμογής δημόσιων πολιτικών αποϊδρυματοποίησης.
2. Το πρόγραμμα περιλαμβάνει τρεις πυλώνες:
α) επιδότηση ενοικίου, καθώς και κάλυψη δαπανών για οικοσκευή και λοιπές λειτουργικές ανάγκες,
β) παροχή υπηρεσιών καθημερινής φροντίδας, ψυχοκοινωνικής στήριξης και διασύνδεσης με συμπληρωματικές κοινωνικές παροχές και υπηρεσίες,
γ) υπηρεσίες ενδυνάμωσης, ενίσχυσης δεξιοτήτων και επαγγελματικής καθοδήγησης, οι οποίες δύναται να περιλαμβάνουν, μεταξύ άλλων, ανάπτυξη δεξιοτήτων, εργασιακή συμβουλευτική και διασύνδεση με την αγορά εργασίας.
3. Ωφελούμενοι του προγράμματος είναι άτομα ηλικίας δεκαπέντε ετών και άνω, συμπεριλαμβανομένων των ατόμων με αναπηρία, τα οποία είναι εγγεγραμμένα στο Εθνικό Μητρώο Ανηλίκων του άρθρου 5 του ν. 4538/2018 (Α’ 85) και τα οποία διαβιούν σε δημόσιες ή ιδιωτικές Μονάδες Παιδικής Προστασίας και Φροντίδας, καθώς και ανήλικοι που παραμένουν προσωρινώς, κατόπιν σχετικής εισαγγελικής εντολής, για λόγους προστασίας, σε νοσηλευτική μονάδα.
4. Το πρόγραμμα προκηρύσσεται κατ’ ελάχιστον ανά διετία, ύστερα από δημόσια πρόσκληση για υποβολή αιτήσεων χρηματοδότησης από το Υπουργείο Εργασίας και Κοινωνικών Υποθέσεων. Οι δαπάνες για τη χρηματοδότηση του προγράμματος βαρύνουν τον προϋπολογισμό του Υπουργείου Εργασίας και Κοινωνικών Υποθέσεων και προέρχονται από ενωσιακούς πόρους, ιδίως, του Ταμείου Ανάκαμψης και Ανθεκτικότητας.
5. Δικαιούχοι φορείς που δύνανται να υποβάλουν αιτήσεις χρηματοδότησης, μόνοι τους ή σε συνεργασία, είναι:
α) νομικά πρόσωπα δημοσίου δικαίου, τα οποία εποπτεύονται από τη Γενική Γραμματεία Κοινωνικής Αλληλεγγύης και Καταπολέμησης της Φτώχειας,
β) νομικό πρόσωπο ιδιωτικού δικαίου, πιστοποιημένο από το Υπουργείο Εργασίας και Κοινωνικών Υποθέσεων, σύμφωνα με τον ν. 2646/1998 (Α’ 236), που δραστηριοποιείται στην παροχή υπηρεσιών που άπτονται της εφαρμογής του παρόντος.
6. Προϋπόθεση για τη φιλοξενία των ωφελουμένων σε διαμερίσματα ημιαυτόνομης διαβίωσης είναι η προηγούμενη αδειοδότηση αυτών από την οικεία Περιφέρεια, ως δομών κοινωνικής πρόνοιας. Τα διαμερίσματα ημιαυτόνομης διαβίωσης λειτουργούν και σε κτίρια με χρήση κατοικίας, στις σχετικές δε συμβάσεις μίσθωσης ή παραχώρησης εφαρμόζονται οι ισχύουσες περί μίσθωσης ή παραχώρησης κατοικίας διατάξεις.
7. Όταν ο δικαιούχος φορέας είναι νομικό πρόσωπο δημοσίου δικαίου της περ. α) της παρ. 5, για την εκ μέρους του μίσθωση κατοικιών για τη χρήση τους ως διαμερισμάτων ημιαυτόνομης διαβίωσης δεν εφαρμόζεται η ισχύουσα νομοθεσία περί μίσθωσης ακινήτων από νομικά πρόσωπα δημοσίου δικαίου.
8. Πριν την έναρξη υλοποίησης του προγράμματος, είναι δυνατή η τοποθέτηση έως είκοσι (20) ωφελούμενων του Κέντρου Κοινωνικής Πρόνοιας Αττικής και του Χατζηκυριάκειου Ιδρύματος Παιδικής Προστασίας σε διαμερίσματα ημιαυτόνομης διαβίωσης στο πλαίσιο του ευρωπαϊκού προγράμματος «Child Guarantee» (Εγγύηση για το Παιδί), που υλοποιεί το γραφείο του United Nations International Children’s Emergency Fund (UNICEF) στην Ελλάδα, μέσω επιχειρησιακού εταίρου. Τα διαμερίσματα του πρώτου εδαφίου δύνανται να ενταχθούν σε πιλοτικό πρόγραμμα ημιαυτόνομης διαβίωσης που θα υλοποιηθεί σύμφωνα με την απόφαση του τελευταίου εδαφίου της παρ. 1 του άρθρου 59. Η δαπάνη για την υλοποίηση του πιλοτικού προγράμματος καλύπτεται απευθείας από ενωσιακούς πόρους, χωρίς επιβάρυνση του κρατικού προϋπολογισμού.» 
2. Στην παρ. 1 του άρθρου 59 του ν. 4837/2021, επέρχονται οι εξής τροποποιήσεις: α) τροποποιείται το πρώτο εδάφιο με την προσθήκη της διαδικασίας και των προϋποθέσεων αδειοδότησης των διαμερισμάτων ημιαυτόνομης διαβίωσης από την οικεία Περιφέρεια, κατά παρέκκλιση της παρ. 3 του άρθρου 1 του ν. 2345/1995 (Α’ 213), και των κατ’ εξουσιοδότηση αυτής εκδοθεισών αποφάσεων, στο αντικείμενο της εξουσιοδότησης, β) προστίθενται τρίτο και τέταρτο εδάφιο, και η παρ. 1 διαμορφώνεται ως εξής: 
«1. Με κοινή απόφαση των Υπουργών Εργασίας και Κοινωνικών Υποθέσεων και Οικονομικών, καθορίζονται οι ειδικότερες παρεχόμενες υπηρεσίες του προγράμματος «Ημιαυτόνομη Διαβίωση σε Διαμερίσματα των ατόμων δεκαπέντε ετών και άνω» του άρθρου 52, η διαδικασία και οι προϋποθέσεις αδειοδότησης των διαμερισμάτων ημιαυτόνομης διαβίωσης από την οικεία Περιφέρεια, κατά παρέκκλιση της παρ. 3 του άρθρου 1 του ν. 2345/1995 (Α’ 213) και των κατ’ εξουσιοδότηση αυτής εκδοθεισών αποφάσεων, το αναγκαίο προσωπικό για την παροχή των ανωτέρω υπηρεσιών, οι προδιαγραφές των διαμερισμάτων του προγράμματος, ο αριθμός των ωφελούμενων, τα πρωτόκολλα αξιολόγησης για την ένταξή τους στο πρόγραμμα, οι όροι εποπτείας από τους κατά τόπο αρμόδιους κοινωνικούς συμβούλους, οι λοιποί όροι και προϋποθέσεις σχεδιασμού, αξιολόγησης, υλοποίησης, εκτέλεσης, παρακολούθησης, χρηματοδότησης και διαχείρισης του προγράμματος, καθώς και κάθε ειδικό, τεχνικό ή λεπτομερειακό θέμα για την εφαρμογή του παρόντος. Ειδικότεροι όροι για την εφαρμογή του προγράμματος δύνανται να εξειδικεύονται με την πρόσκληση υποβολής αιτήσεων χρηματοδότησης. Με την απόφαση του πρώτου εδαφίου καθορίζεται, με κριτήριο τη βαρύτητα και τη συχνότητα κάθε παράβασης, το ύψος του προστίμου που επιβάλλεται από τον αρμόδιο Περιφερειάρχη και εισπράττεται κατά τις διατάξεις περί είσπραξης δημοσίων εσόδων για κάθε παράβαση των διατάξεών της, εντός του πλαισίου των πεντακοσίων (500) έως εκατό χιλιάδων (100.000) ευρώ, καθώς και οι παραβάσεις, για τις οποίες επιβάλλεται η ανάκληση της άδειας λειτουργίας, σωρευτικά ή μη με την επιβολή προστίμου, η αρμόδια υπηρεσία για τη βεβαίωσή του, η προθεσμία καταβολής του και ο δικαιούχος, στον οποίο αποδίδεται μετά από την είσπραξή του. Ειδικά για την υλοποίηση του πιλοτικού προγράμματος της παρ. 8 του άρθρου 52, τα θέματα του πρώτου και τρίτου εδαφίου ρυθμίζονται με απόφαση του Υπουργού Εργασίας και Κοινωνικών Υποθέσεων».
Άρθρο 78
Δαπάνες για τέλη λειτουργίας 
ενιαίου αριθμού 1555
Το Υπουργείο Εργασίας και Κοινωνικών Υποθέσεων, στο οποίο εκχωρήθηκε δευτερογενώς ο σύντομος κωδικός 1555 του Εθνικού Σχεδίου Αριθμοδότησης, σύμφωνα με την υπ’ αρίθμ. 41217/30.7.2021 Απόφαση της Διεύθυνσης Τηλεπικοινωνιών της Εθνικής Επιτροπής Τηλεπικοινωνιών και Ταχυδρομείων, αναλαμβάνει την υποχρέωση να καταβάλλει στον πάροχο Ο.Τ.Ε. Α.Ε., ο οποίος καθορίζεται στην ως άνω απόφαση, ή στον εκάστοτε πάροχο που καθορίζεται με αντίστοιχη απόφαση, για όλο το διάστημα λειτουργίας του σύντομου κωδικού 1555, ετήσια και μηνιαία τέλη, καθώς και τα τέλη εισερχόμενων και εξερχόμενων κλήσεων για τη λειτουργία του.
ΜΕΡΟΣ ΣΤ’
ΔΙΑΤΑΞΕΙΣ ΥΠΟΥΡΓΕΙΟΥ ΥΓΕΙΑΣ
Άρθρο 79
Εγκρίσεις σκοπιμότητας για την εκπόνηση 
μελετών, υλοποίηση έργων και παροχή 
τεχνικών και λοιπών συναφών επιστημονικών υπηρεσιών για τη βελτίωση και ανάπτυξη 
κτιριακών υποδομών της Κεντρικής Υπηρεσίας του Υπουργείου Υγείας, των εποπτευόμενων φορέων, του Αιγινήτειου Νοσοκομείου, του Αρεταίειου Νοσοκομείου και του Ευγενίδειου 
Θεραπευτηρίου και για την προμήθεια 
υγειονομικού υλικού, αναλώσιμου υλικού 
και αγαθών ή υπηρεσιών
1. Η αρμοδιότητα έκδοσης απόφασης έγκρισης σκοπιμότητας για την εκπόνηση μελετών, την υλοποίηση έργων και την παροχή τεχνικών και λοιπών συναφών επιστημονικών υπηρεσιών για τη βελτίωση και ανάπτυξη κτιριακών υποδομών της Κεντρικής Υπηρεσίας του Υπουργείου Υγείας ανεξαρτήτως ποσού, καθώς και των εποπτευόμενων φορέων του για ποσό άνω των διακοσίων τριάντα τεσσάρων χιλιάδων (234.000,00) ευρώ, πλέον του Φόρου Προστιθέμενης Αξίας (Φ.Π.Α.), ανήκει στον Υπουργό Υγείας και ασκείται μετά από σχετική εισήγηση της αρμόδιας υπηρεσίας. 
2. Η αρμοδιότητα έκδοσης απόφασης έγκρισης σκοπιμότητας για την εκπόνηση μελετών, την υλοποίηση έργων και την παροχή τεχνικών και λοιπών συναφών επιστημονικών υπηρεσιών για τη βελτίωση και ανάπτυξη κτιριακών υποδομών της Κεντρικής Υπηρεσίας του Υπουργείου Υγείας ανεξαρτήτως ποσού, καθώς και των εποπτευόμενων φορέων του για ποσό κάτω των διακοσίων τριάντα τεσσάρων χιλιάδων (234.000,00) ευρώ, πλέον του Φ.Π.Α., κατανέμεται ως εξής: 
α) για ποσό από σαράντα πέντε χιλιάδες (45.000,00) ευρώ μέχρι διακόσιες τριάντα τέσσερις χιλιάδες (234.000,00) ευρώ, πλέον του Φ.Π.Α., στον Διοικητή ή Υποδιοικητή της αρμόδιας Υγειονομικής Περιφέρειας (Υ.ΠΕ.),
β) για ποσό από δεκαπέντε χιλιάδες (15.000,00) ευρώ μέχρι σαράντα πέντε χιλιάδες (45.000) ευρώ, πλέον του Φ.Π.Α., στο Διοικητικό Συμβούλιο εκάστου φορέα, που υπάγεται στη Διοίκηση της Υγειονομικής Περιφέρειας (Δ.Υ.ΠΕ.), 
γ) για ποσό μέχρι δεκαπέντε χιλιάδες (15.000,00) ευρώ, πλέον του Φ.Π.Α., στον Διοικητή εκάστου φορέα, που υπάγεται στη Δ.Υ.ΠΕ., 
δ) για τις κτιριακές υποδομές των πρωτοβάθμιων μονάδων υγείας και για ποσό μέχρι διακόσιες τριάντα τέσσερις χιλιάδες (234.000,00) ευρώ, πλέον του Φ.Π.Α., στον Διοικητή ή Υποδιοικητή της αρμόδιας Δ.Υ.ΠΕ.,
ε) για τις κτιριακές υποδομές των λοιπών εποπτευόμενων φορέων και για ποσό μέχρι σαράντα πέντε χιλιάδες (45.000,00) ευρώ, πλέον του Φ.Π.Α., στον Διοικητή ή Πρόεδρο του φορέα, ενώ για ποσό από σαράντα πέντε χιλιάδες (45.000,00) ευρώ έως διακόσιες τριάντα τέσσερις χιλιάδες (234.000,00) ευρώ, πλέον του Φ.Π.Α., στο Διοικητικό Συμβούλιο αυτών.
3. Σε ό,τι αφορά στην προμήθεια υγειονομικού υλικού, αναλώσιμου υλικού και αγαθών ή υπηρεσιών, εντός του προϋπολογισμού έκαστου φορέα, η αρμοδιότητα για την έγκριση σκοπιμότητας, ανεξαρτήτως ποσού, ανήκει στο Διοικητικό Συμβούλιο έκαστου, υπαγόμενου στη Δ.Υ.ΠΕ., φορέα, και στον Διοικητή ή Υποδιοικητή της αρμόδιας Υ.ΠE. για τους φορείς της Πρωτοβάθμιας και την Κεντρική Υπηρεσία των Υ.ΠE. 
4. Ειδικά για το Αρεταίειο Νοσοκομείο, το Αιγινήτειο Νοσοκομείο και το Ευγενίδειο Θεραπευτήριο, η αρμοδιότητα έκδοσης απόφασης έγκρισης σκοπιμότητας για την περ. α) της παρ. 2 ανήκει στον Υπουργό Παιδείας και Θρησκευμάτων, για την περ. β) της παρ. 2 στη Σύγκλητο του Εθνικού και Καποδιστριακού Πανεπιστημίου Αθηνών, για την περ. γ) της παρ. 2, καθώς και για την έγκριση σκοπιμότητας σε ό,τι αφορά στην προμήθεια υγειονομικού υλικού, αναλώσιμου υλικού και αγαθών ή υπηρεσιών, εντός του προϋπολογισμού εκάστου φορέα, ανεξαρτήτως ποσού, στην Εφορεία, προκειμένου για το Αρεταίειο και το Αιγινήτειο Νοσοκομείο, και στο Διοικητικό Συμβούλιο για το Ευγενίδειο Θεραπευτήριο.
5. Οι αποφάσεις έγκρισης σκοπιμότητας οι οποίες έχουν εκδοθεί, από την 4η.12.2021 και έως την έναρξη ισχύος του παρόντος, από το αρμόδιο σύμφωνα με το παρόν όργανο είναι νόμιμες.
Άρθρο 80
Υλοποίηση έργων στις δημόσιες υποδομές υγείας που έχουν ενταχθεί στο Αναπτυξιακό Πρόγραμμα Συμβάσεων Στρατηγικής Σημασίας ή στο Ταμείο Ανάκαμψης και Ανθεκτικότητας
Για την ανάθεση συμβάσεων έργων και μελετών, καθώς και για την παροχή τεχνικών και λοιπών συναφών επιστημονικών υπηρεσιών που αφορούν σε παρεμβάσεις σε δημόσιες υποδομές υγείας σε κτίρια μονάδων υγείας αρμοδιότητας του Υπουργείου Υγείας και των εποπτευόμενων από αυτό νομικών προσώπων δημοσίου δικαίου, οι οποίες έχουν ενταχθεί στο Αναπτυξιακό Πρόγραμμα Συμβάσεων Στρατηγικής Σημασίας, σύμφωνα με τον ν. 4799/2021 (Α’ 78), ή στο Ταμείο Ανάκαμψης και Ανθεκτικότητας, δεν απαιτείται έγκριση σκοπιμότητας.
Άρθρο 81
Παράταση της θητείας των οργάνων Διοίκησης 
των Υγειονομικών Περιφερειών
Κατά παρέκκλιση της κείμενης νομοθεσίας, παρατείνεται, από τη λήξη της και έως την 31η.7.2022, η θητεία των οργάνων Διοίκησης των Υγειονομικών Περιφερειών (Υ.Πε.) της Χώρας.
Άρθρο 82
Προϋπηρεσία ιατρών σε χώρες εκτός 
Ευρωπαϊκής Ένωσης - Τροποποίηση 
παρ. 5 άρθρου 11 ν. 2889/2001
Στην παρ. 5 του άρθρου 11 του ν. 2889/2001 (Α’ 37), περί των ιατρών του Εθνικού Συστήματος Υγείας (Ε.Σ.Υ.), προστίθενται δέκατο και ενδέκατο εδάφιο και η παρ. 5 διαμορφώνεται ως εξής: 
«5. Οι ιατροί που προσλαμβάνονται για πρώτη φορά σε θέση Επιμελητών Α’, Β’ και Γ’ διορίζονται με πενταετή θητεία.
Στο τέλος της πενταετίας η θέση επαναπροκηρύσσεται και εφόσον επιλεγεί ο ίδιος ιατρός διορίζεται ως μόνιμος.
Οι ιατροί που επιλέγονται δύο φορές για κατάληψη θέσης στο Ε.Σ.Υ. μονιμοποιούνται αυτοδίκαια στον βαθμό που κατέχουν μετά τη συμπλήρωση υπηρεσίας πέντε (5) ετών. 
Για τη συμπλήρωση της πενταετίας λαμβάνεται υπόψη και ο χρόνος υπηρεσίας ιατρών που διορίστηκαν σε οργανική θέση του κλάδου ιατρών Ε.Σ.Υ. και έχασαν ή χάνουν τη θέση τους με την έκδοση απόφασης των επιτροπών εκδίκασης εκκρεμών ενστάσεων της παρ. 12 του άρθρου 37 του ν. 2519/1997 (Α’ 165) ή με την έκδοση δικαστικής απόφασης.
Οι ιατροί που προσλαμβάνονται σε θέσεις διευθυντών διορίζονται με πενταετή θητεία, στο τέλος της οποίας ο ιατρός αξιολογείται από το Συμβούλιο Αξιολόγησης Διευθυντών και εφόσον η αξιολόγηση είναι θετική ο ιατρός μονιμοποιείται.
Οι διατάξεις αυτής της παραγράφου ισχύουν και για τους ιατρούς που διορίστηκαν σε θέση κλάδου ιατρών Ε.Σ.Υ. πριν από τη δημοσίευση αυτού του νόμου.
Για τους Επιμελητές Α’ που διορίστηκαν για πρώτη φορά στο Ε.Σ.Υ. με τις διατάξεις του ν. 2519/1997 εξακολουθεί να ισχύει το εδάφιο 7 της παρ. 7 του άρθρου 11 του ν. 2889/2001. 
Μετά τη μονιμοποίηση των παραπάνω ιατρών ισχύουν για την εξέλιξή τους οι διατάξεις του άρθρου 35 του ν. 2519/1997. 
Η προϋπηρεσία ειδικευμένου ιατρού, σε υπηρεσίες του κρατικού συστήματος Κρατών Μελών της Ευρωπαϊκής Ένωσης, υπολογίζεται για την εξέλιξη του ιατρού ως προϋπηρεσία στο Ε.Σ.Υ. 
Το προηγούμενο εδάφιο εφαρμόζεται και για την προϋπηρεσία ειδικευμένου ιατρού σε υπηρεσία υγείας του κρατικού συστήματος της Μεγάλης Βρετανίας, η οποία έχει πραγματοποιηθεί μετά από την 31η.12.2020, της Ελβετίας, των Ηνωμένων Πολιτειών της Αμερικής, του Καναδά, της Αυστραλίας και της Ιαπωνίας. 
Επίσης, δύναται να υπολογίζεται για την εξέλιξη στο Ε.Σ.Υ. και η προϋπηρεσία ειδικευμένου ιατρού σε κλινική ή νοσοκομείο πανεπιστημιακού ιδρύματος, ανεξάρτητα από τη νομική του φύση, Κρατών Μελών της Ευρωπαϊκής Ένωσης και των χωρών του προηγούμενου εδαφίου, έπειτα από σύμφωνη γνώμη του Κεντρικού 
Συμβουλίου Υγείας».
Άρθρο 83
Παράταση ισχύος της ρύθμισης 
για την εξαίρεση των νοσοκομείων του Εθνικού Συστήματος Υγείας από τη διαδικασία 
εκκαθάρισης για την υποβολή των δαπανών τους προς τον Εθνικό Οργανισμό Παροχής 
Υπηρεσιών Υγείας
Η ισχύς της παρ. 1 του άρθρου δέκατου του ν. 4771/
2021 (Α’ 16), περί της εξαίρεσης των νοσοκομείων του Εθνικού Συστήματος Υγείας (Ε.Σ.Υ.) από τη διαδικασία εκκαθάρισης για την υποβολή των δαπανών τους προς τον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.), παρατείνεται από τη λήξη της έως την 30ή.6.2022.
Άρθρο 84
Άσκηση ειδικευόμενων νοσηλευτών 
στην ειδικότητα της νοσηλευτικής 
δημόσιας υγείας/κοινοτικής νοσηλευτικής
σε σχολικές μονάδες - Προσθήκη άρθρου 
88Α στον ν. 4823/2021 
Στον ν. 4823/2021 (Α’ 136) προστίθεται άρθρο 88Α ως εξής: 
«Άρθρο 88Α
Άσκηση ειδικευόμενων νοσηλευτών 
στην ειδικότητα της νοσηλευτικής δημόσιας υγείας/κοινοτικής νοσηλευτικής 
σε σχολικές μονάδες
Οι ειδικευόμενοι νοσηλευτές στην ειδικότητα της νοσηλευτικής της δημόσιας υγείας/κοινοτικής νοσηλευτικής πραγματοποιούν άσκηση στις σχολικές μονάδες της παρ. 5 του άρθρου 58 του ν. 4690/2020 (Α’ 104), στις οποίες υπηρετεί σχολικός νοσηλευτής, ο οποίος έχει την ευθύνη της άσκησής τους. Ανά σχολική μονάδα δύνανται να ασκούνται δύο (2) ειδικευόμενοι νοσηλευτές στην ειδικότητα της νοσηλευτικής της δημόσιας υγείας/κοινοτικής νοσηλευτικής. Τα καθήκοντα, οι πράξεις και το έργο των ειδικευόμενων νοσηλευτών κατά την άσκησή τους στις σχολικές μονάδες περιγράφονται στο «Ηλεκτρονικό Βιβλιάριο Εκπαίδευσης» της παρ. 3 του άρθρου 59 του ν. 4690/2020. Με απόφαση του Γενικού Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής και Εκπαίδευσης, ύστερα από εισήγηση της Γενικής Διεύθυνσης Εκπαιδευτικού Προσωπικού Πρωτοβάθμιας και Δευτεροβάθμιας Εκπαίδευσης, καθώς και της Γενικής Διεύθυνσης Σπουδών Πρωτοβάθμιας και Δευτεροβάθμιας Εκπαίδευσης του Υπουργείου Παιδείας και Θρησκευμάτων, καθορίζονται οι σχολικές μονάδες, στις οποίες πραγματοποιείται η άσκηση του πρώτου εδαφίου, και εγκρίνεται η είσοδος των ειδικευόμενων νοσηλευτών σε αυτές».
ΜΕΡΟΣ Ζ’
ΔΙΑΤΑΞΕΙΣ ΥΠΟΥΡΓΕΙΟΥ 
ΠΕΡΙΒΑΛΛΟΝΤΟΣ ΚΑΙ ΕΝΕΡΓΕΙΑΣ 
Άρθρο 85
Οριοθέτηση και άλλες πολεοδομικές 
ρυθμίσεις οικισμών - Αντικατάσταση 
άρθρου 12 και παρ. 2 άρθρου 16 ν. 4759/2020,
κατάργηση άρθρου 19 ν. 2508/1997
1. Το άρθρο 12 του ν. 4759/2020 (Α’ 245) αντικαθίσταται ως εξής:
«Άρθρο 12
Οριοθέτηση και άλλες πολεοδομικές 
ρυθμίσεις οικισμών
1. Με Προεδρικό Διάταγμα, που εκδίδεται μετά από πρόταση του Υπουργού Περιβάλλοντος και Ενέργειας, ορίζονται τα κριτήρια, ο τρόπος, οι διαδικασίες οριοθέτησης των οικισμών της Χώρας με πληθυσμό κάτω των δύο χιλιάδων (2.000) κατοίκων που φέρονται απογεγραμμένοι ως αυτοτελείς σε απογραφή προ του έτους 1983, περιλαμβανομένων και των προϋφιστάμενων του 1923 οικισμών και καθορίζονται οι γενικοί όροι και περιορισμοί δόμησης, οι χρήσεις γης, καθώς και κάθε άλλο αναγκαίο στοιχείο για την προστασία της φυσιογνωμίας τους. Με το ίδιο διάταγμα δύνανται να τίθενται χρονικές προθεσμίες εντός των οποίων ολοκληρώνεται η διοικητική διαδικασία έγκρισης των 
σχετικών μελετών.
2. H οριοθέτηση των οικισμών της παρ. 1, γίνεται στο πλαίσιο είτε Τοπικού Πολεοδομικού Σχεδίου (Τ.Π.Σ.), είτε Ειδικού Πολεοδομικού Σχεδίου (Ε.Π.Σ.), είτε αυτοτελούς προεδρικού διατάγματος που καλύπτει τουλάχιστον έναν (1) οικισμό. 
Στη τελευταία περίπτωση το προεδρικό διάταγμα εκδίδεται μετά από γνώμη του οικείου Συμβουλίου Πολεοδομικών Θεμάτων και Αμφισβητήσεων (ΣΥ.ΠΟ.ΘΑ.) ή του αρμοδίου Κεντρικού Συμβουλίου Πολεοδομικών Θεμάτων και Αμφισβητήσεων (ΚΕ.ΣΥ.ΠΟ.ΘΑ.) για τις περιπτώσεις παραδοσιακών οικισμών και οικισμών της περ. δ), και πρόταση του κατά περίπτωση αρμόδιου Υπουργού και ειδικότερα:
α) με πρόταση του Υπουργού Περιβάλλοντος και Ενέργειας για τις περιπτώσεις μη προστατευόμενων οικισμών σε όλη την επικράτεια ή παραδοσιακών οικισμών πλην των κατωτέρω περ. β) και γ),
β) με πρόταση του αρμοδίου για τα νησιά του Αιγαίου Υπουργού, στην περίπτωση παραδοσιακών οικισμών των περιφερειών Βορείου και Νοτίου Αιγαίου, 
γ) με πρόταση του αρμοδίου Υπουργού για τη Μακεδονία και Θράκη, στην περίπτωση παραδοσιακών οικισμών των περιφερειών Δυτικής και Κεντρικής Μακεδονίας και Ανατολικής Μακεδονίας - Θράκης,
δ) στις περιπτώσεις οικισμών της Επικράτειας οι οποίοι, στο σύνολό τους ή σε τμήμα τους, έχουν κηρυχθεί αρχαιολογικοί χώροι ή ιστορικοί τόποι ή περιλαμβάνονται στον Κατάλογο της Παγκόσμιας Κληρονομιάς της UNESCO, πέραν των ανωτέρω κατά περίπτωση αρμόδιων Υπουργών, το προεδρικό διάταγμα προτείνεται από κοινού με τον Υπουργό Πολιτισμού και Αθλητισμού.
Με το ίδιο Προεδρικό Διάταγμα οριοθέτησης κάθε οικισμού καθορίζονται οι όροι και περιορισμοί δόμησης, καθώς και οι επιτρεπόμενες χρήσεις γης, ανάλογα 
με την κατηγορία, τη φυσιογνωμία και τον βαθμό προστασίας του.
Το ως άνω Προεδρικό Διάταγμα δημοσιεύεται στην Εφημερίδα της Κυβερνήσεως, συνοδευόμενο από τοπογραφικό διάγραμμα ή ορθοφωτοχάρτη κατάλληλης κλίμακας (1:1.000 έως 1:5000), στο οποίο σημειώνονται τα όρια του οικισμού, ως κορυφές κλειστής ή κλειστών πολυγωνικών γραμμών με τις ψηφιακές συντεταγμένες αυτών εξαρτημένες από το Εθνικό Τριγωνομετρικό Δίκτυο (ΕΓΣΑ’ 87).
Για τους ήδη οριοθετημένους οικισμούς δεν είναι επιτρεπτή η διεύρυνση των ορίων τους με νέα διοικητική πράξη οριοθέτησης, παρά μόνο για λόγους νομιμότητας κατά την αρχική οριοθέτηση του οικισμού, όπως για πλάνη περί τα πράγματα, με πράξη, η οποία πρέπει να αιτιολογείται ειδικώς με αναφορά σε συγκεκριμένα πραγματικά περιστατικά και στοιχεία.
3. Μέχρι τη δημοσίευση του Προεδρικού Διατάγματος της παρ. 1, για τον προσδιορισμό των ορίων των οικισμών, βάσει της παρ. 2, λαμβάνονται υπόψη τα προσφορότερα διαθέσιμα ιστορικά και σύγχρονα χαρτογραφικά στοιχεία κατάλληλης κλίμακας και εφαρμόζονται τα κριτήρια που ορίζονται κατά περίπτωση στα άρθρα 81 έως 84 και 100 του Κώδικα Βασικής Πολεοδομικής Νομοθεσίας (Δ’ 580), ανάλογα με το είδος, τη φυσιογνωμία και την κατηγορία του οικισμού.
4. Το Προεδρικό Διάταγμα της παρ. 1 δεν εφαρμόζεται σε οικισμούς που δημιουργήθηκαν μετά την έναρξη εφαρμογής του ν. 1337/1983 (Α’ 33) και σε οικισμούς που προϋπάρχουν του 1923, με πληθυσμό πάνω από δύο χιλιάδες (2.000) κατοίκους.
5. Οικισμοί προϋφιστάμενοι του 1923, που έχουν συμπεριληφθεί σε όρια Γενικών Πολεοδομικών Σχεδίων (Γ.Π.Σ.), εγκεκριμένων με τον ν. 1337/1983, δεν απαιτείται να οριοθετηθούν με το παρόν. Κατά την δε πολεοδόμησή τους ως περιοχή εντός ορίων οικισμού, λαμβάνεται το όριο της περιοχής που έχει απεικονιστεί στο εγκεκριμένο Γενικό Πολεοδομικό σχέδιο, ως οικισμός προϋφιστάμενος του 1923 ή ως πυκνοδομημένο τμήμα αυτού ή, ελλείψει τέτοιας ένδειξης, ως το πυκνοδομημένο τμήμα του οικισμού.
6. Για την πολεοδόμηση και την επέκταση των οικισμών που έχουν δημιουργηθεί μέχρι την ισχύ του ν. 1337/1983, περιλαμβανομένων και των οικισμών, προϋφισταμένων του έτους 1923, που οριοθετούνται σύμφωνα με την παρ. 2, απαιτείται η ύπαρξη εγκεκριμένου Τ.Π.Σ. ή Ε.Π.Σ., σύμφωνα με τα άρθρα 7 και 8 του ν. 4447/2016 (Α’ 241).
Μέχρι την έγκριση των σχεδίων αυτών για την πολεοδόμηση και επέκταση οικισμού της παρ. 1, που οριοθετείται με την παρ. 2 του παρόντος, απαιτείται η ύπαρξη εγκεκριμένου Γ.Π.Σ. ή Σχεδίου Χωρικής και Οικιστικής Οργάνωσης Ανοικτής Πόλης (Σ.Χ.Ο.Ο.Α.Π.) του ν. 2508/1997 (Α’ 124), με το οποίο προβλέπεται η πολεοδόμηση και επέκταση του συγκεκριμένου οικισμού. 
Σε περίπτωση που για το εγκεκριμένο Γ.Π.Σ. ή Σ.Χ.Ο.Ο.Α.Π. δεν έχει τηρηθεί η διαδικασία της Στρατηγικής Περιβαλλοντικής Εκτίμησης και δεν έχει εκπονηθεί Στρατηγική Μελέτη Περιβαλλοντικών Επιπτώσεων (Σ.Π.Μ.Ε.), σύμφωνα με την υπό στοιχεία ΥΠΕΧΩΔΕ/ΕΥΠΕ/οικ. 107017/28.8.2006 κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Περιβάλλοντος, Χωρο.τ.α.ξίας και Δημοσίων Έργων (Β’ 1225), είναι δυνατό να εκπονηθεί και να εγκριθεί Σ.Μ.Π.Ε. για τον εκάστοτε οικισμό, για τον οποίο απαιτείται επίσης η εκπόνηση πολεοδομικής μελέτης, σύμφωνα με το π.δ. 20/30.8.1985 (Δ’ 414). Η έγκριση της πολεοδόμησης και επέκτασης του οικισμού γίνεται σύμφωνα με την παρ. 1 του άρθρου 31 του ν. 4067/2012 (Α’ 79).
7. Κατ’ εξαίρεση στην περιοχή εντός των ορίων των οικισμών, δύναται και πριν την εκπόνηση των γενικών σχεδίων της παρ. 6 του παρόντος, να εγκριθεί και ανεξάρτητη πολεοδομική μελέτη που μπορεί να περιορίζεται σε τμηματική πολεοδομική ρύθμιση κατά μήκος των κυρίων οδικών αξόνων ή σε άλλα πολεοδομικώς ενδιαφέροντα σημεία. Με τη μελέτη αυτή καθορίζονται κοινόχρηστοι, κοινωφελείς και οικοδομήσιμοι χώροι, χρήσεις γης και όροι και περιορισμοί δόμησης. Για τη μελέτη αυτή εκπονείται και εγκρίνεται ρυμοτομικό σχέδιο, κατά το ν.δ. της 17.7.1923 (Α’ 228). 
Με απόφαση του αρμοδίου για την έγκριση της πολεοδομικής μελέτης οργάνου, που εκδίδεται μετά από πρόταση του οικείου Δημοτικού Συμβουλίου, μπορεί να επιβληθεί στις ιδιοκτησίες που περιλαμβάνονται στην περιοχή εντός των ορίων του οικισμού ή σε τμήμα της, η υποχρέωση συμμετοχής, είτε μόνο εισφοράς σε γη, είτε μόνο εισφοράς σε χρήμα, είτε εισφοράς σε γη και σε χρήμα, σύμφωνα με τις παρ. 4 και 5 του άρθρου 8 του ν. 1337/1983 και του άρθρου 21 του ν. 2508/1997 (Α’ 124). 
Η έγκριση της πολεοδόμησης του οικισμού γίνεται σύμφωνα με την παρ. 1 του άρθρου 31 του ν. 4067/2012 και συνοδεύεται από εγκεκριμένη Σ.Μ.Π.Ε. που εκπονείται και εγκρίνεται σύμφωνα με τις προϋποθέσεις της παρ. 6 του παρόντος.
8. Για την εφαρμογή της πολεοδομικής μελέτης επέκτασης των οικισμών της παρ. 1, εφαρμόζεται ανάλογα το άρθρο 12 του ν. 1337/1983. 
Στις περιπτώσεις που η επέκταση συγκεκριμένου οικισμού προβλέπεται από εγκεκριμένο Τοπικό ή Ειδικό Πολεοδομικό Σχέδιο των άρθρων 7 και 8 του ν. 4447/2016 (Α’ 241) εγκρίνεται Ρυμοτομικό Σχέδιο Εφαρμογής (Ρ.Σ.Ε.).
9. Οι παρ. 6, 7 και 8 του παρόντος δύνανται να εφαρμόζονται και στους οικισμούς που έχουν χαρακτηρισθεί ως αξιόλογοι, παραδοσιακοί, καθώς και σε παραλιακούς οικισμούς ή σε οικισμούς ευρισκόμενους σε περιβαλλοντικά ευαίσθητες περιοχές, ιστορικούς τόπους ή σε άλλο καθεστώς προστασίας».
2. Η παρ. 2 του άρθρου 16 του ν. 4759/2020 (Α’ 245) αντικαθίσταται ως εξής:
«2. Με απόφαση του Υπουργού Περιβάλλοντος και Ενέργειας δύναται να ορίζονται οι προδιαγραφές, τα ληπτέα στοιχεία και κάθε άλλη αναγκαία λεπτομέρεια για την εκπόνηση των μελετών οριοθέτησης των οικισμών σύμφωνα με το άρθρο 12».
3. Το άρθρο 19 του ν. 2508/1997, περί πολεοδομικών ρυθμίσεων για οικισμούς μέχρι δύο χιλιάδων (2.000) κατοίκων, καταργείται.
Άρθρο 86
Όροι δόμησης και έργα υποδομής οργανισμών κοινής ωφέλειας - Προσθήκη παρ. 5 
στο άρθρο 44 ν. 4759/2020
Στο άρθρο 44 του ν. 4759/2020 (Α’ 245), περί χρήσεων γης, προστίθεται παρ. 5 ως εξής: 
«5. Στις περιοχές εκτός σχεδίων πόλεως και εκτός ορίων των νομίμως υφισταμένων οικισμών προ του έτους 1923, που στερούνται ρυμοτομικού σχεδίου, αλλά στις οποίες έχουν καθορισθεί χρήσεις γης, όροι και περιορισμοί δόμησης από εργαλεία πολεοδομικού σχεδιασμού πρώτου επιπέδου (Γ.Π.Σ., Σ.Χ.Ο.Ο.Α.Π., Τ.Π.Σ., Ε.Π.Σ.) ή από Προεδρικά Διατάγματα που έχουν εκδοθεί κατ’ εξουσιοδότηση είτε της παρ. 2 του άρθρου 10 του από 17.7.1923 ν.δ. (Α’ 228), είτε του άρθρου 29 του ν. 1337/1983 (Α’ 33), περί Ζωνών Οικιστικού Ελέγχου, εφόσον έχουν τεθεί σε εφαρμογή πριν τη θέση σε ισχύ του π.δ. 59/2018 (Α’ 114), όπου προβλέπονται ως χρήση γης από τα παραπάνω εργαλεία και διατάγματα είτε τα «απολύτως απαραίτητα» ή «απολύτως αναγκαία» ή «απαραίτητα» ή «αναγκαία» έργα υποδομής οργανισμών κοινής ωφέλειας, είτε τα έργα υποδομής οργανισμών κοινής ωφέλειας, ως τέτοια χρήση γης νοούνται οι ειδικές χρήσεις γης της παρ. 33 και της περ. α’ της υποπαρ. 48. 2 της παρ. 48 του Μέρους ΙΙ του άρθρου 1 του ανωτέρω 
διατάγματος. 
Στο μέτρο που τα ως άνω εργαλεία, διατάγματα και αποφάσεις παραλείπουν τον καθορισμό όρων και περιορισμών δόμησης για την εν λόγω χρήση γης, εφαρμόζεται, με την επιφύλαξη του Κεφαλαίου Γ’ του παρόντος, το π.δ. 24/31.5.1985 (Δ’ 270)».
Άρθρο 87
Παράταση ανάρτησης δικαιολογητικών 
υπαγωγών στον ν. 4178/2013 - 
Αντικατάσταση παρ. 11 άρθρου 51 ν. 4643/2019
Η παρ. 11 του άρθρου 51 του ν. 4643/2019 (Α’ 193), περί ημερομηνιών υποβολής δικαιολογητικών για την υπαγωγή στον ν. 4178/2013 (Α’ 174) αντικαθίσταται ως εξής:
«11. Για τις περιπτώσεις υπαγωγής στον ν. 4178/2013, οι οποίες δεν μεταφέρονται στον ν. 4495/2017 (Α’ 167) και τις περιπτώσεις υπαγωγής στον ν. 4014/2011 (Α’ 209) που έχουν μεταφερθεί στον ν. 4178/2013, ο μηχανικός υποχρεούται να ολοκληρώσει την ηλεκτρονική υποβολή των απαραίτητων δικαιολογητικών μέχρι τις 31.12.2022.» 
Άρθρο 88
Παρεκκλίσεις από όρους δόμησης 
για κτίρια κοινής ωφέλειας - 
Τροποποίηση παρ. 5 άρθρου 40 
ν. 4495/2017
Στην παρ. 5 του άρθρου 40 του ν. 4495/2017 (Α’ 167), προστίθενται εδάφια τρίτο και τέταρτο και η παρ. 5 διαμορφώνεται ως εξής: 
«5. Για την έγκριση παρεκκλίσεων από τους ισχύοντες όρους και περιορισμούς δόμησης περιοχών, όπου αυτές προβλέπονται, υποβάλλονται στην αρμόδια Υπηρεσία Δόμησης (Υ.ΔΟΜ.) τα προβλεπόμενα, κατά περίπτωση, στοιχεία και δικαιολογητικά. Η Υ.ΔΟΜ., μετά από τον έλεγχό τους, τα διαβιβάζει στην αρμόδια υπηρεσία για τη χορήγηση της παρέκκλισης εντός είκοσι (20) ημερών. Κατ’ εξαίρεση, όταν υποβάλλεται αίτημα έγκρισης παρεκκλίσεων για τα κτίρια κοινής ωφέλειας της περ. α’ της παρ. 1 του άρθρου 7 του π.δ. 24/1985 (Δ’ 270), η Υ.ΔΟΜ. χορηγεί την έγκριση εντός αποκλειστικής προθεσμίας είκοσι (20) ημερών, εφόσον αποδέχεται το αίτημα. Στην περίπτωση που η απόφαση της Υ.ΔΟΜ. είναι απορριπτική, την διαβιβάζει, μαζί με το αίτημα, στην αρμόδια για τη χορήγηση της παρέκκλισης υπηρεσία, εντός είκοσι (20) ημερών από την έκδοση αυτής».
Άρθρο 89
Ολοκλήρωση ηλεκτρονικής υποβολής 
δικαιολογητικών αυθαίρετων κατασκευών - Τροποποίηση της περ. ια)
του άρθρου 99 του ν. 4495/2017
Το τρίτο και το τέταρτο εδάφιο της περ. ια) του άρθρου 99 του ν. 4495/2017 (Α’ 167), περί ολοκλήρωσης της υποβολής των δικαιολογητικών για την υπαγωγή στον ν. 4495/2017, αντικαθίστανται με ένα νέο εδάφιο και το άρθρο 99 διαμορφώνεται ως εξής:
«Άρθρο 99
Δικαιολογητικά υπαγωγής αυθαίρετης 
κατασκευής ή αυθαίρετης αλλαγής χρήσης 
στις διατάξεις του παρόντος
Εξουσιοδοτημένος μηχανικός εισάγει στο πληροφοριακό σύστημα του παρόντος τα στοιχεία και δικαιολογητικά που αφορούν την αυθαίρετη κατασκευή ή την αυθαίρετη αλλαγή χρήσης, συμπληρώνοντας τα φύλλα καταγραφής σύμφωνα με το Παράρτημα A’ και τις ρυθμίσεις των επομένων άρθρων. Η υπαγωγή στις διατάξεις του παρόντος συνοδεύεται από τα εξής δικαιολογητικά, τα οποία υποβάλλονται με μέριμνα του ιδιοκτήτη και του μηχανικού και τα οποία φυλάσσει ο ιδιοκτήτης μετά την εισαγωγή τους στο πληροφοριακό σύστημα:
α) αίτηση:
Σε κάθε οικόπεδο ή γήπεδο η διαδικασία υπαγωγής αυθαίρετων κατασκευών ή αυθαίρετης αλλαγής χρήσης στις διατάξεις του παρόντος μπορεί, κατ’ επιλογή των ιδιοκτητών, να γίνεται είτε με μία αίτηση υπαγωγής για το σύνολο των αυθαίρετων κατασκευών ή χρήσεων είτε με περισσότερες αιτήσεις για κάθε μεμονωμένο αυτοτελή χώρο οριζόντιας ή κάθετης ιδιοκτησίας, που αποτελεί αντικείμενο μεταβίβασης.
Την αίτηση υποβάλλει:
αα) ο ιδιοκτήτης του ακινήτου στο οποίο έχει εκτελεστεί η αυθαίρετη κατασκευή ή έχει εγκατασταθεί αυθαίρετη χρήση. Δικαίωμα υπαγωγής έχουν, επίσης, ο ψιλός κύριος, ο επικαρπωτής, ο εργολάβος για τις περιερχόμενες σε αυτόν συνεπεία εργολαβικού προσυμφώνου ιδιοκτησίες, ο μισθωτής εφόσον έχει το δικαίωμα έκδοσης οικοδομικής άδειας από τη μισθωτική σύμβαση και επί νομικών προσώπων ο νόμιμος εκπρόσωπος αυτών, καθώς και ο φερόμενος ως ιδιοκτήτης επί του οποίου έχουν καταλογιστεί πρόστιμα ανέγερσης και διατήρησης,
ββ) ο νομίμως εξουσιοδοτημένος εκπρόσωπος του ιδιοκτήτη,
γγ) όσοι έχουν λάβει έγκριση εξαγοράς, σύμφωνα με τις διατάξεις των άρθρων 5 και 6 του ν. 3147/2003, 
δδ) ο συνιδιοκτήτης, σύμφωνα με τα αναφερόμενα στο ανωτέρω άρθρο.
β) Υπεύθυνη Δήλωση του ν. 1599/1986 του αιτούντος, θεωρημένη για τη γνησιότητα της υπογραφής, στην οποία περιλαμβάνονται:
αα) τα ατομικά του στοιχεία,
ββ) ο Αριθμός Φορολογικού Μητρώου του (Α.Φ.Μ.),
γγ) η Δημόσια Οικονομική Υπηρεσία (Δ.Ο.Υ.) φορολογίας του,
δδ) ο αριθμός και το έτος της οικοδομικής άδειας, αν υπάρχει,
εε) το εμβαδόν και η χρήση της αυθαίρετης κατασκευής,
στστ) η ημερομηνία ολοκλήρωσης του φέροντος οργανισμού ή της αυθαίρετης κατασκευής ή εγκατάστασης της αυθαίρετης χρήσης σε αυτό σύμφωνα με το άρθρο 97,
ζζ) αν πρόκειται για κύρια και μοναδική κατοικία,
ηη) δήλωση ότι η αυθαίρετη κατασκευή ή αυθαίρετη χρήση δεν εμπίπτει στις περιπτώσεις του άρθρου 89.
γ) Τελευταία δήλωση του εντύπου Ε9 στην οποία αναφέρεται το ακίνητο, όπου βρίσκεται η αυθαίρετη κατασκευή ή χρήση, ανεξαρτήτως αν έχουν δηλωθεί επί του εντύπου οι αυθαίρετες κατασκευές.
Κληρονόμοι ακινήτων στα οποία υπάρχουν αυθαίρετες κατασκευές ή χρήσεις καταθέτουν συμπληρωματικά το Ε9 του αποβιώσαντος δικαιοπάροχου.
Αν έχει μεταβιβαστεί αυθαίρετη κατασκευή ή αυθαίρετη αλλαγή χρήσης που έχει ρυθμιστεί με τον ν. 4014/2011 ή τον ν. 4178/2013, τη διαδικασία μετάβασης της δήλωσης στον παρόντα μπορεί να κάνει ο νέος ιδιοκτήτης.
δ) Τεχνική έκθεση εξουσιοδοτημένου αρμόδιου μηχανικού με την περιγραφή της αυθαίρετης κατασκευής ή της αυθαίρετης χρήσης μόνον ως προς το εμβαδόν και τη χρήση του αυθαιρέτου, αν πρόκειται για πρόχειρη κατασκευή της παρ. 75 του άρθρου 2 του ν. 4067/2012 (Α’ 79). Στην τεχνική έκθεση περιγράφονται οι λόγοι αδυναμίας αποτύπωσης του συνόλου του ακινήτου σύμφωνα με την υποπερ. ααα’ της περ. ββ’ της παρ. στ’ του παρόντος άρθρου.
ε) Φωτογραφίες της αυθαίρετης κατασκευής ή της αυθαίρετης αλλαγή χρήσης.
στ) Σχέδια ως εξής:
αα) σε περίπτωση ύπαρξης οικοδομικής άδειας τα εξής αντίγραφα:
ααα) του στελέχους της οικοδομικής άδειας, καθώς και απόσπασμα ρυμοτομικού για τις περιοχές για τις οποίες υφίστανται εγκεκριμένα σχέδια,
βββ) του τοπογραφικού διαγράμματος,
γγγ) του διαγράμματος κάλυψης, στο οποίο σημειώνεται η θέση και το περίγραμμα της αυθαίρετης κατασκευής ή της αυθαίρετης αλλαγής χρήσης και τα πολεοδομικά μεγέθη υπέρβασης, όπως επηρεάζουν τους σχετικούς υπολογισμούς,
δδδ) της κάτοψης του ορόφου, στην οποία σημειώνεται η αυθαίρετη κατασκευή για την οποία ζητείται η υπαγωγή στις ρυθμίσεις του παρόντος.
Θεωρείται ως κάτοψη για την εφαρμογή της παρούσας το σχέδιο κάτοψης, το οποίο προσαρτήθηκε στην πράξη σύστασης διηρημένων ιδιοκτησιών στις περιπτώσεις αυτοτελών οριζόντιων ή καθέτων ιδιοκτησιών, των οποίων η οικοδομική άδεια εκδόθηκε πριν από την έναρξη ισχύος του από 8.9.1983 προεδρικού διατάγματος (Δ’ 394).
Αν η πραγματική κατάσταση συμφωνεί με τα σχέδια της σύστασης διηρημένων ιδιοκτησιών, είναι δυνατή η υποβολή της κάτοψης που επισυνάπτεται στη σύσταση και δεν απαιτείται να προβεί ο μηχανικός στη σύνταξη νέου σχεδίου κάτοψης, χωρίς όμως αυτό να πιστοποιεί τη νομιμότητα της ιδιοκτησίας σύμφωνα με τις πολεοδομικές διατάξεις. Ο έλεγχος των αυθαιρεσιών γίνεται σε κάθε περίπτωση σύμφωνα με τα εγκεκριμένα σχέδια της οικοδομικής άδειας,
εεε) τομή της αυθαίρετης κατασκευής ή του χώρου στον οποίο έχει εγκατασταθεί η αυθαίρετη χρήση,
ββ) αν δεν έχει εκδοθεί οποιαδήποτε οικοδομική άδεια ή αυτή δεν είναι δυνατόν να ανευρεθεί, επισυνάπτονται:
ααα) τοπογραφικό διάγραμμα εξαρτημένου από το κρατικό σύστημα συντεταγμένων, στο οποίο αποτυπώνονται τα μεγέθη της αυθαίρετης κατασκευής.
Ειδικά στις περιπτώσεις αυτοτελών οριζόντιων ή καθέτων ιδιοκτησιών με αποκλειστική χρήση, στις οποίες υπάρχει αδυναμία τοπογραφικής αποτύπωσης του συνόλου του ακινήτου ως εξαρτημένο τοπογραφικό διάγραμμα, νοείται το εξαρτημένο τοπογραφικό διάγραμμα το οποίο αποτυπώνει την έκταση που καταλαμβάνει η αυτοτελής ιδιοκτησία και αναγράφει την επιφάνειά της, καθώς και το ποσοστό συνιδιοκτησίας της. Η αδυναμία τοπογραφικής αποτύπωσης του συνόλου του ακινήτου αιτιολογείται στην τεχνική έκθεση της παρ. δ,
βββ) κάτοψη της αυθαίρετης κατασκευής ή του χώρου που έχει εγκατασταθεί η αυθαίρετη αλλαγή χρήσης,
γγγ) τομή της αυθαίρετης κατασκευής ή του χώρου που έχει εγκατασταθεί η αυθαίρετη αλλαγή χρήσης,
γγ) αν έχει απολεσθεί ο φάκελος της οικοδομικής άδειας, εφόσον η απώλεια βεβαιώνεται από την αρμόδια Υπηρεσία Δόμησης και, προκειμένου να διερευνηθεί η νομιμότητα του υφισταμένου κτιρίου, είναι δυνατή η υποβολή στην αρμόδια Υπηρεσία Δόμησης φακέλου αποτύπωσης κτιρίου, που έχει ανεγερθεί με βάση οικοδομική άδεια πριν από τις 28. 7.2011 η οποία έχει απολεσθεί. Για να γίνει αποδεκτός ο φάκελος από την οικεία Υπηρεσία Δόμησης, πρέπει να περιλαμβάνει τοπογραφικό διάγραμμα, διάγραμμα κάλυψης, σύμφωνα με τις προδιαγραφές του από 8.9.1983 Προεδρικού Διατάγματος, κατόψεις αποτύπωσης όλων των ορόφων, τομή, φωτογραφίες όλων των όψεων, υπεύθυνη δήλωση μηχανικού ότι στο διάγραμμα κάλυψης οι υπολογισμοί και ο έλεγχος του υφισταμένου κτιρίου έχει γίνει σύμφωνα με τους όρους και περιορισμούς δόμησης που ίσχυαν κατά το χρόνο έκδοσης της οικοδομικής άδειας για την οποία υποβάλλεται ο φάκελος αποτύπωσης, καθώς και κρατήσεις και εισφορές σύμφωνα με τις κείμενες διατάξεις. Θεωρείται ως κάτοψη, για την εφαρμογή της παρούσας, το σχέδιο κάτοψης το οποίο προσαρτήθηκε στην πράξη σύστασης διηρημένων ιδιοκτησιών στις περιπτώσεις αυτοτελών οριζόντιων ή καθέτων ιδιοκτησιών, των οποίων η οικοδομική άδεια εκδόθηκε πριν από την έναρξη ισχύος του από 8.9.1983 Προεδρικού Διατάγματος. Αν η πραγματική κατάσταση συμφωνεί με τα σχέδια της σύστασης διηρημένων ιδιοκτησιών, είναι δυνατή η υποβολή της κάτοψης που επισυνάπτεται στη σύσταση και δεν απαιτείται να προβεί ο μηχανικός στη σύνταξη νέου σχεδίου κάτοψης. Τα σχέδια κατατίθενται εις διπλούν και θεωρούνται από την αρμόδια Υπηρεσία Δόμησης. Η μία σειρά σχεδίων χορηγείται στον ενδιαφερόμενο και ο φάκελος συμπληρώνει την απολεσθείσα οικοδομική άδεια στο αρχείο της Υπηρεσίας Δόμησης,
ζ) δημόσια έγγραφα ή αεροφωτογραφίες, από τα οποία αποδεικνύεται ο χρόνος ολοκλήρωσης της κατασκευής και ο χρόνος εγκατάστασης της χρήσης,
η) στατικός έλεγχος των παραβάσεων:
αα) μελέτη στατικής επάρκειας πραγματοποιείται για κάθε κατασκευή που ανήκει σε μία από τις κατωτέρω περιπτώσεις, εκτός των περιπτώσεων των κατηγοριών 1, 2 και 3 του άρθρου 96 και κτιρίων σπουδαιότητας Σ1 σύμφωνα με τον Ελληνικό Αντισεισμικό Κανονισμό (ΕΑΚ):
ααα) κάθε ανεξάρτητη κατασκευή που είναι εξ ολοκλήρου αυθαίρετη,
βββ) οι αυθαίρετες κατασκευές που έχουν υπαχθεί στον ν. 4178/2013 και, με βάση ένα τουλάχιστον από τα υποβληθέντα Δελτία Ελέγχου Δομικής Τρωτότητας Αυθαιρέτου (ΔΕΔΟ.Τ.Α.) που την αφορούν, κατατάσσεται σε υψηλής (Υ) προτεραιότητας περαιτέρω ελέγχου,
γγγ) για κάθε αυθαίρετη προσθήκη ή τροποποίηση ή αλλαγή χρήσης που έχει εκτελεστεί ή εγκατασταθεί σε κτίρια κατηγορίας σπουδαιότητας Σ2, Σ3 και Σ4, σύμφωνα με τον Ελληνικό Αντισεισμικό Κανονισμό,
ββ) δεν απαιτείται υποβολή μελέτης στατικής επάρκειας αλλά τεχνική έκθεση αρμόδιου μηχανικού στις εξής περιπτώσεις:
ααα) μετατροπή ημιυπαίθριου χώρου σε κλειστό,
βββ) διαμερισμάτωση ή αλλαγή διαρρύθμισης χώρου, που δεν επιφέρει αύξηση μόνιμου φορτίου πάνω από δέκα τοις εκατό (10%) στην επιφάνεια στην οποία έχει συντελεστεί η παρέμβαση,
γγγ) πατάρια ισογείου που είναι στατικά ανεξάρτητα από το φέροντα οργανισμό του κτιρίου και πατάρια υπερκείμενων ορόφων όταν το συνολικό ίδιο βάρος δεν επιφέρει αύξηση του μόνιμου φορτίου της υποκείμενης πλάκας πάνω από δεκαπέντε τοις εκατό (15%). Στην περίπτωση αυτή εξετάζεται η σύνδεση με στοιχεία του φέροντος οργανισμού, τα οποία και θα ενισχύονται για ενδεχόμενες τοπικές αστοχίες,
δδδ) πρόβολοι με προσαύξηση μέχρι τριάντα τοις εκατό (30%) του εμβαδού τους και μέχρι είκοσι πέντε τοις εκατό (25%) του πλάτους τους,
εεε) κατασκευή στο δώμα κτιρίων μέχρι το είκοσι τοις εκατό (20%) της επιφάνειας αυτού,
στστστ) υπόγειοι χώροι μέγιστης επιφανείας έως αυτής του ισογείου, κατασκευασμένοι με περιμετρικούς τοίχους από μπατική τοιχοποιία ή οπλισμένο σκυρόδεμα, τα οποία καλύπτουν τουλάχιστον το εβδομήντα πέντε τοις εκατό (75%) της περιμέτρου,
ζζζ) αλλαγή χρήσης με την προϋπόθεση ότι δεν διαφοροποιείται η κατηγορία σπουδαιότητας και η οποία δεν επιφέρει αθροιστική αύξηση των κινητών και μόνιμων φορτίων πάνω από τριάντα τοις εκατό (30%) του μόνιμου φορτίου πριν από την παρέμβαση,
ηηη) μετατροπή πιλοτής σε κλειστό χώρο με προσθήκη περιμετρικών τοίχων από μπατική τοιχοποιία ή οπλισμένο σκυρόδεμα, το οποίο καλύπτει τουλάχιστον το εβδομήντα πέντε τοις εκατό (75%) της περιμέτρου,
θθθ) υπόγεια που ξεμπαζώθηκαν και είναι κατασκευασμένα με περιμετρικούς τοίχους από μπατική τοιχοποιία ή οπλισμένο σκυρόδεμα, το οποίο καλύπτει τουλάχιστον το εβδομήντα πέντε τοις εκατό (75%) της περιμέτρου,
ιιι) σοφίτες με την προϋπόθεση ότι, από τον έλεγχο του συνολικού σεισμικού φορτίου (τέμνουσα βάσης) μετά την προσθήκη των αυθαίρετων κατασκευών στο σύνολο του κτιρίου, προκύπτει ότι αυτό δεν υπερβαίνει το 1,20 του αντίστοιχου σεισμικού φορτίου του υφιστάμενου κτιρίου, χωρίς τις αυθαίρετες κατασκευές. Στην περίπτωση αυτή εξετάζεται και η επάρκεια των φερόντων στοιχείων της σοφίτας, καθώς και η σύνδεσή τους με το φέροντα οργανισμό του υφιστάμενου κτιρίου.
Η μελέτη στατικής επάρκειας μπορεί να υποβάλλεται μέσα σε προθεσμία τριών (3) ετών από την ημερομηνία υπαγωγής για τα κτίρια σπουδαιότητας Σ4, Σ3 και πέντε (5) ετών για τα κτίρια σπουδαιότητας Σ2.
Για τα κτίρια που έχουν ήδη υπαχθεί στον ν. 4178/2013, η υποχρέωση υποβολής μελέτης στατικής επάρκειας ή τεχνικής έκθεσης, εφόσον αυτή απαιτείται με τις προϋποθέσεις του παρόντος άρθρου υποβάλλεται κατά την ολοκλήρωση της ηλεκτρονικής ταυτότητας του κτιρίου ως αυτή ορίζεται στα άρθρα 53 επ.,
Με απόφαση του Υπουργού Περιβάλλοντος και Ενέργειας δύνανται να καθορίζεται κάθε σχετικό θέμα για την εφαρμογή της παρούσας, όπως το περιεχόμενο για την μελέτη στατικής επάρκειας, τις προϋποθέσεις εκπόνησης αυτής και το χρονοδιάγραμμα για την στατική ενίσχυση του κτιρίου, τις συνέπειες και τους όρους της μη συμμόρφωσης όσον αφορά την στατική επάρκεια των κτιρίων που έχουν υπαχθεί στις διατάξεις του παρόντος νόμου.
θ) Τεχνική έκθεση αρμόδιου μηχανικού για τον ηλεκτρομηχανολογικό έλεγχο του πίνακα των γειώσεων και των λοιπών ηλεκτρομηχανολογικών εγκαταστάσεων, αν υπάρχουν για κάθε μεμονωμένη αυθαίρετη κατασκευή, εξαιρουμένων των κατοικιών, καθώς και για αυθαίρετη κατασκευή ή αλλαγή χρήσης που έχει εκτελεστεί ή εγκατασταθεί σε κτίρια που δεν έχουν χρήση κατοικίας. Η ανωτέρω τεχνική έκθεση μπορεί να υποβάλλεται μέσα σε προθεσμία πέντε (5) ετών από την ημερομηνία υπαγωγής και σε κάθε περίπτωση πριν από τη συμπλήρωση της ταυτότητας του κτιρίου,
ι) παράβολο υπέρ του Ελληνικού Δημοσίου, το οποίο αποτελεί έσοδο του κρατικού προϋπολογισμού, με την επιφύλαξη ειδικών διατάξεων του παρόντος στις οποίες θεσπίζεται ειδικό παράβολο, ως εξής:
αα) ύψους διακοσίων πενήντα (250) ευρώ για αυθαίρετη κατασκευή/χρήση μέχρι 100 τ.μ.,
ββ) ύψους πεντακοσίων (500) ευρώ για κτίριο/χρήση άνω των 100 τ.μ. και μέχρι 500 τ.μ.,
γγ) ύψους χιλίων (1.000) ευρώ για κτίριο/χρήση άνω των 500 τ.μ. και μέχρι 2.000 τ.μ.,
δδ) ύψους τεσσάρων χιλιάδων (4.000) ευρώ για κτίριο/χρήση άνω των 2.000 τ.μ. και μέχρι 5.000 τ.μ.,
εε) ύψους δέκα χιλιάδων (10.000) ευρώ για κτίριο/χρήση μεγαλύτερα των 5000 τ.μ.
Το ανωτέρω παράβολο δεν επιστρέφεται σε καμία περίπτωση.
ια) Έντυπο υπολογισμού του ενιαίου ειδικού προστίμου της δηλούμενης κατασκευής, όπως ορίζεται στο άρθρο 100. Το πρόστιμο υπολογίζεται σύμφωνα με τις προϋποθέσεις που ισχύουν κατά την ημερομηνία υπαγωγής, που είναι η ημερομηνία εξόφλησης του παραβόλου.
Ο μηχανικός υποχρεούται να ολοκληρώσει την ηλεκτρονική υποβολή των απαραίτητων δικαιολογητικών, α) έως τις 31 Δεκεμβρίου 2022 για δηλώσεις με ημερομηνία πληρωμής παραβόλου έως και την 31η Δεκεμβρίου 2020, και β) εντός εικοσιτεσσάρων (24) μηνών από την πληρωμή του παράβολου για δηλώσεις με ημερομηνία πληρωμής παραβόλου από την 1η Ιανουαρίου 2021.
Επεξεργασία δηλώσεων υπαγωγής, οι οποίες έχουν καταστεί οριστικές, για διόρθωση υποβαλλόμενων στοιχείων επιτρέπεται μόνο ύστερα από αίτημα που υποβάλλεται στο ηλεκτρονικό σύστημα υπαγωγής διαβιβάζεται στην οικεία Επιτροπή Εξέτασης Προσφυγών Αυθαιρέτων του άρθρου 17, η οποία αποφασίζει για την αποδοχή του αιτήματος».
Άρθρο 90
Μεταφορά υπαγωγών των νόμων 4014/2011 
και 4178/2013 κατηγορίας 5 στον ν. 4495/
2017 - Τροποποίηση περ. ε) και προσθήκη περ. στ) στην παρ. 1 του άρθρου 128 ν. 4759/2020 
Στην παρ. 1 του άρθρου 128 του ν. 4759/2020 (Α’ 245), περί αναστολής των κυρώσεων του ν. 4495/2017 (Α’ 167), τροποποιείται η περ. ε) ως προς την αναφορά στο έτος 2020, προστίθεται περ. στ) και η παρ. 1 διαμορφώνεται ως εξής:
«1. Αυθαίρετες κατασκευές και αλλαγές χρήσης της Κατηγορίας 5 του άρθρου 96 του ν. 4495/2017 (Α’ 167) που είναι προγενέστερες της 28ης.7.2011 υπάγονται στις διατάξεις του ν. 4495/2017 για αναστολή κυρώσεων, εφόσον αφορούν σε:
α. ακίνητα που αποκτώνται μέσω αναγκαστικού πλειστηριασμού, εφόσον η αίτηση υπαγωγής υποβληθεί εντός ενός (1) έτους από την έκδοση της κατακυρωτικής έκθεσης ή μέχρι τις 31.12.2025,
β. ακίνητα που αποκτώνται κατόπιν κληρονομικής διαδοχής, εφόσον η αίτηση υπαγωγής υποβληθεί εντός ενός (1) έτους από την προθεσμία του άρθρου 1847 του Αστικού Κώδικα και το αργότερο μέχρι τις 31.12.2025,
γ. ακίνητα που εκμισθώνονται με σύμβαση leasing και επανέρχονται στη χρήση του κυρίου ή επικαρπωτή τους μετά τη λύση ή λήξη της σύμβασης, εφόσον η αίτηση υπαγωγής υποβληθεί εντός ενός (1) έτους από την αποβολή του μισθωτή ή την απόδοση του μισθίου στον κύριο ή επικαρπωτή τους και το αργότερο μέχρι τις 31.12.2025,
δ. ακίνητα που μεταβιβάζονται στην Ε.Τ.Α.Δ. Α.Ε., σύμφωνα με την παρ. 4 του άρθρου 196 του ν. 4389/2016 (Α’ 94), εφόσον η αίτηση υπαγωγής υποβληθεί εντός ενός (1) έτους από την καταχώρηση ή εγγραφή της μεταβίβασής τους στα οικεία κτηματολόγια ή υποθηκοφυλακεία, αντίστοιχα και το αργότερο μέχρι τις 31.12.2025, και
ε. ακίνητα που βρίσκονται σε περιοχές, οι οποίες κηρύχθηκαν εντός των ετών 2020 και 2021 σε κατάσταση έκτακτης ανάγκης πολιτικής προστασίας, σύμφωνα με την παρ. 2 του άρθρου 25 του ν. 4662/2020 (Α’ 27), εφόσον η αίτηση υπαγωγής υποβληθεί εντός ενός (1) έτους από την έναρξη ισχύος του παρόντος. Για ακίνητα που βρίσκονται στις παραπάνω περιοχές, οι προσαυξήσεις των περ. β’- στ’ της παρ. 3 του άρθρου 102 του ν. 4495/2017 ισχύουν μόνον όταν η αίτηση υπαγωγής υποβληθεί μετά την πάροδο ενός (1) έτους από την έναρξη ισχύος του παρόντος,
στ. περιπτώσεις υπαγωγής στον ν. 4014/2011 (Α’ 209) ή στον ν. 4178/2013 (Α’ 174), οι οποίες μεταφέρονται στον ν. 4495/2017.
Ακίνητα των περ. α’- δ’ της παρ. 1, για τα οποία το γεγονός από το οποίο εκκινεί η αντίστοιχη προθεσμία υπαγωγής έχει συμβεί κατά το τελευταίο έτος πριν την έναρξη ισχύος του παρόντος νόμου, υπάγονται στις διατάξεις του ν. 4495/2017 για αναστολή κυρώσεων, εάν η αίτηση υπαγωγής υποβληθεί εντός ενός (1) έτους από την έναρξη ισχύος του παρόντος».
Άρθρο 91
Προθεσμία έκδοσης οικοδομικής άδειας 
νομιμοποίησης - Τροποποίηση παρ. 1
άρθρου 106 ν. 4495/2017 
Το πρώτο, δεύτερο και τρίτο εδάφιο της περ. α) και το τελευταίο εδάφιο της παρ. 1 του άρθρου 106 του ν. 4495/2017 (Α’ 167) τροποποιούνται ως προς την προβλεπόμενη προθεσμία και η παρ. 1 διαμορφώνεται ως εξής:
«1.α) Στην περίπτωση αυθαίρετων κατασκευών ή χρήσεων για τις οποίες εκδίδεται άδεια νομιμοποίησης, εφόσον καταβληθεί το παράβολο της περ. ι’ του άρθρου 99 και εκδοθεί η σχετική οικοδομική άδεια νομιμοποίησης εντός τεσσάρων (4) ετών ή έγκριση εργασιών κατεδάφισης, εντός έξι (6) μηνών από την καταβολή του, δεν οφείλεται άλλο πρόστιμο. Αν παρέλθει άπρακτο το χρονικό διάστημα των τεσσάρων (4) ετών για λόγους που οφείλονται σε υπαιτιότητα του αιτούντος, εφαρμόζονται σωρευτικά οι διατάξεις για την κατεδάφιση και επιβολή προστίμου αυθαιρέτων. Δεν συνυπολογίζεται στο χρονικό διάστημα των τεσσάρων (4) ετών, ο χρόνος καθυστέρησης έκδοσης της οικοδομικής άδειας για λόγους που δεν οφείλονται σε υπαιτιότητα του 
αιτούντος.
Άδεια νομιμοποίησης εκδίδεται και για κατασκευές των οποίων η οικοδομική άδεια ακυρώθηκε για τυπικό λόγο, με αμετάκλητη δικαστική απόφαση, με την προϋπόθεση ότι δεν παραβιάζονται οι πολεοδομικές διατάξεις που ίσχυαν κατά τον χρόνο κατασκευής τους και εξακολουθούν να ισχύουν και κατά την έναρξη ισχύος του παρόντος.
αα) Εφόσον δεν υφίσταται στατική εξάρτηση των δύο τμημάτων ιδίου ακινήτου ή ιδιοκτησίας δύναται να υποβάλλεται:
i) ταυτόχρονα δήλωση υπαγωγής προς έκδοση άδειας νομιμοποίησης τμήματος αυτού και διατήρησης του υπολοίπου τμήματος, σύμφωνα με το άρθρο 97. Στην περίπτωση αυτήν, καταβάλλεται παράβολο για το σύνολο της επιφάνειας του αυθαιρέτου και ενιαίο ειδικό πρόστιμο μόνο για την επιφάνεια αυτού που δεν νομιμοποιείται, ή
ii) δήλωση υπαγωγής προς έκδοση άδειας νομιμοποίησης τμήματος αυτού, κατόπιν κατεδάφισης του υπολοίπου με έγκριση εργασιών κατεδάφισης, ή
iii) δήλωση υπαγωγής τμήματος αυτού στις διατάξεις αναστολής επιβολής κυρώσεων του άρθρου 97, με την καταβολή του παραβόλου που αντιστοιχεί στην επιφάνειά του και του είκοσι τοις εκατό (20%) του ενιαίου ειδικού προστίμου οπότε διατηρείται για το χρονικό διάστημα που προβλέπεται στον παρόντα, κατόπιν κατεδάφισης του υπολοίπου με έγκριση εργασιών κατεδάφισης.
ββ) Εφόσον υφίσταται στατική εξάρτηση των δύο τμημάτων ιδίου ακινήτου ή ιδιοκτησίας που αποκλείει τη δυνατότητα έκδοσης άδειας νομιμοποίησης, δύναται να υποβάλλεται:
i) δήλωση υπαγωγής του συνόλου αυτού στις διατάξεις αναστολής επιβολής κυρώσεων του άρθρου 97, με την καταβολή του παραβόλου που αντιστοιχεί στην επιφάνειά του και του ενιαίου ειδικού προστίμου, ή
ii) δήλωση υπαγωγής προς έκδοση άδειας νομιμοποίησης τμήματος αυτού, κατόπιν κατεδάφισης του υπολοίπου με έγκριση εργασιών κατεδάφισης, ή
iii) δήλωση υπαγωγής τμήματος αυτού στις διατάξεις αναστολής επιβολής κυρώσεων του άρθρου 97, με την καταβολή του παραβόλου που αντιστοιχεί στην επιφάνειά του και του είκοσι τοις εκατό (20%) του ενιαίου ειδικού προστίμου οπότε διατηρείται για το χρονικό διάστημα που προβλέπεται στον παρόντα κατόπιν κατεδάφισης του υπολοίπου με έγκριση εργασιών 
κατεδάφισης.
Στις περ. ii και iii της υποπερ. ββ’ της παρούσας, για τη δυνατότητα στατικής επάρκειας του τμήματος και αυτοτέλειας του εν λόγω τμήματος, υποβάλλεται συμπληρωματικά τεχνική έκθεση αρμόδιου μηχανικού.
Αν παρέλθει άπρακτο το χρονικό διάστημα των τεσσάρων (4) ετών και εφόσον δεν είναι δυνατή η έκδοση άδειας νομιμοποίησης αποκλειστικά για λόγους μεταβολής του πολεοδομικού καθεστώτος, επιτρέπεται η τροποποίηση των στοιχείων της δήλωσης, σύμφωνα με τις διατάξεις του παρόντος, προκειμένου να υπαχθεί η κατασκευή στο άρθρο 97».
Άρθρο 92
Ακατάσχετο για ποσά που καταβάλλονται 
στο πλαίσιο των δράσεων για την προώθηση της ηλεκτροκίνησης
Οι ενισχύσεις που καταβάλλονται στο πλαίσιο των δράσεων για την προώθηση της ηλεκτροκίνησης, κατ’ εξουσιοδότηση της παρ. 1 του άρθρου 62 του ν. 4710/2020 (Α’ 142), δεν κατάσχονται στα χέρια του Δημοσίου ή τρίτων κατά παρέκκλιση κάθε άλλης αντίθετης γενικής ή ειδικής διάταξης, δεν υπόκεινται σε κανενός είδους παρακράτηση και δεν συμψηφίζονται με βεβαιωμένα χρέη στη Φορολογική Διοίκηση και το Δημόσιο εν γένει, τα νομικά πρόσωπα δημοσίου δικαίου, τους Οργανισμούς Τοπικής Αυτοδιοίκησης και τα νομικά τους πρόσωπα, τα ασφαλιστικά ταμεία και τα πιστωτικά ιδρύματα, μέχρι του ποσού των χιλίων πεντακοσίων 
(1.500) ευρώ ετησίως.
Οι δικαιούχοι των ενισχύσεων του παρόντος που αιτούνται ενίσχυσης για ανώτατο ποσό συνολικά έως χίλια πεντακόσια (1.500) ευρώ ετησίως, απαλλάσσονται από την υποχρέωση προσκόμισης αποδεικτικού φορολογικής και ασφαλιστικής ενημερότητας για τη συμμετοχή τους στις δράσεις και την είσπραξη 
των ενισχύσεων.
Άρθρο 93
Δασωθέντες αγροί - 
Αντικατάσταση του άρθρου 67 
ν. 998/1979
Το άρθρο 67 του ν. 998/1979 (Α’ 289) αντικαθίσταται ως ακολούθως:
«Άρθρο 67 
Αγροί που άλλαξαν μορφή
1. Το Δημόσιο δεν προβάλλει δικαιώματα κυριότητας σε εκτάσεις που εμφανίζονται στις αεροφωτογραφίες του 1945, ή, εφόσον αυτές δεν είναι ευκρινείς, του 1960, με αγροτική μορφή που δασώθηκαν μεταγενέστερα, ανεξάρτητα από τη μορφή που απέκτησαν αργότερα, επί των οποίων το Δημόσιο δεν θεμελιώνει δικαιώματα κυριότητας βάσει τίτλου. 
Πρωτόκολλα διοικητικής αποβολής που έχουν εκδοθεί για τις ανωτέρω εκτάσεις ανακαλούνται ακόμη και αν τελεσιδίκησαν δικαστικά.
2. Αν οι εκτάσεις της παρ. 1 εντάσσονται στην παρ. 1 του άρθρου 3, τότε εμβαδόν αυτών έως τριάντα (30) στρέμματα, μπορεί να χρησιμοποιηθεί για γεωργική και δενδροκομική εκμετάλλευση, χωρίς να επιτρέπεται η περαιτέρω αλλαγή της χρήσης τους. Δικαίωμα να ζητήσουν την αλλαγή της χρήσης για γεωργική και δενδροκομική εκμετάλλευση έχουν όσοι αξιώνουν δικαιώματα κυριότητας επί των ανωτέρω εκτάσεων, δυνάμει τίτλων νόμιμα μεταγεγραμμένων. Η αλλαγή της χρήσης επιτρέπεται, κατόπιν άδειας που χορηγείται από τον Προϊστάμενο της Επιθεώρησης Εφαρμογής Δασικής Πολιτικής στον οποίο υπάγεται η αρμόδια Δασική Υπηρεσία, μετά από εισήγηση του οικείου Δασάρχη ή του Διευθυντή Δασών, εάν δεν υφίσταται Δασαρχείο στον νομό. Ειδικά, για εκτάσεις μεγαλύτερες των πέντε (5) στρεμμάτων, προκειμένου να χορηγηθεί άδεια, διαπιστώνεται, με βάση σχετική οικονομοτεχνική μελέτη, ότι συντρέχουν σωρευτικά οι κάτωθι προϋποθέσεις: 
α. Οι εδαφολογικές και οικολογικές συνθήκες συνηγορούν υπέρ αυτού του τρόπου εκμετάλλευσης, 
β. πληρούνται οι προϋποθέσεις της παρ. 4 του άρθρου 47, και 
γ. η συγκεκριμένη έκταση, λόγω της θέσης, της αλληλεξάρτησης και της σύνδεσής της με τις γειτονικές δασικού χαρακτήρα εκτάσεις, δύναται να ανακτήσει τη δασική της βλάστηση με φυσική αναγέννηση, μετά το πέρας της γεωργικής εκμετάλλευσης. 
Η οικονομοτεχνική μελέτη, η οποία συνοδεύεται από τοπογραφικό διάγραμμα της έκτασης, συντάσσεται και υπογράφεται σύμφωνα με την παρ. 2 του άρθρου 47 και εγκρίνεται με την άδεια αλλαγής χρήσης της έκτασης.
Το περιεχόμενο της μελέτης ορίζεται στο Παράρτημα της υπό στοιχεία οικ.133389/6588/10.12.2015 απόφασης του Αναπληρωτή Υπουργού Περιβάλλοντος και Ενέργειας (Β’ 2860).
Στις ανωτέρω εκτάσεις, πέραν της επιτρεπτής επέμβασης του παρόντος άρθρου, εφαρμόζονται και οι υπόλοιπες διατάξεις της δασικής νομοθεσίας περί επιτρεπτών επεμβάσεων.
3. Αν οι εκτάσεις της παρ. 1 εντάσσονται στην παρ. 2 του άρθρου 3, τότε δεν υπάγονται στις διατάξεις της δασικής νομοθεσίας και επιτρέπεται η απομάκρυνση της φυόμενης δασικής βλάστησης, μετά από άδεια του οικείου Δασάρχη ή του Διευθυντή Δασών εάν δεν υφίσταται Δασαρχείο στον νομό, κατόπιν αιτήσεως του προσώπου που προβάλλει δικαιώματα κυριότητας στην έκταση. Ο ενδιαφερόμενος, προκειμένου να αποδείξει το έννομο συμφέρον του να αιτηθεί την απομάκρυνση της δασικής βλάστησης, συνυποβάλλει με την αίτησή του είτε συμβολαιογραφικούς τίτλους, είτε δήλωση στοιχείων ακινήτων (Ε9), είτε ένορκες βεβαιώσεις, είτε οποιοδήποτε άλλο στοιχείο από το οποίο να πιθανολογείται ο νομικός δεσμός του με 
το ακίνητο.
Διοικητικές πράξεις που εκδόθηκαν κατ’ εφαρμογή της δασικής νομοθεσίας για την προστασία των ανωτέρω εκτάσεων, ανακαλούνται.
4. Ο ειδικότερος χαρακτηρισμός της έκτασης ως δάσους ή δασικής, προκειμένης της εφαρμογής του άρθρου αυτού, διενεργείται, εφόσον δεν έχει καταρτιστεί δασολόγιο, αλλά υπάρχει αναρτημένος δασικός χάρτης, από την Επιτροπή Δασολογίου Περιφερειακής Ενότητας της παρ. 6 του άρθρου 3 του ν. 3208/2003 (Α’ 303), ακόμη και αν η συγκεκριμένη έκταση έχει κηρυχθεί 
αναδασωτέα.
Στις περιοχές που δεν καλύπτονται από αναρτημένο δασικό χάρτη, εφαρμόζεται το άρθρο 14.
5. Στις διατάξεις του παρόντος υπάγονται και τα ακίνητα δασικού χαρακτήρα που διατέθηκαν ως κληροτεμάχια, τα οποία εμφανίζονται στις πλησιέστερες στον χρόνο της παραχώρησης αεροφωτογραφίες με αγροτική μορφή και δασώθηκαν μεταγενέστερα, ανεξάρτητα από τη μορφή που απέκτησαν αργότερα».
ΜΕΡΟΣ Η’
ΔΙΑΤΑΞΕΙΣ ΥΠΟΥΡΓΕΙΟΥ 
ΜΕΤΑΝΑΣΤΕΥΣΗΣ ΚΑΙ ΑΣΥΛΟΥ
Άρθρο 94
Μετάκληση πολίτη τρίτης χώρας 
για προσωρινή απασχόληση στην αγροτική 
οικονομία - Τροποποίηση του άρθρου δεκάτου έκτου ν. 4783/2021 (Α’ 38)
Στο άρθρο δέκατο έκτο του ν. 4783/2021 (Α’ 38) επέρχονται οι εξής αλλαγές: 1) στο πρώτο εδάφιο της παρ. 1 τροποποιείται η προθεσμία υποβολής αίτησης για προσωρινή απασχόληση και αντικαθίσταται η λέξη «εργασίας» από τη λέξη «απασχόλησης», 2) στην παρ. 3, α) στην περ. α’ αναπροσαρμόζεται το ύψος του παραβόλου, β) στο δεύτερο εδάφιο της υποπερ. βγ’ της περ. β’ γίνονται νομοτεχνικές αλλαγές, γ) τα εδάφια τρίτο, τέταρτο και πέμπτο της υποπερ. βγ’ της περ. β’ μεταφέρονται μετά την περ. ε’ και οι λέξεις «τον νόμο προδιαγραφές» αντικαθίστανται από τις λέξεις «τις κείμενες διατάξεις προδιαγραφές υγείας και ασφάλειας», 3) στην παρ. 3α: α) στο πρώτο εδάφιο τίθεται επιφύλαξη σε διατάξεις του ν. 4251/2014, β) στο τρίτο εδάφιο γίνονται νομοτεχνικές βελτιώσεις, γ) η υποπερ. αγ’ της περ. α’ εξειδικεύεται, δ) στην υποπερ. αδ’ της περ. α’ γίνονται νομοτεχνικές βελτιώσεις, ε) στην περ. γ’ οι λέξεις «αλλοδαπού» αντικαθίστανται από τις λέξεις «πολίτη τρίτης χώρας», στ) στην περ. δ’ προστίθενται οι λέξεις «σε ισχύ», 4) στην παρ. 4 στο πρώτο εδάφιο τίθενται διευκρινίσεις για την έκδοση συγκεντρωτικής κατάστασης αιτούντων, γίνονται νομοτεχνικές βελτιώσεις και προστίθεται νέο δεύτερο εδάφιο, 5) στην παρ. 6 προστίθενται δεύτερο και τρίτο εδάφιο, 6) οι παρ. 7 και 8 αντικαθίστανται, 7) στην παρ. 9: α) τροποποιείται ο χρόνος ισχύος της, β) επικαιροποιείται η ονομασία στο αρμόδιο όργανο της επιθεώρησης εργασίας, γ) προστίθεται ο έλεγχος για όλες τις πτυχές της παροχής απασχόλησης από πλευράς των εργαζομένων στην αγροτική οικονομία, 8) στην παρ. 10 προστίθεται παραπομπή στην παρ. 3α και το άρθρο δέκατο έκτο διαμορφώνεται ως εξής:
«Άρθρο δέκατο έκτο
Μετάκληση πολίτη τρίτης χώρας για προσωρινή 
απασχόληση στην αγροτική οικονομία σύμφωνα 
με την κατά παρέκκλιση διαδικασία
1. Εργοδότης, ο οποίος επιθυμεί να προσλάβει πολίτη τρίτης χώρας, που απαλλάσσεται από την υποχρέωση θεώρησης εισόδου, σύμφωνα με την παρ. 4 του άρθρου 5 του ν. 4251/2014 (Α’ 80), μπορεί να υποβάλει, μέχρι την 30ή Σεπτεμβρίου 2022, κατά παρέκκλιση της κείμενης νομοθεσίας, αίτηση στην αρμόδια υπηρεσία Αλλοδαπών και Μετανάστευσης της Αποκεντρωμένης Διοίκησης του τόπου διαμονής του, με βάση τις θέσεις απασχόλησης, όπως καθορίζονται με την κοινή υπουργική απόφαση του άρθρου 11 του ν. 4251/2014, προκειμένου να τον μετακαλέσει για απασχόληση στην εποχιακή αγροτική οικονομία. Η αίτηση, στην οποία αναγράφονται τα πλήρη στοιχεία (επώνυμο, όνομα, επώνυμο και όνομα πατέρα, επώνυμο και όνομα μητέρας, χώρα και ημερομηνία γέννησης, ιθαγένεια, αριθμός διαβατηρίου, ημερομηνία έκδοσης και λήξης, χώρα έκδοσης) του προς απασχόληση πολίτη τρίτης χώρας, ο οποίος πρέπει να μην έχει συμπληρώσει το εξηκοστό (60ό) έτος της ηλικίας, καθώς και ο αριθμός φορολογικού μητρώου του εργοδότη υποβάλλονται σε ηλεκτρονική πλατφόρμα μέσω της Ενιαίας Ψηφιακής Πύλης της Δημόσιας Διοίκησης (gov.gr ΕΨΠ).
2. Η ηλεκτρονική πλατφόρμα δύναται να διαλειτουργεί με συστήματα δημοσίων φορέων. Η είσοδος των εργοδοτών-χρηστών στην πλατφόρμα πραγματοποιείται κατόπιν προηγούμενης αυθεντικοποίησής τους με τη χρήση των κωδικών διαπιστευτηρίων της Γενικής Γραμματείας Πληροφοριακών Συστημάτων Δημόσιας Διοίκησης του Υπουργείου Ψηφιακής Διακυβέρνησης, σύμφωνα με τα οριζόμενα στο Κεφάλαιο ΣΤ’ του Μέρους Α’ του ν. 4727/2020 (Α’ 184). Πρόσβαση στην ηλεκτρονική πλατφόρμα παρέχεται στις αρμόδιες υπηρεσίες, ιδίως των Υπουργείων Προστασίας του Πολίτη, Εργασίας και Κοινωνικών Υποθέσεων, Μετανάστευσης και Ασύλου, Αγροτικής Ανάπτυξης και Τροφίμων, σε όλες τις υπηρεσίες Αλλοδαπών και Μετανάστευσης των Αποκεντρωμένων Διοικήσεων, σε όλες τις Αστυνομικές Αρχές, στην Ανεξάρτητη Αρχή Δημοσίων Εσόδων και στον Ηλεκτρονικό Εθνικό Φορέα Κοινωνικής Ασφάλισης. 
3. Η ανωτέρω αίτηση συνοδεύεται τουλάχιστον από τα κατωτέρω δικαιολογητικά:
α) Παράβολο (κωδ. 2113) και αποδεικτικό καταβολής του, ύψους εκατόν δέκα (110) ευρώ για κάθε πολίτη τρίτης χώρας που πρόκειται να απασχοληθεί, το οποίο εισπράττεται υπέρ του Δημοσίου και δεν επιστρέφεται.
β) Υπεύθυνη δήλωση του εργοδότη με την οποία δηλώνεται ότι:
βα) θα απασχολήσει προσωρινά για την παροχή αγροτικών εργασιών τον συγκεκριμένο πολίτη τρίτης χώρας, για περίοδο τουλάχιστον τριάντα (30) ημερών, και έως ενενήντα (90) ημέρες, με δυνατότητα παράτασης, σύμφωνα με τα οριζόμενα στις παρ. 3α και 7,
ββ) θα αναλάβει τις προβλεπόμενες δαπάνες, εφόσον συντρέχουν οι προϋποθέσεις εφαρμογής της παρ. 3 του άρθρου 80 του ν. 3386/2005 (Α’ 212),
βγ) ο μετακαλούμενος θα παρέχει τις αγροτικές εργασίες σε τόπο επακριβώς προσδιορισμένο ως προς την περιφερειακή ενότητα, τον δήμο και τη δημοτική ενότητα ή δημοτική κοινότητα και ότι προσωρινά θα διαμένει σε τόπο που προσδιορίζεται με ακριβή στοιχεία διεύθυνσης. Επίσης, ότι το κατάλυμα που παρέχεται από τον εργοδότη πληροί τις απαιτούμενες, από τις κείμενες διατάξεις, προδιαγραφές υγείας και ασφάλειας, υπό τον έλεγχο των αρμόδιων υπηρεσιών, και ότι ο εργοδότης υποχρεούται να ενημερώνει την αρμόδια αρχή για οποιαδήποτε αλλαγή.
γ) Ενιαία δήλωση καλλιέργειας ή ενιαία δήλωση εκτροφής του άρθρου 9 του ν. 3877/2010 (Α’ 160).
δ) Φωτοτυπία του διαβατηρίου του πολίτη τρίτης χώρας.
ε) Πιστοποιητικό από το οποίο προκύπτουν τα ληξιαρχικά στοιχεία (επώνυμο, όνομα, επώνυμο και όνομα πατέρα, επώνυμο και όνομα μητέρας, χώρα και ημερομηνία γέννησης). 
Σε περίπτωση που απαιτείται από τον εποχικά εργαζόμενο να καταβάλει μίσθωμα, ο εργοδότης προσφέρει στον εποχικά εργαζόμενο μισθωτήριο ή ισοδύναμο έγγραφο που αναγράφει σαφώς τους όρους ενοικίασης του καταλύματος. Σε κάθε περίπτωση, το ύψος του μισθώματος πρέπει να είναι ανάλογο με την αμοιβή του εποχικά εργαζομένου και την ποιότητα του καταλύματος και δεν εκπίπτει αυτομάτως από τον μισθό του εποχικά εργαζομένου. Όταν το κατάλυμα δεν παρέχεται από τον εργοδότη, ο εργοδότης οφείλει να προσκομίσει στην αρμόδια υπηρεσία Αλλοδαπών και Μετανάστευσης της Αποκεντρωμένης Διοίκησης στοιχεία που να καταδεικνύουν ότι ο εποχικά εργαζόμενος διαθέτει εξ ιδίων κατάλυμα, το οποίο πληροί τις απαιτούμενες από τις κείμενες διατάξεις προδιαγραφές υγείας και ασφάλειας.
3α. Η προσωρινή απασχόληση της παρ. 3 για την παροχή αγροτικών εργασιών από πολίτη τρίτης χώρας δύναται να παραταθεί, με την επιφύλαξη της περ. στ’ της παρ. 2 του άρθρου 4 και της περ. γ’ του άρθρου 6, με χορήγηση υπηρεσιακού σημειώματος που εκδίδεται από την κατά τόπον αρμόδια Διεύθυνση Αλλοδαπών ή Διεύθυνση Αστυνομίας της Ελληνικής Αστυνομίας, έως και δέκα (10) ημέρες πριν από τη λήξη της αρχικής περιόδου ισχύος της επιτρεπόμενης διάρκειας διαμονής. Για τη χορήγηση της παράτασης υποβάλλεται στις ανωτέρω αρχές, κοινή αίτηση του εργοδότη και του μετακαλούμενου εργάτη, όπου αναφέρεται το χρονικό διάστημα της αιτούμενης παράτασης, το οποίο σε καμία περίπτωση δεν δύναται να υπερβαίνει τις ενενήντα (90) ημέρες. 
Η κοινή αίτηση παράτασης συνοδεύεται από τα εξής δικαιολογητικά:
α) Υπεύθυνη δήλωση του εργοδότη, ο οποίος δηλώνει υπευθύνως ότι:
αα) υπάρχουν λόγοι που σχετίζονται με την ολοκλήρωση αγροτικών εργασιών, οι οποίοι καθιστούν αναγκαία την παράταση παραμονής του αλλοδαπού στη Χώρα, προκειμένου να τον απασχολήσει για χρονικό διάστημα που δεν υπερβαίνει τις ενενήντα (90) ακόμη ημέρες,
αβ) θα αναλάβει τις προβλεπόμενες δαπάνες, εφόσον συντρέχουν οι προϋποθέσεις εφαρμογής της παρ. 3 του άρθρου 80 του ν. 3386/2005 (Α’ 12),
αγ) θα παρέχει επαρκές κατάλυμα, σύμφωνα με την κείμενη νομοθεσία, το οποίο πληροί τις απαιτούμενες από τις κείμενες διατάξεις προδιαγραφές υγείας και ασφάλειας,
αδ) τα δικαιολογητικά που έχει καταθέσει ο εργοδότης κατά την αρχική αίτηση του παρόντος για την προσωρινή μετάκληση του πολίτη τρίτης χώρας βρίσκονται σε ισχύ, εφόσον δεν έχουν ανακληθεί.
β) Φωτοαντίγραφο της πρώτης σελίδας του διαβατήριου του αλλοδαπού, καθώς και των σελίδων με τις σφραγίδες εισόδου/εξόδου που σχετίζονται με την χρονική περίοδο παραμονής του στη χώρα για απασχόληση σε αγροτικές εργασίες, σύμφωνα με το παρόν.
γ) Έγχρωμη φωτογραφία του πολίτη τρίτης χώρας. 
δ) Φωτοαντίγραφο δελτίου αστυνομικής ταυτότητας ή διαβατηρίου του εργοδότη σε ισχύ. 
4. Οι υπηρεσίες μιας στάσης των Αποκεντρωμένων Διοικήσεων της Χώρας, εφόσον συντρέχουν οι προϋποθέσεις του παρόντος, σε συνέχεια των αιτήσεων των παρ. 1 έως 3, εκδίδουν εντός πέντε (5) εργάσιμων ημερών από την υποβολή της αίτησης του εργοδότη, συγκεντρωτική κατάσταση των αιτούντων εργοδοτών και των πολιτών τρίτων χωρών, τους οποίους αφορούν οι σχετικές αιτήσεις, και την αποστέλλουν προς τις αρμόδιες υπηρεσίες διαβατηριακού ελέγχου της Ελληνικής Αστυνομίας, ώστε να επιτρέψουν την είσοδο στη Χώρα των συγκεκριμένων πολιτών, υπό την επιφύλαξη του άρθρου 4. H συγκεντρωτική κατάσταση των αιτούντων εργοδοτών και των πολιτών τρίτων χωρών, τους οποίους αφορούν οι σχετικές αιτήσεις, αποστέλλεται σε επεξεργάσιμη μορφή υπολογιστικών φύλλων στην Κεντρική Υπηρεσία του Ηλεκτρονικού Εθνικού Φορέα Κοινωνικής Ασφάλισης, στην Ηλεκτρονική Διακυβέρνηση Κοινωνικής Ασφάλισης Ανώνυμη Εταιρεία (ΗΔΙΚΑ ΑΕ), στην Ανεξάρτητη Αρχή Δημοσίων Εσόδων (ΑΑΔΕ), στις περιφερειακές υπηρεσίες της Ανεξάρτητης Αρχής Επιθεώρησης Εργασίας και στη Γενική Διεύθυνση Αποκεντρωμένων Δομών του Υπουργείου Αγροτικής Ανάπτυξης και Τροφίμων.
5. Η πλήρωση των προϋποθέσεων του παρόντος παρέχει στον πολίτη τρίτης χώρας δικαίωμα εργασίας ως εποχιακού εργάτη, για όσο χρόνο διαρκεί η διαμονή του, χωρίς θεώρηση εισόδου, στη Χώρα. Για την απασχόλησή του αυτή υπάγεται στην ασφάλιση του Ηλεκτρονικού Εθνικού Φορέα Κοινωνικής Ασφάλισης (πρώην Οργανισμού Γεωργικών Ασφαλίσεων) με εργόσημο σύμφωνα με το άρθρο 27 του ν. 2639/1998 (Α’ 205) και το άρθρο 20 του ν. 3863/2010 (Α’ 115).
6. Μετακαλούμενος πολίτης τρίτης χώρας, που έχει εισέλθει σύμφωνα με το παρόν υποχρεούται να διαμένει στο κατάλυμα που δηλώνει ο εργοδότης του και δεν δύναται να εργαστεί σε άλλον εργοδότη, εκτός αν, εντός πέντε (5) ημερών από τη λήξη της περιόδου απασχόλησής του, νέος εργοδότης υποβάλλει την αίτηση της παρ. 1. Η αίτηση του νέου εργοδότη συνοδεύεται από τα δικαιολογητικά των περ. β’, γ’ και δ’ της παρ. 3. Στην περίπτωση αυτή η υπηρεσία Αλλοδαπών και Μετανάστευσης εκδίδει σχετικό κατάλογο με τα στοιχεία του νέου εργοδότη και των πολιτών τρίτων χωρών, τον οποίο ομοίως κοινοποιεί σύμφωνα με την παρ. 4. 
7. Ο πολίτης τρίτης χώρας κατά την περίοδο απασχόλησής του στην Ελλάδα, σύμφωνα με την παρ. 1, καθώς και κατά την περίοδο παράτασης της περιόδου απασχόλησης, σύμφωνα με την παρ. 3α έχει τη δυνατότητα εξόδου από την Ελληνική Επικράτεια και επανεισόδου δύο (2) φορές μηνιαίως με την επιφύλαξη της περ. στ) της παρ. 2 του άρθρου 4 και της περ. γ) του άρθρου 6. Η είσοδος και η έξοδος από την ελληνική επικράτεια του πολίτη τρίτης χώρας ελέγχονται από τις αρμόδιες συνοριακές αρχές του Αρχηγείου της Ελληνικής Αστυνομίας.
8. Μέχρι την ολοκλήρωση των απαιτούμενων ηλεκτρονικών διασυνδέσεων των δημοσίων υπηρεσιών με το Ολοκληρωμένο Πληροφοριακό Σύστημα (ΟΠΣ) Μετανάστευση του Υπουργείου Μετανάστευσης και Ασύλου, το οποίο υποστηρίζει τη λειτουργία της ηλεκτρονικής πλατφόρμας της παρ. 1, οι υπηρεσίες αλλοδαπών και μετανάστευσης κοινοποιούν, δια της ηλεκτρονικής οδού, σε όλες τις συναρμόδιες υπηρεσίες, σύμφωνα με την παρ. 4, τις συγκεντρωτικές καταστάσεις των αιτούντων εργοδοτών και των πολιτών τρίτων χωρών. Η κοινοποίηση αυτή πραγματοποιείται, ώστε να είναι δυνατή, α) η έκδοση του Αριθμού Φορολογικού Μητρώου (ΑΦΜ) από την ΑΑΔΕ, β) η μη αυτόματη έκδοση του Αριθμού Μητρώου Κοινωνικής Ασφάλισης (ΑΜΚΑ) στα γραφεία έκδοσης ΑΜΚΑ του e-ΕΦΚΑ ή γ) η αυτόματη έκδοση του ΑΜΚΑ από την ΗΔΙΚΑ ΑΕ, δ) η εκπλήρωση από τους εργοδότες των εκ του νόμου υποχρεώσεών τους και ε) η διενέργεια των απαιτούμενων ελέγχων από τις αρμόδιες κατά περίπτωση δημόσιες αρχές.
9. Ειδικά για τον περιορισμό των συνεπειών διασποράς της νόσου του κορωνοϊού COVID-19, από τη δημοσίευση του παρόντος και έως την 30ή.9.2022, τα στοιχεία ελέγχου και πιστοποίησης που συγκεντρώνονται από τις υπηρεσίες διαβατηριακού ελέγχου της Ελληνικής Αστυνομίας, προκειμένου να επιτρέπεται η είσοδος των μετακαλουμένων από τρίτες χώρες για απασχόληση στην εποχιακή αγροτική οικονομία, διαβιβάζονται στην κατά τόπον αρμόδια υπηρεσία της Ανεξάρτητης Αρχής Επιθεώρησης Εργασίας, προκειμένου να διενεργούνται έλεγχοι, α) για την τήρηση των μέτρων υγείας και ασφάλειας στην εργασία, ιδίως αναφορικά με την τήρηση των μέτρων αντιμετώπισης της μετάδοσης του κορωνοϊού COVID-19, β) για όλες τις πτυχές της παροχής απασχόλησης από πλευράς των εργαζομένων στην αγροτική οικονομία, σύμφωνα με την κείμενη νομοθεσία.
10. α. Με κοινή απόφαση των Υπουργών Οικονομικών, Προστασίας του Πολίτη, Εργασίας και Κοινωνικών Υποθέσεων, Μετανάστευσης και Ασύλου, Εσωτερικών, Ψηφιακής Διακυβέρνησης, Αγροτικής Ανάπτυξης και Τροφίμων και του Διοικητή της Ανεξάρτητης Αρχής Δημοσίων Εσόδων, δύναται να τροποποιούνται ο τύπος της αίτησης, καθώς και τα δικαιολογητικά που απαιτούνται, πέραν όσων αναφέρονται στις παρ. 3 και 3α, και, περαιτέρω, να καθορίζονται η διαδικασία πληροφόρησης των αρμοδίων κατά περίπτωση υπηρεσιών, καθώς και των εμπλεκομένων φορέων για τους μετακαλούμενους πολίτες τρίτων χωρών προς τον σκοπό της εποχικής εργασίας, ο φορέας, υπό την ευθύνη και εποπτεία του οποίου λειτουργεί η πλατφόρμα, τα τεχνικά και οργανωτικά ζητήματα για τη λειτουργία της πλατφόρμας, συμπεριλαμβανομένης και της έναρξης αυτής και της πρόσβασης σε αυτήν, οι απαιτούμενες διασυνδέσεις της πλατφόρμας με άλλα πληροφοριακά συστήματα, η διαδικασία αυθεντικοποίησης, καθώς και κάθε αναγκαία τεχνική ή άλλη λεπτομέρεια για την εφαρμογή του παρόντος.
β. Με απόφαση του Υπουργού Εργασίας και Κοινωνικών Υποθέσεων ορίζονται οι όροι, η διαδικασία, τα όργανα ελέγχου και οι κυρώσεις, καθώς και τα πρόστιμα στις περιπτώσεις παραβίασης του παρόντος».
Άρθρο 95
Διαδικασία εισδοχής πολιτών τρίτων χωρών 
με σκοπό την εποχική εργασία - Τροποποίηση του άρθρου 13 της ν. 4251/2014
1. Στην παρ. 3 του άρθρου 13 του ν. 4251/2014 (Α’ 80), επέρχονται οι εξής αλλαγές, α) στο δεύτερο εδάφιο της περ. α’ τροποποιείται το ύψος του τέλους που καταβάλλεται για το σύνολο των περιόδων απασχόλησης, β) στην περ. β’ διαγράφονται οι λέξεις «προσλάβει τους εργαζόμενους και θα», γ) στην περ. γ’ στο δεύτερο εδάφιο η λέξη «αναγράφονται» αντικαθίσταται από τη λέξη «περιλαμβάνονται» και προστίθεται νέο τέταρτο εδάφιο, δ) στο πρώτο εδάφιο της περ. ε’ τροποποιείται ο τρόπος απόδειξης παροχής καταλύματος στον εργαζόμενο και η παρ. 3 διαμορφώνεται ως εξής: 
«3. Εργοδότης, ο οποίος επιθυμεί να προσλάβει πολίτη τρίτης χώρας για εποχική εργασία, με βάση τις θέσεις εργασίας, οι οποίες περιλαμβάνονται στην κοινή υπουργική απόφαση του άρθρου 11, υποβάλλει αίτηση στην αρμόδια υπηρεσία της Αποκεντρωμένης Διοίκησης του τόπου διαμονής του, στην οποία αναφέρονται ο αριθμός των θέσεων εργασίας, τα πλήρη στοιχεία (επώνυμο, όνομα, επώνυμο και όνομα πατέρα, επώνυμο και όνομα μητέρας, χώρα και ημερομηνία γέννησης, ιθαγένεια, αριθμός διαβατηρίου, ημερομηνία έκδοσης και λήξης, χώρα έκδοσης) των προς απασχόληση πολιτών τρίτων χωρών, η ειδικότητα, καθώς και το χρονικό διάστημα της απασχόλησης. Η αίτηση του εργοδότη αφορά σε συνολική περίοδο απασχόλησης έως εννέα (9) μήνες, ανά περίοδο δώδεκα (12) μηνών, και μπορεί να επεκτείνεται σε συνολική περίοδο έως πέντε (5) έτη. Μαζί με την αίτηση, ο εργοδότης καταθέτει: 
α) Αποδεικτικό καταβολής τέλους ύψους εκατό (100) ευρώ, το οποίο αφορά σε κάθε περίοδο απασχόλησης έως εννέα μήνες, για κάθε πολίτη τρίτης χώρας που θέλει να απασχολήσει, το οποίο εισπράττεται υπέρ του Δημοσίου και δεν επιστρέφεται. Στην περίπτωση που ο αιτών καταθέτει αίτηση μετάκλησης εποχικού εργαζομένου για περισσότερα του ενός έτη, έως το όριο των πέντε (5) ετών, ο εργοδότης καταθέτει ένα αποδεικτικό καταβολής τέλους συνολικού ύψους εκατό (100) ευρώ για το σύνολο των περιόδων απασχόλησης εννέα (9) μηνών.
β) Υπεύθυνη δήλωση ότι θα αναλάβει τις προβλεπόμενες δαπάνες, αν συντρέχουν οι προϋποθέσεις εφαρμογής της παρ. 3 του άρθρου 80 του ν. 3386/2005 (Α’ 212).
γ) Έγκυρη σύμβαση εργασίας για τον σκοπό της εποχικής εργασίας, υπογεγραμμένη από τον εργοδότη που είναι εγκατεστημένος στην Ελληνική Επικράτεια. Στη σύμβαση εργασίας περιλαμβάνονται:
αα) το είδος της απασχόλησης, ββ) ο τόπος που λαμβάνει χώρα αυτή, γγ) η ημερομηνία έναρξης αυτής, δδ) η διάρκεια της απασχόλησης, εε) ο αριθμός των ωρών εργασίας, εντός της εβδομάδας ή του μήνα, στστ) η αμοιβή του εργαζομένου, η οποία δεν μπορεί να είναι, σε καμία περίπτωση, μικρότερη από τις αποδοχές ανειδίκευτου εργαζομένου, ζζ) το ύψος του ενδεχόμενου επιδόματος αδείας, εφόσον προβλέπεται από τη σύμβαση και ηη) κάθε άλλο όρο εργασίας, κατά περίπτωση. Στην περίπτωση που ο εργοδότης καταθέτει αίτηση για την απασχόληση του πολίτη τρίτης χώρας, εποχικού εργαζομένου, για περισσότερες της μίας περιόδους εννέα (9) μηνών, ο αιτών υποβάλλει σύμβαση εργασίας αντίστοιχης διάρκειας.
Η σύμβαση εργασίας προβλέπει ότι ο πολίτης τρίτης χώρας, εποχικός εργαζόμενος, για την απασχόλησή του αυτή υπάγεται στην ασφάλιση του Ηλεκτρονικού Εθνικού Φορέα Κοινωνικής Ασφάλισης (πρώην Οργανισμού Γεωργικών Ασφαλίσεων) με εργόσημο σύμφωνα με το άρθρο 27 του ν. 2639/1998 (Α’ 205) και το άρθρο 20 του ν. 3863/2010 (Α’ 115).
δ) Αποδεικτικά στοιχεία, εφόσον στη σύμβαση εργασίας ορίζεται ότι ο αιτών θα ασκήσει επάγγελμα που ρυθμίζεται νομοθετικά, όπως ορίζεται στο π.δ. 38/2010 (Α’ 78), τα οποία πιστοποιούν ότι ο πολίτης τρίτης χώρας πληροί τις προϋποθέσεις που προκύπτουν από τις οικείες διατάξεις της εθνικής νομοθεσίας για την άσκηση αυτών στην Ελλάδα. Ο προσδιορισμός των κατά περίπτωση εφαρμοστέων διατάξεων διενεργείται με βάση την περιγραφή του επαγγέλματος στην οικεία σύμβαση εργασίας.
ε) Στοιχεία ότι παρέχεται στον εργαζόμενο κατάλληλο για διαμονή κατάλυμα, τα οποία αφορούν, μεταξύ άλλων, την κυριότητα, τη νομή, την κατοχή και την καταλληλότητα του καταλύματος που αποδεικνύονται με υπεύθυνη δήλωση του εργοδότη, η οποία περιλαμβάνει τις σχετικές πληροφορίες. Όταν το κατάλυμα παρέχεται από τον εργοδότη, αυτός οφείλει, αφενός να διασφαλίζει ότι το κατάλυμα πληροί τις απαιτούμενες από τις κείμενες υγειονομικές διατάξεις προδιαγραφές υγείας και ασφάλειας, υπό τον έλεγχο των αρμόδιων υπηρεσιών, αφετέρου να ενημερώνει την αρμόδια αρχή για οποιαδήποτε αλλαγή αυτού. Εφόσον απαιτείται από τον εποχικά εργαζόμενο να καταβάλει μίσθωμα, ο εργοδότης προσφέρει στον εποχικά εργαζόμενο μισθωτήριο συμβόλαιο ή ισοδύναμο έγγραφο που αναγράφει σαφώς τους όρους ενοικίασης αυτού. Σε κάθε περίπτωση, το ύψος του μισθώματος πρέπει να είναι ανάλογο με την αμοιβή του εποχικά εργαζομένου και την ποιότητα του καταλύματος, ενώ δεν εκπίπτει αυτομάτως από τον μισθό του εποχικά εργαζομένου. Όταν το κατάλυμα δεν παρέχεται από τον εργοδότη, ο εργοδότης οφείλει να προσκομίσει στην αρμόδια υπηρεσία της Αποκεντρωμένης Διοίκησης στοιχεία που να καταδεικνύουν ότι ο εποχικά εργαζόμενος διαθέτει εξ ιδίων κατάλυμα, το οποίο πληροί τις απαιτούμενες από τον νόμο προδιαγραφές κατά τα ανωτέρω αναφερόμενα.
στ) Φωτοτυπία του διαβατηρίου του πολίτη τρίτης χώρας.
ζ) Σε περίπτωση που ο εργαζόμενος απασχοληθεί στην αγροτική οικονομία ενιαία δήλωση καλλιέργειας ή ενιαία δήλωση εκτροφής του άρθρου 9 του ν. 3877/2010 (Α’ 160).
η) Πιστοποιητικό οικογενειακής κατάστασης ή ληξιαρχική πράξη γέννησης με εμφανές πατρώνυμο και μητρώνυμο επίσημα μεταφρασμένα στα ελληνικά και επικυρωμένα».
2. Στην παρ. 4 του άρθρου 13 του ν. 4251/2014 τροποποιείται το δεύτερο εδάφιο ως προς τις εφαρμοστέες διατάξεις, προστίθεται τρίτο εδάφιο και η παρ. 4 διαμορφώνεται ως εξής: 
«4. Η πλήρωση των προϋποθέσεων του παρόντος παρέχει στον πολίτη τρίτης χώρας δικαίωμα εργασίας ως εποχικού εργάτη, για όσο χρόνο διαρκεί η διαμονή του. Για την απασχόλησή του αυτή υπάγεται στην ασφάλιση του Ηλεκτρονικού Εθνικού Φορέα Κοινωνικής Ασφάλισης (πρώην Οργανισμού Γεωργικών Ασφαλίσεων) με εργόσημο σύμφωνα με το άρθρο 27 του ν. 2639/1998 (Α’ 205) και το άρθρο 20 του ν. 3863/2010 (Α’ 115). Στην περίπτωση εποχικής απασχόλησης σε τομέα, όπου δεν τυγχάνουν εφαρμογής οι ως άνω ρυθμίσεις περί εργοσήμου, εφαρμόζεται η κείμενη εργασιακή και ασφαλιστική νομοθεσία».
3. Η παρ. 7 του άρθρου 13 του ν. 4251/2014 τροποποιείται ως προς την προθεσμία λήψης της σχετικής απόφασης από τις ελληνικές προξενικές αρχές ως εξής: 
«7. Οι ελληνικές προξενικές αρχές αποφασίζουν σχετικά με την αίτηση εισόδου στην Ελληνική Επικράτεια για τον σκοπό της εποχικής εργασίας και κοινοποιούν την απόφασή τους στον αιτούντα, σύμφωνα με την κείμενη νομοθεσία και το αργότερο μέσα σε εξήντα (60) ημέρες από την υποβολή της πλήρους αίτησης».
Άρθρο 96
Διαμονή πολιτών τρίτων χωρών με σκοπό 
την εποχική εργασία - Προσθήκη άρθρου 18Α στον ν. 4251/2014 
Στον ν. 4251/2014 (Α’ 80) προστίθεται νέο άρθρο 18Α, ως εξής:
«Άρθρο 18Α
Διαμονή πολιτών τρίτων με σκοπό την εποχική εργασία σύμφωνα με τα άρθρα 13 και 18
1. Πολίτης τρίτης χώρας, ο οποίος έχει εισέλθει στην Ελληνική Επικράτεια δυνάμει έγκρισης απασχόλησης της αρμόδιας υπηρεσίας αλλοδαπών και μετανάστευσης της Αποκεντρωμένης Διοίκησης, η οποία αφορά σε μια ή σε περισσότερες περιόδους απασχόλησης μέγιστης διάρκειας εννέα (9) μηνών ανά περίοδο δώδεκα (12) μηνών, σύμφωνα με τις παρ. 3 και 6 του άρθρου 13, και εθνικής θεώρησης εισόδου για εποχική εργασία, σύμφωνα με τα στοιχεία α’ και β’ της υποπερ. i της περ. α’ της παρ. 1 του άρθρου 18, έχει τη δυνατότητα να υποβάλει στην αρμόδια υπηρεσία μίας στάσης του τόπου κατοικίας και απασχόλησής του αίτηση για τη χορήγηση άδειας διαμονής εποχικής εργασίας.
2. Η άδεια διαμονής εποχικής εργασίας με σκοπό την εποχική απασχόληση έχει διάρκεια ισχύος από έναν (1) έως πέντε (5) έτη, ανάλογα με τη σύμβαση εργασίας την οποία προσκομίζει ο πολίτης τρίτης χώρας, σύμφωνα με την περ. α’ της παρ. 4, και παρέχει στον πολίτη τρίτη χώρας το δικαίωμα εποχικής απασχόλησης και διαμονής στην Ελλάδα για περίοδο έως εννέα (9) μήνες ανά περίοδο δώδεκα (12) μηνών, εφαρμοζόμενων κατά τα λοιπά των άρθρων 13 και 18, κατά το μέρος που ρυθμίζουν την εποχική εργασία. Στον προσδιορισμό της κατ’ ανώτατο όριο ισχύος της άδειας διαμονής του παρόντος περιλαμβάνεται και η χρονική περίοδος μεταξύ της εισόδου του εποχικού εργαζομένου στην Ελληνική Επικράτεια, δυνάμει της εθνικής θεώρησης, και της υποβολής του αιτήματος για τη χορήγηση της άδειας διαμονής του παρόντος άρθρου. 
3. Η αίτηση για τη χορήγηση της άδειας διαμονής του παρόντος υποβάλλεται από τον πολίτη τρίτης χώρας μετά την είσοδό του στην Ελληνική Επικράτεια, δυνάμει της εθνικής θεώρησης εισόδου και πριν τη λήξη αυτής, σύμφωνα με τα στοιχεία α’ και β’ της υποπερ. i της περ. α’ της παρ. 1 του άρθρου 18, δυνάμει της οποίας ο αιτών εισήλθε στην Ελληνική Επικράτεια και άσκησε το δικαίωμα απασχόλησης σύμφωνα με τα άρθρα 13 και 18. 
4. Η εποχική άδεια διαμονής χορηγείται στον πολίτη τρίτης χώρας, εφόσον υπάρχει διαθέσιμη θέση εργασίας, σύμφωνα με το άρθρο 11 και εφόσον ο αιτών, πλην των γενικών προϋποθέσεων του άρθρου 6, υποβάλλει τα ακόλουθα: 
α) Έγκυρη σύμβαση εργασίας για τον σκοπό της εποχικής εργασίας, υπογεγραμμένη από εργοδότη που είναι εγκατεστημένος στην Ελληνική Επικράτεια και τον αιτούντα, η οποία περιλαμβάνει όλα τα προβλεπόμενα στην περ. γ’ της παρ. 3 του άρθρου 13. Η σύμβαση εργασίας προβλέπει ότι ο πολίτης τρίτης χώρας, εποχικός εργαζόμενος, για την απασχόλησή του αυτή υπάγεται στην ασφάλιση του Ηλεκτρονικού Εθνικού Φορέα Κοινωνικής Ασφάλισης (πρώην Οργανισμού Γεωργικών Ασφαλίσεων) με εργόσημο σύμφωνα με το άρθρο 27 του ν. 2639/1998 (Α’ 205) και το άρθρο 20 του ν. 3863/2010 (Α’ 115),
β) παράβολο ύψους εβδομήντα πέντε (75) ευρώ για τη συνολική περίοδο ισχύος της άδειας διαμονής, το οποίο υποβάλλεται με την μορφή του ηλεκτρονικού παραβόλου και δεν επιστρέφεται ανεξαρτήτως της κατάληξης του αιτήματος,
γ) στοιχεία ότι ο εργαζόμενος διαθέτει κατάλληλο για διαμονή κατάλυμα. Στην περίπτωση που το κατάλυμα παρέχεται από τον εργοδότη, ο αιτών υποβάλει υπεύθυνη δήλωση του εργοδότη σύμφωνα με την περ. 3 της παρ. 3 του άρθρου 13,
δ) αποδεικτικά στοιχεία ότι ο αιτών διαθέτει πλήρη ασφάλιση ασθένειας, για το σύνολο των κινδύνων που καλύπτονται για τους ημεδαπούς σύμφωνα με τις διατάξεις της κείμενης ασφαλιστικής νομοθεσίας,
ε) υπεύθυνη δήλωση του εργοδότη, σύμφωνα με την οποία αυτός αναλαμβάνει τις προβλεπόμενες δαπάνες σε περίπτωση που συντρέχουν οι προϋποθέσεις εφαρμογής της παρ. 3 του άρθρου 80 του ν. 3386/2005 (Α’ 212), 
στ) ενιαία δήλωση καλλιέργειας ή ενιαία δήλωση εκτροφής του άρθρου 9 του ν. 3877/2010 (Α’ 160) σε περίπτωση που ο αιτών, πολίτης τρίτης χώρας, θα απασχοληθεί στην αγροτική οικονομία και
ζ) αποδεικτικά στοιχεία, εφόσον στη σύμβαση εργασίας ορίζεται ότι ο αιτών θα ασκήσει επάγγελμα που ρυθμίζεται νομοθετικά, όπως ορίζεται στο π.δ. 38/2010 (Α’ 78), τα οποία πιστοποιούν ότι ο πολίτης τρίτης χώρας πληροί τις προϋποθέσεις που προκύπτουν από τις οικείες διατάξεις της εθνικής νομοθεσίας για την άσκηση αυτών στην Ελλάδα. Ο προσδιορισμός των κατά περίπτωση εφαρμοστέων διατάξεων διενεργείται με βάση την περιγραφή του επαγγέλματος στην οικεία σύμβαση εργασίας.
5. Η περίοδος διαμονής και απασχόλησης του πολίτη τρίτης χώρας είναι συνολικής διάρκειας εννέα (9) μηνών για κάθε περίοδο δώδεκα (12) μηνών. Ο πολίτης τρίτης χώρας, κάτοχος της παρούσας εποχικής άδειας διαμονής, τηρεί τις σχετικές προϋποθέσεις διαμονής και εργασίας και την υποχρέωση απουσίας τριών μηνών ανά περίοδο δώδεκα (12) μηνών. Ο έλεγχος της τήρησης των υποχρεώσεων του πολίτη τρίτης χώρας πραγματοποιείται, από τις αρμόδιες υπηρεσίες αλλοδαπών και μετανάστευσης, σε συνεργασία με τις υπηρεσίες του Υπουργείου Προστασίας του Πολίτη, και από τις αρμόδιες αρχές του Υπουργείου Εργασίας και Κοινωνικών Υποθέσεων.
6. Ο πολίτης τρίτης χώρας, κάτοχος της άδειας διαμονής του παρόντος, έχει τη δυνατότητα αλλαγής εργοδότη δυνάμει νέας σύμβασης εργασίας, η οποία πληροί τις προϋποθέσεις της περ. α’ της παρ. 4. Στην περίπτωση αυτή, ο πολίτης τρίτης χώρας ενημερώνει την αρμόδια υπηρεσία αλλοδαπών και μετανάστευσης για την αλλαγή του εργοδότη, υποβάλλοντας την αντίστοιχη νέα σύμβαση εργασίας σύμφωνα με την περ. α’ της παρ. 4, εφαρμοζόμενων κατά τα λοιπά των άρθρων 13 και 18. 
7. Σε περίπτωση που η εποχική εργασία περιλαμβάνει και έτερους τομείς απασχόλησης, πλην αυτών της γεωργίας, της δασοκομίας και της κτηνοτροφίας, σύμφωνα με την παρ. 3 του άρθρου 11, τα δικαιολογητικά της παρ. 4 προσαρμόζονται ανάλογα. Στην περίπτωση αυτή τα δικαιολογητικά, καθώς και κάθε άλλη λεπτομέρεια εφαρμογής, καθορίζονται με κοινή απόφαση του Υπουργού Μετανάστευσης και Ασύλου και του κατά περίπτωση συναρμοδίου Υπουργού. Με απόφαση του Υπουργού Μετανάστευσης και Ασύλου δύνανται να καθορίζονται οι προϋποθέσεις χορήγησης αδειών διαμονής του παρόντος χωρίς την απαίτηση της προηγούμενης εθνικής θεώρησης σύμφωνα με τις διατάξεις του παρόντος Κώδικα.
8. Η άδεια διαμονής εποχικής απασχόλησης ανακαλείται στην περίπτωση που δεν πληρούνται ή δεν πληρούνται πλέον οι προϋποθέσεις χορήγησης, εφαρμοζόμενων κατά τα άλλα των διατάξεων του παρόντος Κώδικα ή στην περίπτωση κατά την οποία ο κάτοχος της άδειας διαμονής παραβιάσει τους όρους απασχόλησης και διαμονής, όπως αυτοί προσδιορίζονται στην παρ. 5. Στην περίπτωση παραβίασης από τον πολίτη τρίτης χώρας των υποχρεώσεων που απορρέουν από την άδεια διαμονής του παρόντος, αυτός δεν δύναται να λάβει νέα εθνική θεώρηση οιασδήποτε κατηγορίας για περίοδο πέντε (5) ετών από την έκδοση της απόφασης ανάκλησης της άδειας διαμονής.
9. Η άδεια διαμονής του παρόντος δύναται να ανανεώνεται άπαξ και για χρονική περίοδο έως πέντε (5) έτη, εφόσον συντρέχει το σύνολο των προϋποθέσεων της παρ. 4 και ο πολίτης τρίτης χώρας έχει τηρήσει το σύνολο των υποχρεώσεων που προβλέπονται στο παρόν άρθρο. 
10. Η άδεια διαμονής του παρόντος δεν παρέχει πρόσβαση στο δικαίωμα οικογενειακής επανένωσης και ο διανυθείς χρόνος δεν υπολογίζεται για την πρόσβαση στο καθεστώς του επί μακρόν διαμένοντος, καθώς και για τον υπολογισμό του απαιτούμενου χρόνου για την υπαγωγή του πολίτη τρίτης χώρας στις παρ. 1 έως 5. Επιπροσθέτως, ο διανυθείς νόμιμος χρόνος διαμονής και νόμιμος χρόνος απασχόλησης, δεν συνυπολογίζεται για την πλήρωση των προϋποθέσεων υποβολής αιτήματος για τη χορήγηση της ελληνικής ιθαγένειας, σύμφωνα με τις οικείες διατάξεις του Κώδικα της Ελληνικής 
Ιθαγένειας».
Άρθρο 97
Παράταση συμβάσεων προσωπικού 
αρμοδιότητας της Υπηρεσίας Υποδοχής 
και Ταυτοποίησης
Οι ισχύουσες συμβάσεις εργασίας Ιδιωτικού Δικαίου Ορισμένου Χρόνου που χρηματοδοτούνται από το Εθνικό Πρόγραμμα του Ταμείου Εσωτερικής Ασφάλειας 2014-2020 και συνήφθησαν στο πλαίσιο των δράσεων (α) 2018ΣΕ75520001 «Ενίσχυση της Υπηρεσίας Υποδοχής και ταυτοποίησης μέσω της ανάπτυξης του ανθρώπινου δυναμικού της» - κωδικός ΟΠΣ (MIS) 5029334 και (β) 2017ΣΕ75520011 «Ενίσχυση Υπηρεσίας Υποδοχής και Ταυτοποίησης, συμπεριλαμβανομένων των Κέντρων Υποδοχής και Ταυτοποίησης (ΚΥΤ), με ανθρώπινο δυναμικό»- κωδικός ΟΠΣ (MIS) 5005446, παρατείνονται αυτοδικαίως για δώδεκα (12) μήνες από την ημερομηνία λήξης τους. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές, ούτε εμπίπτει στους περιορισμούς των άρθρων 5 και 6 του π.δ. 164/2004 (Α’ 134). Η δαπάνη μισθοδοσίας του ανωτέρω προσωπικού καλύπτεται από το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Μετανάστευσης και Ασύλου και ειδικότερα είτε από τα προγράμματα της προγραμματικής περιόδου 2021-2027 είτε μέσω του θεματικού μέσου των Ταμείων Μετανάστευσης και Εσωτερικών Υποθέσεων, από κοινού ή ξεχωριστά υπό την προϋπόθεση ότι δεν προκαλείται υπέρβαση των ανώτατων ορίων δαπανών του συνολικού Προγράμματος Δημοσίων Επενδύσεων. Έως την έναρξη της ως άνω χρηματοδότησης οι ανωτέρω δράσεις εντάσσονται και χρηματοδοτούνται από τη ΣΑΕ 655/2 του Προγράμματος Δημοσίων Επενδύσεων του Υπουργείου Μετανάστευσης και Ασύλου.
Άρθρο 98
Παράταση συμβάσεων εργασίας 
προγράμματος για τη διασφάλιση 
της δημόσιας υγείας και την κάλυψη 
των υγειονομικών αναγκών των προσφύγων 
και μεταναστών
Η διάρκεια των συμβάσεων εργασίας που συνήφθησαν, δυνάμει της παρ. 1 του άρθρου 8 της υπό στοιχεία Γ.Π.οικ.64186/5.9.2018 κοινής απόφασης των Υπουργών Οικονομίας και Ανάπτυξης, Οικονομικών, Υγείας και Διοικητικής Ανασυγκρότησης (Β’ 3877), όπως τροποποιήθηκε με την περ. 9 της υπό στοιχεία Γ.Π.οικ.78066/15.12.2021 κοινής απόφασης των Υπουργών Οικονομικών, Ανάπτυξης και Επενδύσεων, Υγείας και Εσωτερικών (Β’ 6054), μεταξύ του Εθνικού Οργανισμού Δημόσιας Υγείας (Ε.Ο.Δ.Υ.) και του αναγκαίου προσωπικού προς υλοποίηση του προγράμματος του άρθρου 123 του ν. 4549/2018 (Α’ 105), με αντικείμενο τη διασφάλιση της δημόσιας υγείας και την κάλυψη των υγειονομικών αναγκών των προσφύγων και μεταναστών, παρατείνεται, από τη λήξη της, έως την 31η.12.2022. Η παράταση των συμβάσεων δεν μεταβάλλει τον χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές, ούτε εμπίπτει στους περιορισμούς των άρθρων 5 και 6 του π.δ. 164/2004 (Α’ 134). Η δαπάνη μισθοδοσίας του ανωτέρω προσωπικού καλύπτεται από το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Μετανάστευσης και Ασύλου, υπό την προϋπόθεση ότι δεν προκαλείται υπέρβαση των ανώτατων ορίων δαπανών του συνολικού Π.Δ.Ε.
ΜΕΡΟΣ Θ’
ΛΟΙΠΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 99
Παράταση προθεσμίας προσαρμογής 
των καταστατικών των Αγροτικών 
Συνεταιρισμών - Τροποποίηση της παρ. 2 
του άρθρου 36 του ν. 4673/2020
Το πρώτο εδάφιο της παρ. 2 του άρθρου 36 του ν. 4673/2020 (Α’ 52) τροποποιείται ως προς την προθεσμία προσαρμογής των καταστατικών των Αγροτικών Συνεταιρισμών (ΑΣ), η οποία παρατείνεται από τη λήξη της, κατά ένα έτος, ήτοι έως τις 11.3.2023, και η παρ. 2 διαμορφώνεται ως εξής:
«2. Όσοι ΑΣ λειτουργούν και είναι εγγεγραμμένοι στο Μητρώο του άρθρου 19 του ν. 4384/2016 κατά την έναρξη ισχύος του παρόντος νόμου, υποχρεούνται να προσαρμόσουν τα καταστατικά τους στις διατάξεις του παρόντος νόμου έως τις 11.3.2023. Η προσαρμογή του καταστατικού γίνεται με απόφαση της Γενικής Συνέλευσης του ΑΣ που λαμβάνεται με την απαρτία των παραγράφων 1 και 2 του άρθρου 13 και με την πλειοψηφία της παραγράφου 2 του άρθρου 14. Μετά την πάροδο της προθεσμίας του πρώτου εδαφίου, για τους ΑΣ που δεν έχουν προσαρμόσει το καταστατικό τους, εφαρμόζεται η παράγραφος 1 του άρθρου 31 και διαγράφονται από το ΕΜΑΣ».
Άρθρο 100
Ρύθμιση για την ανώνυμη εταιρεία 
με την επωνυμία «ΔΗΜΟΤΙΚΗ ΜΟΝΟΠΡΟΣΩΠΗ ΑΝΩΝΥΜΗ ΕΤΑΙΡΕΙΑ ΠΟΛΙΤΙΣΤΙΚΗΣ ΠΡΩΤΕΥΟΥΣΑΣ ΕΛΕΥΣΙΝΑΣ»
Η ανώνυμη εταιρεία με την επωνυμία «ΔΗΜΟΤΙΚΗ ΜΟΝΟΠΡΟΣΩΠΗ ΑΝΩΝΥΜΗ ΕΤΑΙΡΕΙΑ ΠΟΛΙΤΙΣΤΙΚΗΣ ΠΡΩΤΕΥΟΥΣΑΣ ΕΛΕΥΣΙΝΑΣ» και τον διακριτικό τίτλο «ELEUSIS 2023», η οποία έχει συσταθεί σύμφωνα με την παρ. 2 του άρθρου 107 του ν. 3852/2010 (Α’ 87), λειτουργεί για την εξυπηρέτηση του δημοσίου συμφέροντος, σύμφωνα με τους κανόνες της ιδιωτικής οικονομίας και δεν εφαρμόζεται σε αυτήν ο ν. 4270/2014 (Α’ 143), με την επιφύλαξη του δεύτερου εδαφίου.
Ο ν. 4270/2014, και τα κατ’ εξουσιοδότηση αυτού εκδοθέντα προεδρικά διατάγματα και υπουργικές αποφάσεις αναφορικά με την υποβολή δημοσιονομικών αναφορών, εφαρμόζονται, μόνο ως προς την υποβολή, α) ετήσιου προϋπολογισμού και οποιασδήποτε αναπροσαρμογής του κατά τη διάρκεια του έτους (προϋπολογιστικά), β) μηνιαίας αναφοράς εκτέλεσης προϋπολογισμού και χρηματοδότησης (απολογιστικά), γ) μηνιαίων μισθολογικών στοιχείων (απολογιστικά) και δ) μηνιαίας σύνοψης μητρώου δεσμεύσεων (απολογιστικά σε μηνιαία βάση, ετήσια μεγέθη).
Άρθρο 101
Μηνιαία αποζημίωση υπηρεσίας αλλοδαπής 
του Προϊσταμένου/Πρέσβη της Πρεσβείας 
Τριπόλεως - Παράταση ισχύος της παρ. 11 
του άρθρου 429 της ν. 4781/2021
Η ισχύς της παρ. 11 του άρθρου 429 του ν. 4781/2021 (Α’ 31) ως προς τη μηνιαία αποζημίωση υπηρεσίας αλλοδαπής σε ευρώ του Προϊσταμένου/Πρέσβη της Πρεσβείας Τριπόλεως (ΛΙΒΥΗ), παρατείνεται από τη λήξη της για ένα (1) έτος. 
ΜΕΡΟΣ Ι’
ΡΥΘΜΙΣΕΙΣ ΥΠΟΥΡΓΕΙΟΥ ΨΗΦΙΑΚΗΣ 
ΔΙΑΚΥΒΕΡΝΗΣΗΣ ΚΑΙ ΓΕΝΙΚΗΣ ΓΡΑΜΜΑΤΕΙΑΣ ΕΠΙΚΟΙΝΩΝΙΑΣ ΚΑΙ ΕΝΗΜΕΡΩΣΗΣ
Άρθρο 102
Διαδικασία αξιολόγησης και έκδοση 
απόφασης υπαγωγής επενδυτικών σχεδίων 
οπτικοακουστικών έργων - Τροποποίηση των παρ. 2 και 3 του άρθρου 29 του ν. 4487/2017
1. Το τελευταίο εδάφιο της παρ. 2 του άρθρου 29 του ν. 4487/2017 (Α’ 116) τροποποιείται ως προς τον χρόνο ολοκλήρωσης της διαδικασίας αξιολόγησης των επενδυτικών σχεδίων οπτικοακουστικών έργων και η παρ. 2 διαμορφώνεται ως εξής: 
«2. Εφόσον διαπιστωθούν η πληρότητα και η νομιμότητα της αίτησης, τότε αυτή αξιολογείται ως προς το περιεχόμενό της με βάση την αρχή της χρονικής προτεραιότητας από επιτροπές αξιολόγησης που συστήνονται με απόφαση του Προέδρου και Διευθύνοντος Συμβούλου του Ε.Κ.Ο.Μ.Ε., κατόπιν εισήγησης κάθε αρμόδιου φορέα. Οι ως άνω επιτροπές είναι τριμελείς και συγκροτούνται από υπαλλήλους του Ε.Κ.Ο.Μ.Ε. ή του Υπουργείου Ψηφιακής Διακυβέρνησης ή του Υπουργείου Πολιτισμού και Αθλητισμού ή εποπτευόμενων φορέων του Υπουργείου Πολιτισμού και Αθλητισμού ή του Υπουργείου Ανάπτυξης και Επενδύσεων ή του Υπουργείου Τουρισμού ή της Γενικής Γραμματείας Επικοινωνίας και Ενημέρωσης ή από ιδιώτες με εμπειρία στον τομέα οπτικοακουστικών παραγωγών. Σε κάθε περίπτωση ένα (1) μέλος πρέπει να είναι υπάλληλος του Ε.Κ.Ο.Μ.Ε. και ένα (1) ακόμα μέλος να έχει εμπειρία στην παραγωγή οπτικοακουστικού έργου. Στην περίπτωση που το επενδυτικό σχέδιο για το οποίο υποβάλλεται η αίτηση αφορά στην παραγωγή κινηματογραφικής ταινίας, στις ανωτέρω τριμελείς επιτροπές αξιολόγησης συμμετέχει υποχρεωτικά ένας (1) υπάλληλος του Ελληνικού Κέντρου Κινηματογράφου, ο οποίος προτείνεται από τη διοίκηση του εν λόγω Οργανισμού. Η θητεία των επιτροπών αξιολόγησης ορίζεται ετήσια, ενώ η σύνθεση, οι όροι και οι κανόνες λειτουργίας τους ορίζονται με απόφαση του Υπουργού Ψηφιακής Διακυβέρνησης. Στα μέλη των επιτροπών αξιολόγησης καταβάλλεται αμοιβή, σύμφωνα με τις ισχύουσες διατάξεις. Για κάθε επενδυτικό σχέδιο πρέπει, με ποινή αποκλεισμού, να συντρέχουν οι εξής προϋποθέσεις, οι οποίες εξειδικεύονται στην οικεία απόφαση προκήρυξης, (α) πλήρης συμφωνία της αίτησης υπαγωγής και του υπό έγκριση επενδυτικού σχεδίου και (β) τεκμηρίωση της φερεγγυότητας του φορέα του επενδυτικού σχεδίου με προσκόμιση των σχετικών πιστοποιητικών, ιδίως φορολογικής και ασφαλιστικής ενημερότητας. Αν απαιτούνται διευκρινίσεις σχετικά με το περιεχόμενο του φακέλου, ορίζεται προθεσμία πέντε (5) εργασίμων ημερών στον φορέα, προκειμένου να τις παράσχει στην αρμόδια επιτροπή αξιολόγησης. Η διαδικασία αξιολόγησης του περιεχομένου του επενδυτικού σχεδίου ολοκληρώνεται εντός ενός (1) μηνός από την ολοκλήρωση του ελέγχου της παρ. 1».
2. Στην παρ. 3 του άρθρου 29 του ν. 4487/2017 προστίθεται δεύτερο εδάφιο και η παρ. 3 διαμορφώνεται ως εξής: 
«3. Τα επενδυτικά σχέδια που πληρούν τις νόμιμες προϋποθέσεις, υπάγονται στο καθεστώς ενίσχυσης του παρόντος με απόφαση του αρμοδίου οργάνου του Υπουργείου Ψηφιακής Διακυβέρνησης κατά το άρθρο 109 του ν. 4622/2019 (Α’ 133), ύστερα από εισήγηση των επιτροπών αξιολόγησης της παρ. 2. Απαραίτητο στοιχείο για την έκδοση απόφασης υπαγωγής αποτελεί η ύπαρξη βεβαίωσης από την αρμόδια οικονομική υπηρεσία του Υπουργείου Ψηφιακής Διακυβέρνησης για την ύπαρξη των σχετικών πιστώσεων».
Άρθρο 103
Έλεγχος και πιστοποίηση ολοκλήρωσης 
υπαχθέντων επενδυτικών σχεδίων οπτικοακουστικών έργων - Αντικατάσταση 
του άρθρου 30 ν. 4487/2017
Το άρθρο 30 του ν. 4487/2017 (Α’ 116) αντικαθίσταται ως εξής:
«Άρθρο 30
Έλεγχος και πιστοποίηση ολοκλήρωσης 
υπαχθέντων επενδυτικών σχεδίων
1. Ο φορέας του επενδυτικού σχεδίου που έχει υπαχθεί στο καθεστώς ενίσχυσης του παρόντος εντός εύλογου χρονικού διαστήματος, που δεν μπορεί να ξεπερνά τους έξι (6) μήνες από την ολοκλήρωση της επένδυσης, υποβάλλει, μέσω του Πληροφοριακού Συστήματος Κρατικών Ενισχύσεων (Π.Σ.Κ.Ε.), αίτηση ελέγχου, που συνοδεύεται από τα δικαιολογητικά της παρ. 3, προκειμένου να πιστοποιηθεί ότι έχει ολοκληρωθεί το επενδυτικό σχέδιο κατά την ημερομηνία υποβολής της αίτησης ελέγχου, ώστε να ενεργοποιηθεί η διαδικασία καταβολής της ενίσχυσης. Η προθεσμία ολοκλήρωσης του επενδυτικού σχεδίου δεν μπορεί να υπερβαίνει τα τρία (3) έτη από την ημερομηνία δημοσίευσης της απόφασης υπαγωγής. Όλα τα παραστατικά επιλέξιμων δαπανών για το επενδυτικό σχέδιο πρέπει να έχουν εκδοθεί και εξοφληθεί μέχρι την υποβολή της αίτησης ελέγχου και να αφορούν σε προκληθείσες δαπάνες μέχρι τη λήξη του επενδυτικού σχεδίου. Εφόσον υποβάλλονται παραστατικά επιλέξιμων δαπανών που έχουν εκδοθεί και εξοφληθεί μετά τη λήξη του επενδυτικού σχεδίου, τα τελευταία γίνονται δεκτά μόνο, εφόσον παρατίθεται τεκμηρίωση από τον φορέα ότι αυτές προκλήθηκαν ως συνέπεια του επενδυτικού σχεδίου.
2. Ο φορέας του επενδυτικού σχεδίου υποχρεούται, επί ποινή ανάκλησης της απόφασης υπαγωγής ή μη πιστοποίησης της ολοκλήρωσης του επενδυτικού σχεδίου, να υλοποιήσει κατ’ ελάχιστον το εξήντα τοις εκατό (60%) των επιλέξιμων δαπανών του επενδυτικού σχεδίου που έχει υπαχθεί στο καθεστώς ενίσχυσης του παρόντος, υπό τον όρο ότι το σύνολο των επιλέξιμων δαπανών, που υλοποιήθηκαν στην Ελληνική Επικράτεια και αναλογούν στο ανωτέρω ποσοστό υλοποίησης, υπερβαίνει τα κατώτατα όρια επιλέξιμων δαπανών, όπως αυτά ορίζονται στο άρθρο 23.
3. Την αίτηση ελέγχου της ολοκλήρωσης του επενδυτικού σχεδίου συνοδεύουν τα εξής δικαιολογητικά, α) τα αποδεικτικά στοιχεία συμμόρφωσης με τα πολιτιστικά κριτήρια, β) ο τελικός κατάλογος των εργαζομένων στην παραγωγή, γ) το τελικό πρόγραμμα των ημερών γυρισμάτων και των χώρων γυρισμάτων στην Επικράτεια, δ) τα σχετικά τιμολόγια με τα αποδεικτικά στοιχεία εξόφλησής τους, ε) υπεύθυνη δήλωση του δικαιούχου της επένδυσης ότι τα υποβληθέντα στοιχεία είναι αληθή, στ) τελική έκθεση ορκωτού λογιστή που έχει ορισθεί σύμφωνα με την παρ. 4, η δαπάνη σύνταξης της οποίας βαρύνει τον φορέα, ζ) οπτικοακουστικό υλικό που πιστοποιεί την υλοποίηση του φυσικού αντικειμένου, όπως εγκρίθηκε στο στάδιο της υπαγωγής και η) υπεύθυνες δηλώσεις που πιστοποιούν ότι δεν έχουν μεταβληθεί οι όροι σώρευσης, όπως εγκρίθηκαν στο στάδιο της υπαγωγής.
4. Για τα επενδυτικά σχέδια που υπάγονται στο παρόν καθεστώς ενίσχυσης, ο έλεγχος των δικαιολογητικών που συνοδεύουν την αίτηση ελέγχου διενεργείται από ορκωτό ελεγκτή - λογιστή ή ελεγκτική εταιρεία των περ. 2 και 3 του άρθρου 2 του ν. 4449/2017 (Α’ 7), αντίστοιχα, και έχει ως αντικείμενο τη διαπίστωση της συμμόρφωσης του φορέα του επενδυτικού σχεδίου με τις απαιτήσεις του Κεφαλαίου Δ’. Ο ορκωτός ελεγκτής - λογιστής ή η ελεγκτική εταιρεία ορίζεται με απόφαση του Πρόεδρου και Διευθύνοντα Συμβούλου του Ε.Κ.Ο.Μ.Ε., κατόπιν αιτήματος του φορέα που υποβάλλεται στο Ε.Κ.Ο.Μ.Ε. μετά τη λήξη του επενδυτικού σχεδίου και σε κάθε περίπτωση πριν από την υποβολή της αίτησης ελέγχου της παρ. 3 στο Π.Σ.Κ.Ε. Η απόφαση ορισμού εκδίδεται εντός πέντε (5) ημερών από την υποβολή του ως άνω αιτήματος. Η αμοιβή του ορκωτού ελεγκτή - λογιστή ή της ελεγκτικής εταιρείας βαρύνει σε κάθε περίπτωση, θετικής ή απορριπτικής έκθεσης ελέγχου, αποκλειστικά τον φορέα. 
5. Ο ορκωτός ελεγκτής - λογιστής ή η ελεγκτική εταιρεία της παρ. 4, απαγορεύεται να διενεργεί έλεγχο σε επενδυτικά σχέδια, στα οποία συμμετείχε με οποιονδήποτε τρόπο από τον χρόνο υπαγωγής του επενδυτικού σχεδίου, ο δε φορέας του επενδυτικού σχεδίου υποχρεούται να δηλώσει τυχόν συμμετοχή ορκωτού ελεγκτή - λογιστή ή ελεγκτικής εταιρείας με υπεύθυνη δήλωση που συνοδεύει το αίτημά του, κατά την παρ. 4. Η παράβαση της ως άνω υποχρέωσης αποτελεί λόγο ανάκλησης της απόφασης υπαγωγής του επενδυτικού σχεδίου και ανάκτησης τυχόν καταβληθείσας ενίσχυσης.
6. Μετά την υποβολή της αίτησης ελέγχου από τον φορέα του επενδυτικού σχεδίου, η αρμόδια υπηρεσία του Ε.Κ.Ο.Μ.Ε. ενεργοποιεί το Π.Σ.Κ.Ε., εντός αποκλειστικής προθεσμίας πέντε (5) εργάσιμων ημερών από την υποβολή της, και στη συνέχεια διαπιστώνει εντός αποκλειστικής προθεσμίας δέκα (10) εργασίμων ημερών από την ενεργοποίηση του Π.Σ.Κ.Ε., α) την τήρηση της εξάμηνης προθεσμίας της παρ. 1 και β) την πληρότητα της έκθεσης του ορκωτού ελεγκτή - λογιστή ή ελεγκτικής εταιρείας και διαβιβάζει την έκθεση του ορκωτού ελεγκτή - λογιστή ή της ελεγκτικής εταιρείας στον Πρόεδρο και Διευθύνοντα Σύμβουλο του Ε.Κ.Ο.Μ.Ε. Εάν η αρμόδια υπηρεσία διαπιστώσει ότι η έκθεση δεν είναι πλήρης, ενημερώνει, εντός αποκλειστικής προθεσμίας δέκα (10) εργασίμων ημερών, με ηλεκτρονική αλληλογραφία ή με κάθε πρόσφορο μέσο τον φορέα για την ανάγκη συμπλήρωσής της, οπότε στην περίπτωση αυτή η αρμόδια υπηρεσία, εντός πέντε (5) ημερών από την παραλαβή της συμπληρωθείσας έκθεσης προβαίνει στις αναγκαίες διαπιστώσεις. Εάν η αρμόδια υπηρεσία διαπιστώσει ότι δεν πληρούνται οι παραπάνω προϋποθέσεις, εισηγείται τούτο εγγράφως στον Πρόεδρο και Διευθύνοντα Σύμβουλο του Ε.Κ.Ο.Μ.Ε. 
7. Η ολοκλήρωση του επενδυτικού σχεδίου πιστοποιείται με την έκδοση απόφασης πιστοποίησης από τον Πρόεδρο και Διευθύνοντα Σύμβουλο του Ε.Κ.Ο.Μ.Ε. εντός αποκλειστικής προθεσμίας δέκα (10) εργασίμων ημερών. Ο Πρόεδρος και Διευθύνων Σύμβουλος του Ε.Κ.Ο.Μ.Ε. δεσμεύεται από την έκθεση του ορκωτού ελεγκτή - λογιστή ή της ελεγκτικής εταιρείας που έχει διαβιβασθεί σε αυτόν από την αρμόδια υπηρεσία του, και δύναται να αποκλίνει από αυτήν μόνο κατόπιν ειδικής αιτιολογίας. Σε περίπτωση αρνητικής έκθεσης ελέγχου του ορκωτού ελεγκτή - λογιστή ή της ελεγκτικής εταιρείας ενημερώνεται αμελλητί ο Ε.Κ.Ο.Μ.Ε. και ακολουθείται η διαδικασία του δευτέρου εδαφίου της παρ. 2 του άρθρου 31 για την έκδοση απόφασης ανάκλησης της υπαγωγής του επενδυτικού σχεδίου.
8. Οι αποφάσεις πιστοποίησης της ολοκλήρωσης επενδυτικού σχεδίου υπόκεινται σε δειγματοληπτικό έλεγχο ποσοστού τριάντα τοις εκατό (30%) τουλάχιστον ετησίως, επί του συνόλου των επενδυτικών σχεδίων, ο οποίος διενεργείται από τακτικό τριμελές όργανο ελέγχου, που συστήνεται με απόφαση του Προέδρου και Διευθύνοντος Συμβούλου του Ε.Κ.Ο.Μ.Ε. Σε περιπτώσεις επενδυτικών σχεδίων ιδιαίτερου μεγέθους, σημασίας ή πολυπλοκότητας, ο Πρόεδρος και Διευθύνων Σύμβουλος του Ε.Κ.Ο.Μ.Ε., με απόφασή του, δύναται να συστήνει και να συγκροτεί έκτακτα όργανα ελέγχου, τα οποία αποτελούνται από πέντε (5) ή επτά (7) μέλη ανάλογα με το μέγεθος, τη σημασία ή την πολυπλοκότητα του επενδυτικού σχεδίου. Τα μέλη των ως άνω οργάνων προέρχονται από το προσωπικό του Ε.Κ.Ο.Μ.Ε., ανεξαρτήτως σχέσης εργασίας, από τα μέλη του Ειδικού Μητρώου Ελεγκτών Οπτικοακουστικών Έργων του άρθρου 35Α, καθώς και από υπαλλήλους της ανώνυμης εταιρείας «Ελληνικό Κέντρο Κινηματογράφου», ειδικώς στις περιπτώσεις παραγωγών κινηματογραφικών ταινιών. Στα μέλη του οργάνου ελέγχου καταβάλλεται αμοιβή, σύμφωνα με τις ισχύουσες διατάξεις εντός των πιστώσεων του εγκεκριμένου προϋπολογισμού του Ε.Κ.Ο.Μ.Ε. Για τη διευκόλυνση και επιτάχυνση του έργου των οργάνων ελέγχου μπορεί να ορίζονται από τον Πρόεδρο και Διευθύνοντα Σύμβουλο του Ε.Κ.Ο.Μ.Ε. εξωτερικοί συνεργάτες ως εισηγητές, οι οποίοι υποβάλλουν μη δεσμευτικές εισηγήσεις.
9. Στην περίπτωση που διαπιστωθεί από όργανο ελέγχου κατά τον δειγματοληπτικό έλεγχο περίπτωση καταβολής ενίσχυσης λόγω μη νόμιμης πιστοποίησης επενδυτικού σχεδίου, το σύνολο ή μέρος αυτής ανακτάται, προσαυξημένο νομιμοτόκως από την εκάστοτε καταβολή και εν συνεχεία βεβαιώνεται και εισπράττεται κατά τις διατάξεις περί είσπραξης δημόσιων εσόδων (Κώδικας Είσπραξης Δημοσίων Εσόδων, ν.δ. 356/1974, Α’90). Τα σχετικά παραστατικά καταβολής των ενισχύσεων από τον Ε.Κ.Ο.Μ.Ε. αποτελούν νόμιμο τίτλο για τη βεβαίωση του χρέους, η οποία συντελείται μετά την αποστολή του χρηματικού καταλόγου στην αρμόδια Δημόσια Οικονομική Υπηρεσία κατά το άρθρο 2 του ν.δ. 356/1974 και το άρθρο 55 του π.δ. 16/1989 (Α’ 6).
10. Η διαδικασία του παρόντος δύναται να εφαρμόζεται και στα εκκρεμή επενδυτικά σχέδια, εφόσον προηγηθεί αίτηση του φορέα προς τον Πρόεδρο και Διευθύνοντα Σύμβουλο του Ε.Κ.Ο.Μ.Ε. για τον ορισμό ορκωτού ελεγκτή - λογιστή ή ελεγκτικής εταιρείας της παρ. 4, ανεξαρτήτως του σταδίου στο οποίο βρίσκεται το επενδυτικό σχέδιο. Στην περίπτωση που έχει ήδη υποβληθεί αίτηση ελέγχου στο Π.Σ.Κ.Ε. και δεν έχει εκδοθεί η απόφαση πιστοποίησης, η αμοιβή του ορκωτού ελεγκτή - λογιστή ή της ελεγκτικής εταιρείας, που ορίζεται μετά από αίτημα του φορέα, βαρύνει αποκλειστικά τον τελευταίο. Το τελευταίο εδάφιο της παρ. 1 εφαρμόζεται σε όλα τα εκκρεμή επενδυτικά σχέδια ανεξαρτήτως του σταδίου στο οποίο ευρίσκεται το επενδυτικό σχέδιο. 
11. O φορέας του επενδυτικού σχεδίου μπορεί να αιτηθεί στον Ε.Κ.Ο.Μ.Ε. σε οποιοδήποτε χρονικό σημείο μεταξύ της έναρξης εργασιών και της ολοκλήρωσης του επενδυτικού σχεδίου, την έκδοση προσωρινής βεβαίωσης για τη συμφωνία των δαπανών που έχει υλοποιήσει με τα προβλεπόμενα στην απόφαση υπαγωγής. Την αίτηση του προηγούμενου εδαφίου συνοδεύουν, επί ποινή απόρριψής της, τα δικαιολογητικά των υποπερ. α’, δ’ και ε’ της παρ. 3, καθώς και σχετική έκθεση από ορκωτό λογιστή του φορέα του επενδυτικού σχεδίου. Ο ορκωτός ελεγκτής της παρ. 4 ελέγχει την αίτηση και τα δικαιολογητικά εντός πέντε (5) εργάσιμων ημερών και εισηγείται στον Πρόεδρο και Διευθύνοντα Σύμβουλο του Ε.Κ.Ο.Μ.Ε. την έκδοση ή μη της προσωρινής βεβαίωσης. Η προσωρινή βεβαίωση εκδίδεται αποκλειστικά και μόνο με βάση την αίτηση και τα δικαιολογητικά του δεύτερου εδαφίου και υπό την αίρεση της πιστοποίησης της ολοκλήρωσης του επενδυτικού σχεδίου σύμφωνα με την παρ. 1. Στην περίπτωση που ο φορέας του επενδυτικού σχεδίου χρησιμοποιήσει τη δυνατότητα που του δίνεται σύμφωνα με την παρούσα, δεν επιτρέπεται να αιτηθεί την τροποποίηση της απόφασης υπαγωγής. Σε περίπτωση ανάκλησης της απόφασης υπαγωγής, η ισχύς της προσωρινής βεβαίωσης 
παύει αυτοδικαίως.
12. Με κοινή απόφαση των Υπουργών Ανάπτυξης και Επενδύσεων και Ψηφιακής Διακυβέρνησης, μετά από εισήγηση του Δ.Σ. του Ε.Κ.Ο.Μ.Ε., καθορίζονται τα κριτήρια επιλογής και αποκλεισμού ορκωτών ελεγκτών - λογιστών και ελεγκτικών εταιρειών της παρ. 4, τα απαραίτητα στοιχεία για την πληρότητα της έκθεσης ελέγχου και τα κριτήρια για την εν μέρει, πλήρη ή μη αποδοχή της έκθεσης ελέγχου που υποβάλλεται από τον ορκωτό ελεγκτή-λογιστή ή ελεγκτική εταιρεία, η διαδικασία και κάθε αναγκαίο ζήτημα σχετικό με τον δειγματοληπτικό έλεγχο των παρ. 8 και 9, συμπεριλαμβανομένων και κανόνων για την αποφυγή σύγκρουσης συμφερόντων, οι προϋποθέσεις και τα κριτήρια αποδοχής εγχώριων και αλλοδαπών παραστατικών, τα απαιτούμενα δικαιολογητικά που υποβάλλονται στο Π.Σ.Κ.Ε. με την αίτηση ελέγχου ολοκλήρωσης του επενδυτικού σχεδίου, καθώς και κάθε άλλο σχετικό και αναγκαίο θέμα με την εφαρμογή του παρόντος.
Άρθρο 104
Διαδικασία τροποποίησης απόφασης 
υπαγωγής επενδυτικών σχεδίων 
οπτικοακουστικών έργων - Τροποποίηση 
της παρ. 1 του άρθρου 32 του ν. 4487/2017
Στην παρ. 1 του άρθρου 32 του ν. 4487/2017 (Α’ 116) προστίθεται τέταρτο εδάφιο και η παρ. 1 διαμορφώνεται ως εξής: 
«1. Η τροποποίηση όρων της απόφασης υπαγωγής επιτρέπεται ύστερα από αίτημα του φορέα της επένδυσης μέσω του Π.Σ.Κ.Ε., το οποίο μπορεί να υποβληθεί καθ’ όλη τη διάρκεια υλοποίησης του επενδυτικού σχεδίου και μέχρι την ολοκλήρωση των εργασιών του επενδυτικού σχεδίου. Μετά την ολοκλήρωση των εργασιών του επενδυτικού σχεδίου, δεν επιτρέπεται η υποβολή αιτήματος τροποποίησης όρων της απόφασης υπαγωγής. Για την υποβολή του αιτήματος απαιτείται υποβολή παραβόλου. Απαραίτητο στοιχείο, επί ποινή ακυρότητας, για την έκδοση απόφασης τροποποίησης όρων της απόφασης υπαγωγής, που συνεπάγεται αύξηση του οικονομικού αντικειμένου, αποτελεί η μνεία σε αυτήν βεβαίωσης από την αρμόδια οικονομική υπηρεσία του Υπουργείου Ψηφιακής Διακυβέρνησης για την ύπαρξη των σχετικών πιστώσεων».
Άρθρο 105
Επιτάχυνση της διαδικασίας πιστοποίησης 
της εναρμόνισης έργων Τεχνολογιών 
Πληροφορικής και Επικοινωνίας (ΤΠΕ) 
με τη Βίβλο Ψηφιακού Μετασχηματισμού - Αντικατάσταση άρθρου 6 ν. 4727/2020
Το άρθρο 6 του ν. 4727/2020 (Α’ 184) αντικαθίσταται ως εξής:
«Άρθρο 6
Εναρμόνιση των έργων ΤΠΕ 
με τη Βίβλο Ψηφιακού
Μετασχηματισμού - Βεβαίωση Εναρμόνισης Έργου
1. Όλα τα έργα ΤΠΕ, ανεξαρτήτως πηγής χρηματοδότησης και εφόσον δεν έχουν συμπεριληφθεί στη Βίβλο Ψηφιακού Μετασχηματισμού και στις επικαιροποιήσεις αυτής, οφείλουν να εναρμονίζονται με τις βασικές αρχές και κατευθύνσεις της εθνικής ψηφιακής στρατηγικής, όπως αυτή εκφράζεται μέσα από τη Βίβλο Ψηφιακού Μετασχηματισμού. 
2. Η ως άνω εναρμόνιση πιστοποιείται με τη Βεβαίωση Εναρμόνισης Έργου (Β.Ε.Ε.), η οποία εκδίδεται από τη Διεύθυνση Τομεακών Έργων Δημοσίου Τομέα της Γενικής Γραμματείας Ψηφιακής Διακυβέρνησης και Απλούστευσης Διαδικασιών του Υπουργείου Ψηφιακής Διακυβέρνησης, μέσω της οποίας διαπιστώνεται η συμμόρφωση του έργου με τα κριτήρια και τους δείκτες της υπουργικής απόφασης της παρ. 3 του άρθρου 107, στη βάση τυποποιημένου εντύπου το οποίο υποβάλλει ο δικαιούχος του έργου και το οποίο συμπεριλαμβάνει τα βασικά στοιχεία του έργου που είναι αναγκαία για τη διαπίστωση της ικανοποίησης των εν λόγω 
κριτηρίων.
3. Η έκδοση Β.Ε.Ε. αποτελεί προϋπόθεση για την ολοκλήρωση των διοικητικών ενεργειών έγκρισης ή ένταξης του έργου ΤΠΕ προς χρηματοδότηση και σε κάθε περίπτωση για την έναρξη των διαδικασιών ανάθεσης των σχετικών συμβάσεων από τον δικαιούχο. Για προτάσεις ομοειδών έργων που δύνανται να ενταχθούν σε προσκλήσεις υποβολής αιτήσεων χρηματοδότησης προς πολλαπλούς δικαιούχους, η Β.Ε.Ε. παρέχεται επί του σχεδίου και του φυσικού αντικειμένου της πρόσκλησης με αναφορά, εφόσον κρίνεται απαραίτητο, σε περιοριστικούς κανόνες για τα προς ένταξη επιμέρους έργα.
4. Η Β.Ε.Ε. εκδίδεται εντός προθεσμίας δύο (2) μηνών από την ημερομηνία υποβολής του τυποποιημένου εντύπου της παρ. 2, εντός της οποίας ο δικαιούχος υποχρεούται να παράσχει κάθε στοιχείο, έγγραφο, διευκρίνιση ή πληροφορία του ζητηθεί. Με την άπρακτη παρέλευση της ανωτέρω προθεσμίας και εφόσον, εν τω μεταξύ, δεν έχουν ζητηθεί διευκρινίσεις ή πληροφορίες, η Β.Ε.Ε. θεωρείται πως έχει εκδοθεί.
5. Οι παρ. 1 έως 4 δεν εφαρμόζονται, α) στις δράσεις της παρ. 1 του άρθρου 44 του ν. 4635/2019 (Α’ 167), β) στα έργα και τις δράσεις των φορέων που διαχειρίζονται τα κυβερνητικά νέφη του άρθρου 87, γ) στα έργα των οποίων ο συνολικός εκτιμώμενος προϋπολογισμός ή ο προϋπολογισμός των επιμέρους υποέργων υπολείπεται του ορίου της απευθείας ανάθεσης της παρ. 6 του άρθρου 118 του ν. 4412/2016 (Α’ 147), δ) στα έργα που προγραμματίζεται να χρηματοδοτηθούν από το Ταμείο Ανάκαμψης και Ανθεκτικότητας και ε) στα έργα τα οποία υλοποιούν, ανεξαρτήτως πηγής χρηματοδότησης, το Υπουργείο Ψηφιακής Διακυβέρνησης ή οι εποπτευόμενοι φορείς του».
Άρθρο 106
Εξουσιοδοτική διάταξη για τη ρύθμιση 
ειδικότερων ζητημάτων των Βεβαιώσεων 
Εναρμόνισης Έργου (Β.Ε.Ε.) - Αντικατάσταση της παρ. 3 του άρθρου 107 
του ν. 4727/2020
Η παρ. 3 του άρθρου 107 του ν. 4727/2020 (Α’ 184) αντικαθίσταται ως εξής:
«3. Με απόφαση του Υπουργού Ψηφιακής Διακυβέρνησης ρυθμίζονται το περιεχόμενο της Βεβαίωσης Εναρμόνισης Έργου, σύμφωνα με το άρθρο 6, τα κριτήρια και οι δείκτες βάσει των οποίων αυτή παρέχεται, καθώς και οι υποχρεώσεις των εμπλεκόμενων φορέων και περιγράφονται αναλυτικά οι σχετικές διαδικασίες και κάθε άλλη αναγκαία λεπτομέρεια. Με όμοια απόφαση δύναται να προβλέπονται περαιτέρω εξαιρέσεις έργων ΤΠΕ από την ανωτέρω βεβαίωση ή από συγκεκριμένες απαιτήσεις αυτής».
Άρθρο 107
Διάθεση αποθεματικού 
της Ε.Ε.Τ.Τ. -Τροποποίηση 
των παρ. 6 και 7 του άρθρου 75 
του ν. 4070/2012
1. Το πέμπτο εδάφιο της παρ. 6 του άρθρου 75 του ν. 4070/2012 (Α’ 82) αντικαθίσταται με δύο νέα εδάφια και η παρ. 6 διαμορφώνεται ως εξής:
«6. Αν από την ανωτέρω οικονομική διαχείριση της Ε.Ε.Τ.Τ. κάθε έτους, μετά την αφαίρεση από την Ε.Ε.Τ.Τ. ποσών, (α) ίσων με τις κάθε φορά επίδικες διαφορές κατά της Ε.Ε.Τ.Τ. και (β) πάσης φύσεως προβλέψεων, ιδίως επισφαλών ή/και ανεπίδεκτων εισπράξεως απαιτήσεων από υπόχρεους καταβολής τελών, προκύπτει θετικό οικονομικό αποτέλεσμα (έσοδα μείον έξοδα), ποσοστό του αποτελέσματος αυτού αποδίδεται στον κρατικό προϋπολογισμό, σύμφωνα με τις κείμενες διατάξεις, ως δημόσιο έσοδο και διατίθεται πρωτίστως για την εξυπηρέτηση των σκοπών του παρόντος νόμου.
Η απόδοση γίνεται εντός του επομένου μηνός από την έγκριση του ισολογισμού από την Ε.Ε.Τ.Τ. και την υπογραφή των οικονομικών καταστάσεων από τους ορκωτούς λογιστές. Το ανωτέρω αποδιδόμενο ποσοστό, που δεν θα υπερβαίνει το ογδόντα τοις εκατό (80%), καθώς και οι σχετικές λεπτομέρειες καθορίζονται με κοινή απόφαση των Υπουργών Οικονομικών και Ψηφιακής Διακυβέρνησης, ύστερα από αιτιολογημένη εισήγηση της Ε.Ε.Τ.Τ. Ειδικά κατά το έτος 2014, το αποδιδόμενο ποσοστό, σύμφωνα με τα ανωτέρω, αφορά τις διαχειριστικές χρήσεις 2012 και 2013. Το υπόλοιπο ποσοστό παραμένει στην Ε.Ε.Τ.Τ. και μπορεί να διατίθεται, ύστερα από απόφαση του Υπουργού Ψηφιακής Διακυβέρνησης, στο Υπουργείο Ψηφιακής Διακυβέρνησης για δαπάνες που υποστηρίζουν αποκλειστικά την ψηφιακή διακυβέρνηση, τη συνεχή προώθηση του ψηφιακού-διοικητικού μετασχηματισμού της χώρας και την έρευνα-καινοτομία στους ανωτέρω τομείς και στη Γενική Γραμματεία Τηλεπικοινωνιών και Ταχυδρομείων (Γ.Γ.Τ.Τ.) για δαπάνες που προάγουν τους σκοπούς της Γ.Γ.Τ.Τ. Ενδεικτικά, οι δαπάνες δύνανται να αφορούν: προμήθεια εξοπλισμού πάσης φύσεως, υπηρεσιακές μετακινήσεις - αποστολές της πολιτικής ηγεσίας, των συνεργατών αυτής, καθώς και των υπαλλήλων της Γ.Γ.Τ.Τ. στο εσωτερικό και εξωτερικό, καθώς και κάθε άλλη δαπάνη που εμπίπτει στις ανωτέρω γενικές και ειδικές δράσεις αρμοδιότητας, επιστημονική, μελετητική και συμβουλευτική υποστήριξη στους ανωτέρω τομείς, πάσης φύσεως συμβάσεις ή συμφωνίες, αμοιβές επιτροπών και ομάδων εργασίας για την παροχή υπηρεσιών αρμοδιότητας του Υπουργείου ή της Γ.Γ.Τ.Τ., συμμετοχή, οργάνωση και χρηματοδότηση συνόδων ή συνεδρίων ή σεμιναρίων, τα οποία διοργανώνονται από το Υπουργείο ή τη Γ.Γ.Τ.Τ. ή άλλους φορείς, για θέματα που έχουν σχέση με το προπεριγραφέν πεδίο δραστηριότητας, κάθε είδους ερευνητική, εκπαιδευτική και ακαδημαϊκή ενίσχυση για την ανάπτυξη των ηλεκτρονικών υπηρεσιών, την προστασία και ασφάλεια των υποδομών και των πληροφοριακών συστημάτων και εφαρμογών ηλεκτρονικών επικοινωνιών και την ευρυζωνική σύνδεση ειδικών κατηγοριών πληθυσμού και ειδικών γεωγραφικών περιοχών, καθώς και φορέων του εν γένει δημόσιου τομέα για την εκπλήρωση των δημόσιων σκοπών τους στο πλαίσιο των τηλεπικοινωνιακών τους αναγκών, την ισότιμη συμμετοχή των πολιτών στην πληροφόρηση και τη μείωση του ψηφιακού χάσματος στην Επικράτεια, καθώς και τη χρηματοδότηση έργων, ειδικών εργασιών ή μελετών από ειδικούς επιστήμονες, ομάδες εργασίας ή άλλους φορείς, εφόσον έχουν σχέση με τα ορισθέντα ανωτέρω ζητήματα 
και δράσεις».
2. Η παρ. 7 του άρθρου 75 του ν. 4070/2012 τροποποιείται ως προς τους σκοπούς διάθεσης του αδιάθετου αποθεματικού της Ε.Ε.Τ.Τ. και διαμορφώνεται ως εξής:
«7. Από 1.1.2015, κατά το μεθεπόμενο οικονομικό έτος εκάστης διαχειριστικής χρήσεως, το τυχόν αδιάθετο ποσό του αποθεματικού, που μπορεί, κατά τα ανωτέρω, να διατίθεται για τις ανάγκες της παρ. 6 στο Υπουργείο Ψηφιακής Διακυβέρνησης και ιδίως στη Γενική Γραμματεία Τηλεπικοινωνιών και Ταχυδρομείων, και το οποίο έχει παραμείνει στην Ε.Ε.Τ.Τ., αποδίδεται στον κρατικό προϋπολογισμό με κοινή απόφαση των Υπουργών Οικονομικών και Ψηφιακής Διακυβέρνησης, ύστερα από αιτιολογημένη εισήγηση 
της Ε.Ε.Τ.Τ.».
Άρθρο 108
Εγκατάσταση Σταθμών 
Συμπληρωματικής Κάλυψης 
από Ο.Τ.Α.
1. Οι οργανισμοί Τοπικής Αυτοδιοίκησης (Ο.Τ.Α.) α’ και β’ βαθμού δύνανται να χρηματοδοτούν τα πάσης φύσεως κόστη για την προμήθεια, εγκατάσταση, λειτουργία, αναβάθμιση και συντήρηση Σταθμών Συμπληρωματικής Κάλυψης (Σ.Σ.Κ.), συμπεριλαμβανομένου του κόστους αδειοδότησης κατασκευών κεραιών, οι οποίοι εγκαθίστανται με σκοπό την εξυπηρέτηση των αναγκών τηλεοπτικής κάλυψης του τοπικού πληθυσμού, εντός των διοικητικών τους ορίων, που δεν εξυπηρετείται από τα αδειοδοτημένα δίκτυα επίγειας ψηφιακής ευρυεκπομπής. Υπεύθυνος για την εγκατάσταση, θέση σε λειτουργία και χρήση των Σταθμών Συμπληρωματικής Κάλυψης είναι ο πάροχος δικτύου επίγειας ψηφιακής ευρυεκπομπής, στον οποίο έχουν απονεμηθεί τα δικαιώματα χρήσης ραδιοσυχνοτήτων που χρησιμοποιεί ο Σ.Σ.Κ. σύμφωνα με τα προβλεπόμενα στην εκάστοτε ισχύουσα νομοθεσία. Οι ως άνω δαπάνες των Ο.Τ.Α. δύνανται να καλύπτονται από τον Προϋπολογισμό του Υπουργείου Ψηφιακής Διακυβέρνησης, τον Προϋπολογισμό του Τομεακού Προγράμματος Ανάπτυξης του Υπουργείου Ψηφιακής Διακυβέρνησης ή από το αποθεματικό της Εθνικής Επιτροπής Τηλεπικοινωνιών και Ταχυδρομείων (Ε.Ε.Τ.Τ.) σύμφωνα με το πέμπτο και έκτο εδάφιο της παρ. 6 του άρθρου 75 του 
ν. 4070/2012 (Α’ 82). 
2. Με κοινή απόφαση του Υπουργού Ψηφιακής Διακυβέρνησης και των κατά περίπτωση συναρμόδιων Υπουργών δύναται να ρυθμίζονται η διαδικασία, οι όροι και οι προϋποθέσεις χρηματοδότησης της προμήθειας, εγκατάστασης, λειτουργίας, αναβάθμισης και συντήρησης των Σταθμών Συμπληρωματικής Κάλυψης (Σ.Σ.Κ.), καθώς και κάθε άλλη αναγκαία λεπτομέρεια για την εφαρμογή του παρόντος.
3. Οι Ο.Τ.Α. που είναι κάτοχοι υφιστάμενων κατά την έναρξη ισχύος του παρόντος Σ.Σ.Κ, οι οποίοι χρησιμοποιούνται σε περιοχές, εντός των διοικητικών τους ορίων, που δεν εξυπηρετούνται από το αδειοδοτημένο δίκτυο επίγειας ψηφιακής ευρυεκπομπής, οφείλουν εντός έξι (6) μηνών από την έναρξη ισχύος του παρόντος να αιτηθούν την ένταξη αυτών στο δίκτυο του αδειοδοτημένου παρόχου επίγειας ψηφιακής ευρυεκπομπής σύμφωνα τα προβλεπόμενα στην υπ’ αρ. 716/3/2014 απόφαση της Εθνικής Επιτροπής Τηλεπικοινωνιών και Ταχυδρομείων (Β’ 1693). Ως υφιστάμενοι κατά τα ανωτέρω Σ.Σ.Κ νοούνται αποκλειστικά εκείνοι και μόνο οι Σ.Σ.Κ. για τους οποίους οι Ο.Τ.Α. εντός δύο (2) μηνών από την έναρξη ισχύος του παρόντος γνωστοποιούν εγγράφως στην Ε.Ε.Τ.Τ. τη θέση τους. Οι ως άνω Σ.Κ.Κ. δύνανται να εξακολουθούν να λειτουργούν, εφόσον δεν προκαλούν παρεμβολές σε άλλα νόμιμα δίκτυα, μέχρι την ολοκλήρωση της ένταξής τους στο δίκτυο αδειοδοτημένου παρόχου επίγειας ψηφιακής ευρυεκπομπής ή την αιτιολογημένη από τον πάροχο απόρριψή της αίτησής τους και, σε κάθε περίπτωση, για διάστημα έως πέντε (5) ετών από την έναρξη ισχύος του 
παρόντος.
Άρθρο 109
Αδειοδότηση κατασκευών κεραιών 
επίγειας ψηφιακής τηλεοπτικής 
ευρυεκπομπής της παρ. 7 
του άρθρου 39 του ν. 4635/2019
1. Για τις κατασκευές κεραιών των αδειοδοτημένων παρόχων δικτύου επίγειας ψηφιακής τηλεοπτικής ευρυεκπομπής που έχουν εγκατασταθεί πριν από την έναρξη ισχύος του παρόντος και για τις οποίες υποβλήθηκαν δηλώσεις σύμφωνα με την παρ. 7 του άρθρου 39 του ν. 4635/2019 (Α’ 167), οι κάτοχοί τους υποχρεούνται, εντός τριάντα έξι (36) μηνών από την έναρξη ισχύος του παρόντος, να υποβάλουν αίτηση χορήγησης άδειας κατασκευής κεραίας, κατά τα οριζόμενα στο άρθρο 22 του ν. 4635/2019 ή, εφόσον συντρέχουν οι απαραίτητες προϋποθέσεις, να εφαρμόσουν τα οριζόμενα στο άρθρο 29 του ν. 4635/2019 για τις ειδικές κατηγορίες κατασκευών κεραιών. Οι κατασκευές αυτές νοούνται ως νομίμως λειτουργούσες μέχρι την ολοκλήρωση της διαδικασίας αδειοδότησής τους, η οποία συντελείται εντός δεκαοκτώ (18) μηνών από τη λήξη της προθεσμίας για την υποβολή αίτησης αδειοδότησης, εφόσον τηρούνται τα οριζόμενα στο παρόν άρθρο, και οι δηλώσεις τους σύμφωνα με την παρ. 7 του άρθρου 39 παραμένουν 
επικαιροποιημένες.
2. Ειδικά για τις κατασκευές κεραιών της παρ. 1, οι οποίες εξυπηρετούν ανάγκες κάλυψης του συνόλου της Επικράτειας στο πλαίσιο παροχής καθολικής υπηρεσίας τηλεοπτικής ευρυεκπομπής και για τις οποίες έχουν υποβληθεί επιπλέον οι δηλώσεις της παρ. 7 του άρθρου 34 του ν. 4635/2019, εφαρμόζονται τα οριζόμενα στην παρ. 1 του παρόντος μόνο σε περίπτωση τροποποίησης των δομικών τους κατασκευών, εξαιρουμένων μικρών σε έκταση δομικών τροποποιήσεων που είναι απαραίτητες για την τεχνολογική τους αναβάθμιση, οι οποίες οδηγούν σε αύξηση του ύψους της κατασκευής μικρότερη του πέντε τοις εκατό (5%) ή προσθήκη οικίσκου στέγασης μηχανημάτων εμβαδού μικρότερου των πέντε (5) τ.μ. Μέχρι την τροποποίησή τους, δεν απαιτείται έκδοση άδειας κατασκευής κεραίας, εφόσον οι δηλώσεις της παρ. 7 του άρθρου 39 του ν. 4635/2019 που υποβλήθηκαν για αυτές, α) είναι επικαιροποιημένες και β) συμπληρωθούν εντός τριάντα έξι (36) μηνών από την έναρξη ισχύος του παρόντος με τη μελέτη ραδιοεκπομπών του άρθρου 35 του ν. 4635/2019, όπου αυτή απαιτείται, επί της οποίας έχει γνωμοδοτήσει θετικά η Ελληνική Επιτροπή Ατομικής Ενέργειας.
3. Ειδικά οι κατασκευές κεραιών της παρ. 1, οι οποίες εξυπηρετούν ανάγκες κάλυψης του συνόλου της Επικράτειας στο πλαίσιο παροχής καθολικής υπηρεσίας τηλεοπτικής ευρυεκπομπής, έχουν εγκατασταθεί εκτός εγκεκριμένου σχεδίου πόλεως πριν τις 28.7.2011 και έχουν μέγιστο ύψος κατασκευής έως και είκοσι επτά (27) μέτρα και οικίσκο στέγασης μηχανημάτων εμβαδού έως και δέκα (10) τ.μ. δύνανται να αδειοδοτούνται, κατ’ εξαίρεση, σύμφωνα με τις διατάξεις της κοινής υπουργικής απόφασης κατ’ εφαρμογή της περ. α) της παρ. 2 του άρθρου 29 του ν. 4635/2019 και εφόσον, α) δεν έχουν τροποποιηθεί οι δομικές τους κατασκευές μετά την υποβολή των δηλώσεων της παρ. 7 του άρθρου 39 του ν. 4635/2019, β) πληρούν τους λοιπούς όρους της ως άνω κοινής υπουργικής απόφασης, και γ) υποβληθεί για αυτές υπεύθυνη δήλωση περί μη τροποποίησης των δομικών τους κατασκευών.
4. Με κοινή απόφαση των Υπουργών Ψηφιακής Διακυβέρνησης και Περιβάλλοντος και Ενέργειας δύναται να καθορίζεται ειδικότερα η διαδικασία αδειοδότησης των κατασκευών κεραιών που εμπίπτουν στο 
παρόν άρθρο.
Άρθρο 110
Ευθύνη του τύπου - Τροποποίηση 
της παρ. 1 και προσθήκη παρ. 3Α 
στο άρθρο μόνο του ν. 1178/1981 
1. Στην παρ. 1 του άρθρου μόνου του ν. 1178/1981 (Α’ 187) προστίθεται νέο τελευταίο εδάφιο ως εξής: 
«Σε περίπτωση ιδιοκτησίας από νομικό πρόσωπο εντύπου που εκδίδεται και διανέμεται στην Ελλάδα, και εφόσον η αξίωση της παρούσας δεν καλύπτεται για οποιονδήποτε λόγο από την εταιρεία, υπέχει την ίδια υποχρέωση ο μέτοχος ή εταίρος που κατέχει, άμεσα ή έμμεσα, το ήμισυ τουλάχιστον των μετοχών ή των εταιρικών μεριδίων».
2. Στο άρθρο μόνο του ν. 1178/1981 προστίθεται παρ. 3Α ως εξής:
«3Α. α) Σε κάθε εφημερίδα που εκδίδεται και διανέμεται στην Ελλάδα ορίζονται διευθυντής και διευθυντής σύνταξης, οι οποίοι αμφότεροι είναι μέλη επαγγελματικού σωματείου δημοσιογράφων. Σε περίπτωση κυκλοφορίας φύλλου κατά παράβαση του προηγούμενου εδαφίου επιβάλλεται εντός δέκα (10) ημερών από το Εθνικό Συμβούλιο Ραδιοτηλεόρασης, κάθε φορά, διοικητικό πρόστιμο δέκα χιλιάδων (10.000) ευρώ. Για τα έντυπα που είναι εγγεγραμμένα στο Ηλεκτρονικό Μητρώο Περιφερειακού και Τοπικού Τύπου της Γενικής Γραμματείας Επικοινωνίας και Ενημέρωσης έως τις 28.2.2022, οι ιδιότητες του διευθυντή και του διευθυντή σύνταξης μπορεί να ταυτίζονται, το δε πρόσωπο αυτό μπορεί εναλλακτικά να είναι μέλος επαγγελματικού σωματείου εκδοτών. Για τα έντυπα του προηγούμενου εδαφίου το παρόν ισχύει από 1ης.4.2023.
β) Στο έντυπο της εφημερίδας που εκδίδεται και διανέμεται στην Ελλάδα, ανεξαρτήτως του εάν ο ιδιοκτήτης είναι φυσικό ή νομικό πρόσωπο και της εταιρικής μορφής με την οποία λειτουργεί, αναγράφονται ο νόμιμος εκπρόσωπος, ο διευθυντής και ο διευθυντής σύνταξης. Σε περίπτωση κυκλοφορίας φύλλου κατά παράβαση του προηγούμενου εδαφίου επιβάλλεται εντός δέκα (10) ημερών από το Εθνικό Συμβούλιο Ραδιοτηλεόρασης, κάθε φορά, διοικητικό πρόστιμο δέκα χιλιάδων 
(10.000) ευρώ. 
γ) Στο έντυπο της εφημερίδας που εκδίδεται και διανέμεται στην Ελλάδα, ανεξαρτήτως του εάν ο ιδιοκτήτης είναι φυσικό ή νομικό πρόσωπο και της εταιρικής μορφής με την οποία λειτουργεί, αναγράφεται ο μέτοχος ή εταίρος που κατέχει άμεσα ή έμμεσα το ήμισυ τουλάχιστον των μετοχών ή των εταιρικών μεριδίων. Σε περίπτωση κυκλοφορίας φύλλου κατά παράβαση του προηγούμενου εδαφίου επιβάλλεται εντός δέκα (10) ημερών από το Εθνικό Συμβούλιο Ραδιοτηλεόρασης, κάθε φορά, διοικητικό πρόστιμο δέκα χιλιάδων 
(10.000) ευρώ. 
δ) Οι αποφάσεις επιβολής προστίμου των περ. α) έως γ) αποτελούν νόμιμο τίτλο για τη βεβαίωση του χρέους από την Ανεξάρτητη Αρχή Δημοσίων Εσόδων, η οποία συντελείται μετά την αποστολή του χρηματικού καταλόγου στην αρμόδια Δημόσια Οικονομική Υπηρεσία κατά το άρθρο 2 του Κώδικα Εισπράξεως Δημοσίων Εσόδων (ν.δ. 356/1974, Α’ 90). Τα βεβαιωμένα πρόστιμα της παρούσας παραγράφου παρακρατούνται από τα πρακτορεία διανομής τύπου και αποδίδονται αμελλητί. Κατά παρέκκλιση κάθε άλλης διάταξης, η απόδοση του ποσού των προστίμων προηγείται οποιασδήποτε κατάσχεσης εις χείρας του πρακτορείου από τρίτο ή εκχώρησης απαίτησης σε τρίτο. Με κοινή απόφαση του Υπουργού Οικονομικών και του Υπουργού στον οποίο έχουν ανατεθεί οι αρμοδιότητες της Γενικής Γραμματείας Επικοινωνίας και Ενημέρωσης ρυθμίζεται η διαδικασία παρακράτησης και απόδοσης, καθώς και κάθε άλλη σχετική 
λεπτομέρεια.
ε) Για την αξιολόγηση της δυσχερώς επανορθώσιμης ή ανεπανόρθωτης βλάβης της εφημερίδας στο πλαίσιο αιτήματος προσωρινής δικαστικής προστασίας κατά πράξεων επιβολής προστίμου της παρούσας παραγράφου προσμετράται η οικονομική κατάσταση του μετόχου ή εταίρου που κατέχει άμεσα ή έμμεσα το ήμισυ τουλάχιστον των μετοχών ή των εταιρικών μεριδίων. Για την αξιολόγηση της συνδρομής του δημοσίου συμφέροντος στο πλαίσιο αιτήματος προσωρινής δικαστικής προστασίας κατά πράξεων επιβολής προστίμου λαμβάνονται υπόψη καταδίκες σε βάρος της εφημερίδας για διασπορά ψευδών ειδήσεων και συκοφαντική 
δυσφήμηση.
3. Το παρόν άρθρο ισχύει από 1ης.4.2022».
Άρθρο 111
Επίδομα μετάβασης εργαζομένων 
Ε.Ρ.Τ. Α.Ε. σε εμπόλεμη 
περιοχή 
1. Το επίδομα μετάβασης σε εμπόλεμη περιοχή, που προβλέπεται στο άρθρο 7 της υπ. αρίθμ. 1177/22.4.2019 (Β’ 1447) κοινής απόφασης των Υπουργών Οικονομίας και Ανάπτυξης, Εσωτερικών, Ψηφιακής Πολιτικής Τηλεπικοινωνιών και Ενημέρωσης, Εθνικής Άμυνας, Παιδείας και Θρησκευμάτων, Εργασίας, Κοινωνικής Ασφάλισης και Κοινωνικής Αλληλεγγύης, Εξωτερικών, Προστασία του Πολίτη, Δικαιοσύνης, Διαφάνειας και Ανθρωπίνων Δικαιωμάτων, Οικονομικών, Υγείας, Διοικητικής Ανασυγκρότησης, Πολιτισμού και Αθλητισμού, Περιβάλλοντος και Ενέργειας, Υποδομών και Μεταφορών, Μεταναστευτικής Πολιτικής, Ναυτιλίας και Νησιωτικής Πολιτικής, Αγροτικής Ανάπτυξης και Τροφίμων και Τουρισμού καταβάλλεται στους εργαζόμενους της Ε.Ρ.Τ. Α.Ε., με οποιαδήποτε σχέση εργασίας και ανεξαρτήτως του κλάδου και της ειδικότητάς τους, που μεταβαίνουν σε εμπόλεμη περιοχή και για όσο χρόνο 
παραμένουν σε αυτή. 
2. Το παρόν άρθρο ισχύει από τις 24.2.2022.
ΜΕΡΟΣ ΙΑ’
ΕΝΑΡΞΗ ΙΣΧΥΟΣ
Άρθρο 112
Έναρξη ισχύος
1. Με την επιφύλαξη της παρ. 2, οι διατάξεις του παρόντος ισχύουν από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά στις επιμέρους διατάξεις.
2. Ειδικώς: 
α) Η ισχύς του άρθρου 20 αρχίζει την 28η.2.2022. 
β) Η ισχύς του άρθρου 21 αρχίζει την 28η.2.2022.
γ) Η ισχύς του άρθρου 76 αρχίζει από την έναρξη ισχύος του άρθρου 16 του ν. 4722/2020.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 24 Μαρτίου 2022
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Ο Αντιπρόεδρος της Κυβέρνησης
ΠΑΝΑΓΙΩΤΗΣ ΠΙΚΡΑΜΜΕΝΟΣ
Οι Υπουργοί
																											


Θεωρήθηκε και τέθηκε η Μεγάλη Σφραγίδα του Κράτους.
Αθήνα, 24 Μαρτίου 2022
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ


