NOMOΣ ΥΠ’ ΑΡΙΘΜ. 4917	
Κύρωση της από 17.3.2022 Επιμέρους Σύμβασης Δωρεάς - Έργο VIII, Παράρτημα 12 της από 6.9.2018 Σύμβασης Δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου για την ενίσχυση και αναβάθμιση των υποδομών στον τομέα της υγείας - Ρυθμίσεις για την αντιμετώπιση της πανδημίας του κορωνοϊού COVID-19 και την προστασία της δημόσιας υγείας και άλλες επείγουσες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α΄
ΚΥΡΩΣΗ ΤΗΣ ΑΠΟ 17.3.2022 ΕΠΙΜΕΡΟΥΣ ΣΥΜΒΑΣΗΣ ΔΩΡΕΑΣ - ΕΡΓΟ VIII, ΠΑΡΑΡΤΗΜΑ 12 ΤΗΣ ΑΠΟ 6.9.2018 ΣΥΜΒΑΣΗΣ ΔΩΡΕΑΣ ΜΕΤΑΞΥ ΤΟΥ ΙΔΡΥΜΑΤΟΣ «ΚΟΙΝΩΦΕΛΕΣ ΙΔΡΥΜΑ ΣΤΑΥΡΟΣ Σ. ΝΙΑΡΧΟΣ» ΚΑΙ ΤΟΥ ΕΛΛΗΝΙΚΟΥ ΔΗΜΟΣΙΟΥ ΓΙΑ ΤΗΝ ΕΝΙΣΧΥΣΗ ΚΑΙ ΑΝΑΒΑΘΜΙΣΗ ΤΩΝ ΥΠΟΔΟΜΩΝ ΣΤΟΝ ΤΟΜΕΑ ΤΗΣ ΥΓΕΙΑΣ
Άρθρο πρώτο Kύρωση Σύμβασης
Άρθρο 1 Σκοπός και αντικείμενο
Άρθρο 2 Όροι υλοποίησης της δωρεάς του Έργου VIΙΙ - 
Τεχνικά δεδομένα
Άρθρο 3 Προϋπολογισμός Έργου VIΙΙ
Άρθρο 4 Χρονοδιάγραμμα υλοποίησης Έργου VIΙΙ
Άρθρο 5 Πιστοποίηση ολοκλήρωσης και δωρεά του Έργου VIΙΙ
Άρθρο 6 Μετεγκατάσταση
Άρθρο 7 Ονομασία
Άρθρο 8 Διαχείριση και λειτουργία του Έργου VIΙΙ
Άρθρο 9 Συντήρηση και φύλαξη του Έργου VIΙΙ
Άρθρο 10 Διατήρηση αρχιτεκτονικής φυσιογνωμίας του Γ.Ν.Σ.ΙΣΝ.
Άρθρο 11 Ασφάλιση του Γ.Ν.Σ.ΙΣΝ.
Άρθρο 12 Δικαιώματα πνευματικής ιδιοκτησίας
Άρθρο 13 Λοιποί όροι
ΠΑΡΑΡΤΗΜΑ 3 ΔΙΑΓΡΑΜΜΑ ΓΕΝΙΚΗΣ ΟΡΓΑΝΩΣΗΣ
ΠΑΡΑΡΤΗΜΑ 4 ΤΟΠΟΓΡΑΦΙΚΟ ΟΙΚΟΠΕΔΟΥ.
ΜΕΡΟΣ B΄
ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΗΣ ΠΑΝΔΗΜΙΑΣ ΤΟΥ ΚΟΡΩΝΟΪΟΥ COVID-19 ΚΑΙ ΤΗΝ ΠΡΟΣΤΑΣΙΑ ΤΗΣ ΔΗΜΟΣΙΑΣ ΥΓΕΙΑΣ
ΚΕΦΑΛΑΙΟ Α΄
ΡΥΘΜΙΣΕΙΣ ΓΙΑ ΤΟ ΕΘΝΙΚΟ ΠΡΟΓΡΑΜΜΑ ΕΜΒΟΛΙΑΣΜΩΝ ΚΑΤΑ ΤΟΥ ΚΟΡΩΝΟΪΟΥ COVID-19
Άρθρο δεύτερο Παράταση ισχύος επειγουσών ρυθμίσεων για το Εθνικό Πρόγραμμα Εμβολιασμών
ΚΕΦΑΛΑΙΟ Β΄
ΡΥΘΜΙΣΕΙΣ ΘΕΜΑΤΩΝ ΠΡΟΣΩΠΙΚΟΥ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο τρίτο Παράταση ισχύος συμβάσεων άρθρου 50 ν. 4825/2021
Άρθρο τέταρτο Παράταση ισχύος των συμβάσεων εργασίας ορισμένου χρόνου ιατρών για την αντιμετώπιση εκτάκτων αναγκών λόγω του κορωνοϊού COVID-19
Άρθρο πέμπτο Παράταση προθεσμίας πρόσληψης επικουρικού ιατρικού, νοσηλευτικού και λοιπού βοηθητικού προσωπικού
Άρθρο έκτο Παράταση μετακινήσεων προσωπικού
Άρθρο έβδομο Παράταση ισχύος της δυνατότητας σύναψης συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19»
Άρθρο όγδοο Παράταση ισχύος των συμβάσεων και καθορισμός μηνιαίας αποζημίωσης οικογενειακών ιατρών
Άρθρο ένατο Παράταση ισχύος της κατ’ οίκον ή εξ αποστάσεως παροχής ιατρικών υπηρεσιών των συμβεβλημένων ιατρών του Εθνικού Οργανισμού Παροχής Υπηρεσιών Υγείας και ιατρών της Πρωτοβάθμιας Φροντίδας Υγείας προς ασθενείς με κορωνοϊό COVID-19
Άρθρο δέκατο Παράταση συμβάσεων προσωπικού ιδιωτικού δικαίου ορισμένου χρόνου στην Κεντρική Υπηρεσία του Υπουργείου Υγείας λόγω κορωνοϊού
Άρθρο ενδέκατο Παράταση ισχύος της ρύθμισης για την εργασία καθ’ υπέρβαση του ωραρίου των εργαζομένων στις Διοικήσεις των Υγειονομικών Περιφερειών και στην Κεντρική Υπηρεσία του Υπουργείου Υγείας
Άρθρο δωδέκατο Παράταση ισχύος της ρύθμισης για τη δυνατότητα υπηρεσίας δωδεκάμηνης διάρκειας σε νοσοκομεία του Εθνικού Συστήματος Υγείας - Τροποποίηση παρ. 1 και 2 άρθρου 32 ν. 4865/2021
Άρθρο δέκατο τρίτο Παράταση ισχύος της ρύθμισης για την αποζημίωση ιατρών διαφόρων ειδικοτήτων για μετακίνηση σε νοσοκομεία της ίδιας ή άλλης Υγειονομικής Περιφέρειας
Άρθρο δέκατο τέταρτο Παράταση ισχύος της ρύθμισης για την κάλυψη κενών ενεργού (εικοσιτετράωρης) εφημερίας σε νοσοκομεία του Εθνικού Συστήματος Υγείας 
Άρθρο δέκατο πέμπτο Παράταση ισχύος της ρύθμισης για την αποζημίωση πρόσθετων ενεργών εφημεριών
Άρθρο δέκατο έκτο Εξουσιοδοτική διάταξη για την εφαρμογή των άρθρων 88, 89 και 90 ν. 4850/2021 - Τροποποίηση άρθρου 91 ν. 4850/2021
ΚΕΦΑΛΑΙΟ Γ΄
ΡΥΘΜΙΣΕΙΣ ΘΕΜΑΤΩΝ ΕΘΝΙΚΟΥ ΟΡΓΑΝΙΣΜΟΥ ΔΗΜΟΣΙΑΣ ΥΓΕΙΑΣ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο δέκατο έβδομο Παράταση ισχύος συμβάσεων έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού για την αντιμετώπιση εκτάκτων αναγκών λόγω του κορωνοϊού COVID-19
Άρθρο δέκατο όγδοο Παράταση ισχύος της ρύθμισης για την πρόσληψη προσωπικού του Εθνικού Οργανισμού Δημόσιας Υγείας
Άρθρο δέκατο ένατο Παράταση ισχύος της ρύθμισης για την υπερωριακή απασχόληση προσωπικού του Εθνικού Οργανισμού Δημόσιας Υγείας
Άρθρο εικοστό Παράταση ισχύος της διάθεσης ιατρικού προσωπικού του Εθνικού Οργανισμού Δημόσιας Υγείας σε Μονάδες Ειδικών Λοιμώξεων
Άρθρο εικοστό πρώτο Παράταση ανάθεσης υπηρεσιών από τον Εθνικό Οργανισμό Δημόσιας Υγείας για την εξέταση δειγμάτων σε ιδιωτικούς παρόχους
Άρθρο εικοστό δεύτερο Συμβάσεις ιατρών του Εθνικού Οργανισμού Δημόσιας Υγείας για κάλυψη των αναγκών των δομών της παρ. 4 του άρθρου 8 του ν. 4375/2016
Άρθρο εικοστό τρίτο Παράταση ισχύος συμβάσεων εργασίας ιδιωτικού δικαίου ορισμένου χρόνου του Εθνικού Οργανισμού Δημόσιας Υγείας για υπηρεσίες φύλαξης και καθαριότητας και κάλυψη αναγκών εστίασης και σίτισης
ΚΕΦΑΛΑΙΟ Δ΄
ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΗΣ ΔΗΜΟΣΙΑΣ ΥΓΕΙΑΣ ΚΑΙ ΑΛΛΕΣ ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο εικοστό τέταρτο Υλοποίηση δράσης δημόσιας υγείας «Προληπτικές διαγνωστικές εξετάσεις μαστογραφίας κατά του καρκίνου»
Άρθρο εικοστό πέμπτο Σύσταση και λειτουργία Εθνικού Μητρώου Εμβολιασμών Παιδιών και Εφήβων - Προσθήκη άρθρου 83Α στον ν. 4600/2019
Άρθρο εικοστό έκτο Δημιουργία Ηλεκτρονικού Βιβλιαρίου Υγείας Παιδιού
Άρθρο εικοστό έβδομο Ηλεκτρονικές ιατρικές βεβαιώσεις - Ηλεκτρονική έκδοση Ατομικού Δελτίου Υγείας Μαθητή - Τροποποίηση παρ. 1, 5 και 6 άρθρου 35 
ν. 4816/2021
Άρθρο εικοστό όγδοο Οικονομικό κίνητρο σε ιατρούς ειδικότητας αναισθησιολογίας νοσοκομείων αρμοδιότητας των Υπουργείων Υγείας και Παιδείας και Θρησκευμάτων - Τροποποίηση παρ. 2 άρθρου 32 του ν. 4816/2021
Άρθρο εικοστό ένατο Υποχρεωτικότητα εμβολιασμού - 
Τροποποίηση περ. δ) παρ. 7 άρθρου 24 ν. 4865/2021
Άρθρο τριακοστό Ρύθμιση θεμάτων προϋπολογισμού Ο.Τ.Α.
Άρθρο τριακοστό πρώτο Ρυθμίσεις ζητημάτων δαπανών των νοσοκομείων του Ε.Σ.Υ., των Υ.Πε. και των Κέντρων Υγείας
Άρθρο τριακοστό δεύτερο Τακτοποίηση εκκρεμών πληρωμών προς Ίδρυμα Ιατροβιολογικών Ερευνών της Ακαδημίας Αθηνών
Άρθρο τριακοστό τρίτο Παράταση ισχύος άλλων έκτακτων ρυθμίσεων λόγω της πανδημίας του κορωνοϊού COVID-19
Άρθρο τριακοστό τέταρτο Παράταση ισχύος των όρων χρήσης δοκιμασιών ταχέων μοριακών ελέγχων (rapid test) και της υποχρέωσης ηλεκτρονικής καταγραφής στο Εθνικό Μητρώο Ασθενών COVID-19
Άρθρο τριακοστό πέμπτο Παράταση της διενέργειας δοκιμασιών ταχέων μοριακών ελέγχων (rapid test) από τους Ο.Τ.Α. α΄ βαθμού
Άρθρο τριακοστό έκτο Παράταση των ρυθμίσεων περί διάθεσης αυτοδιαγνωστικών δοκιμασιών ελέγχου της νόσησης από κορωνοϊό COVID-19 με κρατική μέριμνα
Άρθρο τριακοστό έβδομο Παράταση της ισχύος διαδικασίας χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς
Άρθρο τριακοστό όγδοο Παράταση της ισχύος διαδικασίας αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό
Άρθρο τριακοστό ένατο Παράταση της εισαγωγής μετουσιωμένης αιθυλικής αλκοόλης και της δωρεάν διάθεσής της για ιατρικούς σκοπούς ή για την παρασκευή αντισηπτικών
Άρθρο τεσσαρακοστό Παράταση της δυνατότητας μετατροπής χρήσης κλινών για την καταπολέμηση της διασποράς του κορωνοϊού COVID-19
Άρθρο τεσσαρακοστό πρώτο Παράταση των δυνατοτήτων αναγκαστικής ή μη διάθεσης για την κάλυψη αναγκών δημόσιας υγείας
Άρθρο τεσσαρακοστό δεύτερο Παράταση αποζημίωσης ιδιωτικών κλινικών και θεραπευτηρίων που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19
Άρθρο τεσσαρακοστό τρίτο Παράταση της δυνατότητας επίταξης ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19 και της αποζημίωσης της χρήσης του προς επίταξη εξοπλισμού
Άρθρο τεσσαρακοστό τέταρτο Παράταση της χρήσης αεροσκαφών για τη διενέργεια αεροδιακομιδών ασθενών
Άρθρο τεσσαρακοστό πέμπτο Παράταση της χρήσης πλωτών μέσων για τη διακομιδή διά θαλάσσης ασθενών
Άρθρο τεσσαρακοστό έκτο Παράταση της δυνατότητας διάθεσης ειδικού εξοπλισμού Μ.Ε.Θ. και Μ.Α.Φ. και έκτακτης ανάπτυξης κλινών Μ.Ε.Θ. και Μ.Α.Φ. 
Άρθρο τεσσαρακοστό έβδομο Παράταση ισχύος της ρύθμισης για τη διάθεση εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής θεραπείας των στρατιωτικών νοσοκομείων και του Νοσηλευτικού Ιδρύματος Μετοχικού Ταμείου Στρατού στο Δημόσιο
Άρθρο τεσσαρακοστό όγδοο Παράταση των ρυθμίσεων ζητημάτων δημοσίων συμβάσεων για την αντιμετώπιση του κορωνοϊού COVID-19
Άρθρο τεσσαρακοστό ένατο Παράταση της διαδικασίας αποδοχής δωρεών
Άρθρο πεντηκοστό Παράταση δυνατότητας δωρεών Ο.Τ.Α., Κ.Ε.Δ.Ε., ΕΝ.Π.Ε., Π.Ε.Δ. σε νοσοκομεία, λοιπές δημόσιες υγειονομικές μονάδες, Ν.Π.Δ.Δ., ιδρύματα και αστικές μη κερδοσκοπικές εταιρείες κοινωφελούς 
σκοπού 
Άρθρο πεντηκοστό πρώτο Παράταση της κατ’ εξαίρεση δυνατότητας κατάρτισης και τροποποίησης οργανισμών νοσοκομείων 
Άρθρο πεντηκοστό δεύτερο Απλοποίηση διαδικασιών παροχής υπηρεσιών υγείας
ΜΕΡΟΣ Γ΄
ΕΚΤΑΚΤΕΣ ΟΙΚΟΝΟΜΙΚΕΣ ΕΝΙΣΧΥΣΕΙΣ ΚΑΙ ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
Άρθρο πεντηκοστό τρίτο Έκτακτη οικονομική ενίσχυση των ευάλωτων συνταξιούχων - Πάσχα 2022
Άρθρο πεντηκοστό τέταρτο Έκτακτη προσαύξηση προνοιακών παροχών σε χρήμα σε άτομα με αναπηρία, σε ανασφάλιστους υπερήλικες και σε δικαιούχους του Ελάχιστου Εγγυημένου Εισοδήματος και του επιδόματος παιδιού
Άρθρο πεντηκοστό πέμπτο Επίδομα εορτών Πάσχα 2022 εργαζομένων σε αναστολή σύμβασης εργασίας
Άρθρο πεντηκοστό έκτο Μίσθωση τουριστικών καταλυμάτων έτους 2022 για την κάλυψη αναγκών δημόσιας υγείας - Τροποποίηση παρ. 1 άρθρου 121 ν. 4790/2021
Άρθρο πεντηκοστό έβδομο Κατ’ εξαίρεση ρυθμίσεις περί καταγγελίας συμβάσεων μεταξύ τουριστικών επιχειρήσεων και των πελατών τους για την παροχή τουριστικών υπηρεσιών - Τροποποίηση παρ. 3 άρθρου εβδομηκοστού της από 13.4.2020 Πράξης Νομοθετικού Περιεχομένου
Άρθρο πεντηκοστό όγδοο Κατ’ εξαίρεση ρυθμίσεις περί καταγγελίας συμβάσεων μεταξύ τουριστικών επιχειρήσεων - Τροποποίηση παρ. 2 άρθρου εβδομηκοστού πρώτου της από 13.4.2020 Πράξης Νομοθετικού Περιεχομένου
Άρθρο πεντηκοστό ένατο Ρυθμίσεις για την αντιμετώπιση εκτάκτων αναγκών του Υπουργείου Ψηφιακής Διακυβέρνησης λόγω του κορωνοϊού COVID-19
Άρθρο εξηκοστό Χορήγηση ψηφιακών πιστοποιητικών ή βεβαιώσεων διαγνωστικού ελέγχου ή νόσησης από τον κορωνοϊό COVID-19 από φαρμακοποιούς και ιδιωτικά διαγνωστικά κέντρα
Άρθρο εξηκοστό πρώτο Χορήγηση ψηφιακών πιστοποιητικών ή βεβαιώσεων εμβολιασμού από ιδιώτες ιατρούς που διενεργούν κατ’ οίκον εμβολιασμούς
Άρθρο εξηκοστό δεύτερο Ρύθμιση θεμάτων του Κρατικού Πιστοποιητικού Γλωσσομάθειας - Τροποποίηση παρ. 1 άρθρου 3 ν. 2740/1999
Άρθρο εξηκοστό τρίτο Μεταβατικές διατάξεις για το Κρατικό Πιστοποιητικό Πληροφορικής - Τροποποίηση άρθρου 61 ν. 4653/2020
Άρθρο εξηκοστό τέταρτο Μεταβατικές διατάξεις σχετικά με τη συμμετοχή υποψηφίων με αναπηρία και ειδικές εκπαιδευτικές ανάγκες στις πανελλαδικές εξετάσεις - Τροποποίηση άρθρου 234 ν. 4823/2021
Άρθρο εξηκοστό πέμπτο Αποζημίωση των εκπαιδευτικών που συμμετέχουν στη διεξαγωγή των εξετάσεων εισαγωγής στα Πρότυπα Σχολεία και των κληρώσεων εισαγωγής στα Πειραματικά Σχολεία - Τροποποίηση παρ. 4 άρθρου 21 ν. 4354/2015
Άρθρο εξηκοστό έκτο Ρυθμίσεις για τα όργανα διοίκησης των Ανώτατων Εκπαιδευτικών Ιδρυμάτων
ΜΕΡΟΣ Δ΄
ΕΝΑΡΞΗ ΙΣΧΥΟΣ
Άρθρο εξηκοστό έβδομο Έναρξη ισχύος




ΜΕΡΟΣ Α΄
ΚΥΡΩΣΗ ΤΗΣ ΑΠΟ 17.3.2022 
ΕΠΙΜΕΡΟΥΣ ΣΥΜΒΑΣΗΣ ΔΩΡΕΑΣ - ΕΡΓΟ VIII, ΠΑΡΑΡΤΗΜΑ 12 ΤΗΣ ΑΠΟ 6.9.2018 ΣΥΜΒΑΣΗΣ ΔΩΡΕΑΣ ΜΕΤΑΞΥ ΤΟΥ ΙΔΡΥΜΑΤΟΣ 
«ΚΟΙΝΩΦΕΛΕΣ ΙΔΡΥΜΑ ΣΤΑΥΡΟΣ Σ. ΝΙΑΡΧΟΣ» ΚΑΙ ΤΟΥ ΕΛΛΗΝΙΚΟΥ ΔΗΜΟΣΙΟΥ 
ΓΙΑ ΤΗΝ ΕΝΙΣΧΥΣΗ ΚΑΙ ΑΝΑΒΑΘΜΙΣΗ 
ΤΩΝ ΥΠΟΔΟΜΩΝ ΣΤΟΝ ΤΟΜΕΑ ΤΗΣ ΥΓΕΙΑΣ 
Άρθρο πρώτο
Κύρωση σύμβασης
Κυρώνεται και αποκτά ισχύ νόμου η από 17.3.2022 Επιμέρους Σύμβαση Δωρεάς - Έργο VIII (Παράρτημα 12) της από 6.9.2018 Σύμβασης Δωρεάς μεταξύ του Ιδρύματος «Κοινωφελές Ίδρυμα Σταύρος Σ. Νιάρχος» και του Ελληνικού Δημοσίου, για την ενίσχυση και αναβάθμιση των υποδομών στον τομέα της Υγείας, η οποία κυρώθηκε με τον ν. 4564/2018 (Α΄ 170), καθώς και τα συνημμένα σε αυτήν Παραρτήματα 3 και 4, που υπεγράφησαν μεταξύ των ανωτέρω μερών για την υλοποίηση της δωρεάς του Ιδρύματος που αφορά στον σχεδιασμό, την κατασκευή και τον εξοπλισμό του Γενικού Νοσοκομείου Σπάρτης Ίδρυμα Σταύρος Νιάρχος (Γ.Ν.Σ.ΙΣΝ.), το κείμενο των οποίων έχει ως ακολούθως:
ΜΕΡΟΣ Β΄
ΡΥΘΜΙΣΕΙΣ ΓΙΑ ΤΗΝ ΑΝΤΙΜΕΤΩΠΙΣΗ 
ΤΗΣ ΠΑΝΔΗΜΙΑΣ ΤΟΥ ΚΟΡΩΝΟΪΟΥ COVID-19 ΚΑΙ ΤΗΝ ΠΡΟΣΤΑΣΙΑ ΤΗΣ ΔΗΜΟΣΙΑΣ ΥΓΕΙΑΣ
ΚΕΦΑΛΑΙΟ Α΄
ΡΥΘΜΙΣΕΙΣ ΓΙΑ ΤΟ ΕΘΝΙΚΟ ΠΡΟΓΡΑΜΜΑ 
ΕΜΒΟΛΙΑΣΜΩΝ ΚΑΤΑ 
ΤΟΥ ΚΟΡΩΝΟΪΟΥ COVID-19
Άρθρο δεύτερο
Παράταση ισχύος επειγουσών ρυθμίσεων 
για το Εθνικό Πρόγραμμα Εμβολιασμών
1. Η ισχύς του άρθρου 205 του ν. 4820/2021 (Α΄ 130), περί της υποχρέωσης επίδειξης πιστοποιητικού ή βεβαίωσης εμβολιασμού ή νόσησης από τους εργαζόμενους στον δημόσιο και ιδιωτικό τομέα, παρατείνεται έως την 30ή.6.2022. 
2. Η ισχύς της παρ. 8 του άρθρου 206 του ν. 4820/2021, περί επαναξιολόγησης της υποχρεωτικότητας εμβολιασμού, παρατείνεται έως την 31η.12.2022.
3. Η ισχύς του άρθρου τριακοστού δεύτερου του 
ν. 4771/2021 (Α΄ 16), περί λειτουργίας εμβολιαστικών κέντρων, παρατείνεται έως την 30ή.6.2022. 
4. Η ισχύς του άρθρου 58 του ν. 4764/2020 (Α΄ 256), περί διενέργειας εμβολιασμών κατά του κορωνοϊού COVID-19 από τον Εθνικό Οργανισμό Δημόσιας Υγείας, παρατείνεται έως την 30ή.6.2022.
5. H ισχύς του άρθρου 74 του ν. 4761/2020 (Α΄ 248), περί της Εθνικής Εκστρατείας Εμβολιασμού κατά του κορωνοϊού COVID-19, παρατείνεται έως την 30ή.6.2022.
6. Η ισχύς του άρθρου 268 του ν. 4798/2021 (Α΄ 68), περί των φορέων υλοποίησης του Εθνικού Προγράμματος Εμβολιασμών κατά του κορωνοϊού COVID-19, παρατείνεται έως την 30ή.6.2022.
7. Η ισχύς του άρθρου 52Α του ν. 4764/2020, περί ένταξης ιδιωτών ιατρών κάθε ειδικότητας στο Εθνικό Πρόγραμμα Εμβολιασμών κατά του κορωνοϊού COVID-19, παρατείνεται έως την 30ή.6.2022.
ΚΕΦΑΛΑΙΟ Β΄
ΡΥΘΜΙΣΕΙΣ ΘΕΜΑΤΩΝ ΠΡΟΣΩΠΙΚΟΥ 
ΓΙΑ ΤΗΝ ΑΝΤΙΜΕΤΩΠΙΣΗ 
ΤΟΥ ΚΟΡΩΝΟΪΟΥ COVID-19
Άρθρο τρίτο
Παράταση ισχύος συμβάσεων 
άρθρου 50 ν. 4825/2021
Η ισχύς των συμβάσεων ορισμένου χρόνου που έχουν συναφθεί κατ’ εφαρμογή του άρθρου 50 του ν. 4825/
2021 (Α΄ 157) παρατείνεται από τη λήξη της έως την 31η.12.2022. Κατά τα λοιπά εφαρμόζεται το άρθρο 50 του ν. 4825/2021. Η παράταση των συμβάσεων του πρώτου εδαφίου δεν μεταβάλλει τον χαρακτήρα της σχέσης εργασίας βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων 
(24) μηνών κατά την έννοια των άρθρων 5, 6 και 7 του π.δ. 164/2004 (Α΄ 134).
Άρθρο τέταρτο
Παράταση ισχύος των συμβάσεων 
εργασίας ορισμένου χρόνου ιατρών 
για την αντιμετώπιση εκτάκτων αναγκών 
λόγω του κορωνοϊού COVID-19
1. Η διάρκεια των συμβάσεων εργασίας ορισμένου χρόνου των ιατρών που έχουν τοποθετηθεί, κατ’ εφαρμογή του άρθρου τεσσαρακοστού έκτου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του ν. 4683/2020 (Α΄ 83), και της παρ. 1 του άρθρου τριακοστού δεύτερου της από 30.3.2020 Πράξης Νομοθετικού Περιεχομένου (Α΄ 75), η οποία κυρώθηκε με το άρθρο 1 του ν. 4684/2020 (Α΄ 86), παρατείνεται έως την 30ή.6.2022. Η περαιτέρω παράταση κατ’ εφαρμογή του πρώτου εδαφίου απομειώνει τον χρόνο ειδικότητας, εφόσον οι ιατροί έχουν τοποθετηθεί σε κενή θέση ειδικευομένου της ειδικότητας, στην οποία έχουν κάνει αίτηση να ειδικευτούν, και υλοποιείται το προβλεπόμενο για αυτήν την ειδικότητα εκπαιδευτικό πρόγραμμα, σύμφωνα με βεβαίωση του Διευθυντή της οικείας κλινικής.
2. Η παράταση των συμβάσεων της παρ. 1 δεν μεταβάλλει τον χαρακτήρα της σχέσης εργασίας βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 
(Α΄ 134). 
3. Η δυνατότητα άμεσης πρόσληψης των ιατρών όλων των ειδικοτήτων, οι οποίοι βρίσκονται υπό διορισμό, αλλά δεν έχει εκδοθεί ακόμη η απόφαση τοποθέτησής τους από το Υπουργείο Υγείας κατ’ εφαρμογή της παρ. 2 του άρθρου τριακοστού δεύτερου της από 30.3.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4684/2020, παρατείνεται έως την 30ή.6.2022.
Άρθρο πέμπτο
Παράταση προθεσμίας πρόσληψης 
επικουρικού ιατρικού, νοσηλευτικού 
και λοιπού  βοηθητικού προσωπικού
Η ισχύς του άρθρου εικοστού όγδοου του ν. 4737/2020 (Α΄ 204) και του άρθρου 9 του ν. 4790/2021 (Α΄ 48), περί διενέργειας προσλήψεων επικουρικού ιατρικού, νοσηλευτικού και λοιπού βοηθητικού προσωπικού, παρατείνεται έως την 30ή.6.2022.
Άρθρο έκτο
Παράταση μετακινήσεων προσωπικού 
1. Η ισχύς του άρθρου πέμπτου του ν. 4693/2020 
(Α΄ 116), περί μετακινήσεων του πάσης φύσεως προσωπικού των Φορέων Παροχής Υπηρεσιών Υγείας, παρατείνεται έως την 30ή.6.2022. 
2. Η ισχύς της παρ. 2 του άρθρου εικοστού όγδοου του ν. 4737/2020 (Α΄ 204), περί μετακινήσεων ιατρικού, νοσηλευτικού και πάσης φύσεως προσωπικού από Τοπικές Μονάδες Υγείας, παρατείνεται έως την 
30ή.6.2022.
3. Η ισχύς της παρ. 2 του άρθρου τεσσαρακοστού όγδοου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του ν. 4683/2020 (Α΄ 83), περί μετακινήσεων επικουρικού ιατρικού, νοσηλευτικού και βοηθητικού προσωπικού των νοσηλευτικών ιδρυμάτων και κέντρων υγείας, παρατείνεται έως την 30ή.6.2022.
4. Η ισχύς της παρ. 4 του άρθρου 49 του ν. 4825/2021 (Α΄ 157), περί της δυνατότητας μετακίνησης προσωπικού του Εθνικού Κέντρου Άμεσης Βοήθειας με απόφαση του Προέδρου του και της πειθαρχικής αξιολόγησης και τιμώρησης της μη συμμόρφωσης με το περιεχόμενο της απόφασης μετακίνησης, παρατείνεται έως την 30ή.6.2022.
5. Η ισχύς της παρ. 5 του άρθρου 49 του ν. 4825/2021, περί της δυνατότητας μετακίνησης ιατρικού, νοσηλευτικού και πάσης φύσεως προσωπικού Τοπικών Ομάδων Υγείας με απόφαση του Διοικητή της οικείας Υγειονομικής Περιφέρειας, παρατείνεται έως την 
30ή.6.2022.
6. Η ισχύς της παρ. 1 του άρθρου δεύτερου της από 25.2.2020 Πράξης Νομοθετικού Περιεχομένου (Α΄ 42), η οποία κυρώθηκε με το άρθρο 1 του ν. 4682/2020 
(Α΄ 76), περί μετακίνησης ιατρικού, νοσηλευτικού και λοιπού βοηθητικού προσωπικού, παρατείνεται έως και την 30ή.6.2022.
Άρθρο έβδομο
Παράταση ισχύος της δυνατότητας σύναψης 
συμβάσεων για την υλοποίηση της πράξης 
«Δημιουργία δικτύου νοσηλευτών 
για κατ’ οίκον υπηρεσίες νοσηλευτικής 
φροντίδας και λήψη δειγμάτων βιολογικού 
υλικού από πρόσωπα πιθανά κρούσματα 
κορωνοϊού COVID-19»
Η ισχύς της παρ. 2 του άρθρου τεσσαρακοστού τέταρτου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του 
ν. 4683/2020 (Α΄ 83), περί της σύναψης συμβάσεων για την υλοποίηση της πράξης «Δημιουργία δικτύου νοσηλευτών για κατ’ οίκον υπηρεσίες νοσηλευτικής φροντίδας και λήψη δειγμάτων βιολογικού υλικού από πρόσωπα πιθανά κρούσματα κορωνοϊού COVID-19», παρατείνεται έως την 30ή.6.2022.
Άρθρο όγδοο
Παράταση ισχύος των συμβάσεων 
και καθορισμός μηνιαίας αποζημίωσης 
οικογενειακών ιατρών
1. Η ισχύς των υφιστάμενων συμβάσεων των οικογενειακών ιατρών των άρθρων 6 και 11 του ν. 4486/2017 (Α΄ 115) και των ασκούντων καθήκοντα οικογενειακού ιατρού ιδιωτών ιατρών παρατείνεται έως τις 30.6.2022, ανεξαρτήτως του χρόνου λήξης τους, με τους ίδιους όρους.
2. Η μηνιαία αποζημίωση των ιατρών της παρ. 1 ορίζεται για το χρονικό διάστημα από 1.4.2022 έως 30.6.2022 σε ποσό δύο χιλιάδων (2.000) ευρώ κατ’ ανώτατο όριο.
Άρθρο ένατο
Παράταση ισχύος της κατ’ οίκον 
ή εξ αποστάσεως παροχής ιατρικών 
υπηρεσιών των συμβεβλημένων  ιατρών 
του Εθνικού Οργανισμού Παροχής 
Υπηρεσιών Υγείας και ιατρών 
της Πρωτοβάθμιας Φροντίδας Υγείας 
προς ασθενείς με κορωνοϊό COVID-19
Η ισχύς της παρ. 1 των άρθρων δέκατου έκτου και δέκατου έβδομου της από 13.4.2020 Πράξης Νομοθετικού Περιεχομένου (Α΄ 84), η οποία κυρώθηκε με το άρθρο 1 του ν. 4690/2020 (Α΄ 104), περί της δυνατότητας κατ’ οίκον ή εξ αποστάσεως παροχής ιατρικών υπηρεσιών των ιατρών του Εθνικού Οργανισμού Παροχής Υπηρεσιών Υγείας και των ιατρών της Πρωτοβάθμιας Φροντίδας Υγείας σε ασφαλισμένους και ανασφάλιστους ασθενείς, παρατείνεται έως την 30ή.6.2022.
Άρθρο δέκατο
Παράταση συμβάσεων προσωπικού ιδιωτικού δικαίου ορισμένου χρόνου στην Κεντρική 
Υπηρεσία του Υπουργείου Υγείας 
και εποπτευόμενων φορέων 
λόγω κορωνοϊού
1. Η ισχύς του άρθρου τέταρτου του ν. 4737/2020 
(Α΄ 204), περί της δυνατότητας παράτασης, με απόφαση του αρμοδίου οργάνου του Υπουργείου Υγείας, των συμβάσεων εργασίας ιδιωτικού δικαίου ορισμένου χρόνου που έχουν συναφθεί βάσει της παρ. 3 του άρθρου 17 της από 11.3.2020 Πράξης Νομοθετικού Περιεχομένου 
(Α΄ 55), η οποία κυρώθηκε με το άρθρο 2 του ν. 4682/2020 (Α΄ 76), με τις οποίες προσλήφθηκε προσωπικό διαφόρων ειδικοτήτων στην Κεντρική Υπηρεσία του Υπουργείου Υγείας, παρατείνεται έως την 30ή.6.2022. Η παράταση των συμβάσεων δεν μεταβάλλει τον χαρακτήρα της σχέσης εργασίας βάσει της οποίας προσλήφθηκαν οι απασχολούμενοι στις θέσεις αυτές και δεν προσμετράται στο ανώτατο χρονικό διάστημα των είκοσι τεσσάρων (24) μηνών κατά την έννοια των άρθρων 5, 6 και 7 του π.δ. 164/2004 (Α΄ 134).
2. Η ισχύς του άρθρου 28 του ν. 4865/2021 (Α΄ 238), περί της δυνατότητας παράτασης των συμβάσεων ιδιωτικού δικαίου ορισμένου χρόνου του προσωπικού φύλαξης, σίτισης και καθαριότητας, της Κεντρικής Υπηρεσίας και των εποπτευόμενων φορέων του Υπουργείου Υγείας, παρατείνεται έως την 30ή.6.2022.
Άρθρο ενδέκατο
Παράταση ισχύος της ρύθμισης
για την εργασία καθ’ υπέρβαση του ωραρίου των εργαζομένων στις Διοικήσεις 
των Υγειονομικών Περιφερειών 
και στην Κεντρική Υπηρεσία 
του Υπουργείου Υγείας
Η ισχύς του άρθρου 169 του ν. 4876/2021 (Α΄ 251), περί της εργασίας καθ’ υπέρβαση του ωραρίου των εργαζομένων στις Διοικήσεις των Υγειονομικών Περιφερειών (Δ.Υ.ΠΕ.) και στην Κεντρική Υπηρεσία του Υπουργείου Υγείας, παρατείνεται έως την 30ή.6.2022.
Άρθρο δωδέκατο
Παράταση ισχύος της ρύθμισης 
για τη δυνατότητα υπηρεσίας δωδεκάμηνης 
διάρκειας σε νοσοκομεία του Εθνικού 
Συστήματος Υγείας - Τροποποίηση 
παρ. 1 και 2 άρθρου 32 ν. 4865/2021
1. Στην παρ. 1 του άρθρου 32 του ν. 4865/2021 (Α΄ 238), 
περί της δυνατότητας υπηρεσίας δωδεκάμηνης διάρκειας σε νοσοκομεία του Εθνικού Συστήματος Υγείας, επέρχονται οι εξής τροποποιήσεις: α) στο πρώτο εδάφιο τροποποιείται η καταληκτική ημερομηνία μέχρι την οποία μπορούν να υποβάλουν αίτηση, για να παρατείνουν την παραμονή τους, ώστε να απαλλαγούν από την υποχρέωση υπηρεσίας υπαίθρου οι ιατροί που ολοκληρώνουν τον χρόνο άσκησης στην ειδικότητα της πνευμονολογίας - φυματιολογίας και της εσωτερικής παθολογίας σε νοσοκομεία του Εθνικού Συστήματος Υγείας (Ε.Σ.Υ.) β) στο 
δεύτερο εδάφιο, βα) τροποποιείται η καταληκτική ημερομηνία, μέχρι την οποία οι ιατροί, οι οποίοι παρατείνουν την παραμονή τους, θα έχουν αποκτήσει ή θα αποκτήσουν τον τίτλο ειδικότητας στην εσωτερική παθολογία ή στην πνευμονολογία - φυματιολογία, προκειμένου να τους χορηγηθεί η απαλλαγή από την υποχρέωση της υπηρεσίας υπαίθρου, και ββ) τροποποιείται το χρονικό σημείο από το οποίο εκκινεί η διάρκεια της δωδεκάμηνης υπηρεσίας, και η παρ. 1 διαμορφώνεται ως εξής: 
«1. Οι ιατροί, οι οποίοι ολοκληρώνουν τον χρόνο άσκησης στην ειδικότητα της πνευμονολογίας - φυματιολογίας και της εσωτερικής παθολογίας σε νοσοκομεία του Εθνικού Συστήματος Υγείας (Ε.Σ.Υ.) και παρατείνουν την παραμονή τους ως παρατασιακοί ειδικευόμενοι, με αίτηση, την οποία υποβάλλουν έως την 31η.12.2022 και η οποία εγκρίνεται από τον Διοικητή ή τον Πρόεδρο του φορέα, στον οποίο υπηρετούν, απαλλάσσονται από την υποχρέωση υπηρεσίας υπαίθρου, εφόσον εκπληρώσουν υπηρεσία διάρκειας δώδεκα (12) μηνών μετά από την έγκριση της αίτησής τους. Η απαλλαγή από την υποχρέωση υπηρεσίας υπαίθρου χορηγείται και στους ιατρούς που, κατά τη διάρκεια της παράτασης της σύμβασής τους, έχουν αποκτήσει ή θα αποκτήσουν έως την 31η.12.2022 τον τίτλο ειδικότητας στην εσωτερική παθολογία ή στην πνευμονολογία - φυματιολογία, χωρίς να έχουν εκπληρώσει την υποχρέωση υπηρεσίας υπαίθρου, και, μετά από αίτησή τους, η οποία υποβάλλεται έως την ανωτέρω καταληκτική ημερομηνία και η οποία εγκρίνεται από τον Διοικητή ή τον Πρόεδρο του φορέα, στον οποίο υπηρετούν, παραμείνουν στη θέση που κατείχαν ως παρατασιακοί ειδικευόμενοι, έως τη συμπλήρωση δωδεκάμηνου από την έγκριση της αίτησής τους, ακόμη και καθ’ υπέρβαση του ανώτατου προβλεπόμενου χρόνου των τεσσάρων (4) συνεχών εξαμήνων. Σε περίπτωση κάλυψης της κενής οργανικής θέσης της ειδικότητας από τον επόμενο ιατρό, οι ιατροί των προηγούμενων εδαφίων τοποθετούνται, έως τη συμπλήρωση του δωδεκάμηνου, σε κενή οργανική θέση ειδικευόμενου οποιασδήποτε ειδικότητας στο ίδιο νοσοκομείο ή, αν δεν υπάρχει, σε κενή οργανική θέση ειδικευόμενου της ίδιας ή άλλης ειδικότητας σε άλλο νοσοκομείο της ίδιας Υγειονομικής Περιφέρειας (Υ.Πε.), μετά από αίτησή τους προς τη Διοίκηση της οικείας Υ.Πε., ανάλογα με τις υφιστάμενες ή προκύπτουσες ανάγκες δημόσιας υγείας, λόγω της πανδημίας του κορωνοϊού COVID-19».
2. Το πρώτο εδάφιο της παρ. 2 του άρθρου 32 του 
ν. 4865/2021 τροποποιείται ως προς την καταληκτική ημερομηνία, μέχρι την οποία δύναται να υποβάλλεται η αίτηση από τους ιατρούς, οι οποίοι έχουν αποκτήσει τον τίτλο ειδικότητας στην εσωτερική παθολογία ή στην πνευμονολογία - φυματιολογία, χωρίς να έχουν εκπληρώσει την υποχρέωση υπηρεσίας υπαίθρου, προκειμένου να τοποθετηθούν σε κενή οργανική θέση ειδικευομένων οποιασδήποτε ειδικότητας, και η παρ. 2 διαμορφώνεται ως εξής:
«2. Οι ιατροί, οι οποίοι έχουν αποκτήσει τον τίτλο ειδικότητας στην εσωτερική παθολογία ή στην πνευμονολογία - φυματιολογία, χωρίς να έχουν εκπληρώσει την υποχρέωση υπηρεσίας υπαίθρου, δύνανται, μετά από αίτησή τους, η οποία υποβάλλεται έως την 31η.12.2022 σε μία από τις επτά (7) Υ.Πε., να τοποθετούνται με απόφαση του Διοικητή της οικείας Υ.Πε. σε κενή οργανική θέση ειδικευομένων οποιασδήποτε ειδικότητας, σε νοσοκομείο αρμοδιότητάς της, ανάλογα με τις υφιστάμενες ή προκύπτουσες ανάγκες δημόσιας υγείας, λόγω της πανδημίας του κορωνοϊού COVID-19. Σε συνέχεια της απόφασης τοποθέτησης, η οποία εκδίδεται από τον Διοικητή της οικείας Υ.Πε., υπογράφεται σύμβαση Ιδιωτικού Δικαίου Ορισμένου Χρόνου ανάμεσα στον ιατρό και το οικείο νοσοκομείο. Η διάρκεια της υπηρεσίας που πραγματοποιείται κατ’ εφαρμογή της παρούσας είναι δωδεκάμηνη, και με την ολοκλήρωσή της, ο ιατρός απαλλάσσεται από την υποχρέωση εκπλήρωσης της υπηρεσίας υπαίθρου. Η αίτηση συνοδεύεται από συγκεκριμένα δικαιολογητικά, τα οποία ορίζονται από τις Υ.Πε.».
Άρθρο δέκατο τρίτο
Παράταση ισχύος της ρύθμισης 
για την αποζημίωση ιατρών διαφόρων 
ειδικοτήτων για μετακίνηση σε νοσοκομεία 
της ίδιας ή άλλης Υγειονομικής Περιφέρειας
Η ισχύς του άρθρου 29 του ν. 4816/2021 (Α΄ 118), περί της αποζημίωσης των ιατρών διαφόρων ειδικοτήτων για τη μετακίνηση σε νοσοκομεία της ίδιας ή άλλης Υγειονομικής Περιφέρειας (Υ.Πε.), παρατείνεται έως την 31η.5.2022.
Άρθρο δέκατο τέταρτο 
Παράταση ισχύος της ρύθμισης για την κάλυψη κενών ενεργού (εικοσιτετράωρης) εφημερίας σε νοσοκομεία του Εθνικού Συστήματος Υγείας 
Η ισχύς του άρθρου πεντηκοστού πρώτου του ν. 4839/
2021 (Α΄ 181), περί της κάλυψης κενών ενεργού (εικοσιτετράωρης) εφημερίας στα νοσοκομεία του Εθνικού Συστήματος Υγείας από ιδιώτες ιατρούς και της αποζημίωσής τους, παρατείνεται έως την 31η.5.2022.
Άρθρο δέκατο πέμπτο
Παράταση ισχύος της ρύθμισης 
για την αποζημίωση πρόσθετων 
ενεργών εφημεριών
Η ισχύς του άρθρου 90 του ν. 4850/2021 (Α΄ 208), περί της αποζημίωσης των ενεργών εφημεριών που πραγματοποιούνται καθ’ υπέρβαση του ανώτατου προβλεπόμενου ανά βαθμό και ζώνη αριθμού ενεργών εφημεριών, παρατείνεται έως την 31η.5.2022.
Άρθρο δέκατο έκτο
Εξουσιοδοτική διάταξη για την εφαρμογή 
των άρθρων 88, 89 και 90 ν. 4850/2021 - 
Τροποποίηση άρθρου 91 ν. 4850/2021
Το τρίτο εδάφιο του άρθρου 91 του ν. 4850/2021 
(Α΄ 208), περί της δαπάνης που προκύπτει από την εφαρμογή των άρθρων 88, 89 και 90 του ιδίου νόμου, τροποποιείται ως προς την καταληκτική ημερομηνία, και το άρθρο 91 διαμορφώνεται ως εξής:
«Άρθρο 91
Εξουσιοδοτική διάταξη για την εφαρμογή 
των άρθρων 88, 89 και 90
Η δαπάνη που προκύπτει από την εφαρμογή των άρθρων 88, περί τροποποίησης των παρ. 1 και 4 του άρθρου 29 του ν. 4816/2021 (Α΄ 118), 89, περί τροποποίησης της παρ. 1 του άρθρου πεντηκοστού πρώτου του ν. 4839/2021 (Α΄ 181), και 90 του παρόντος, περί αποζημίωσης των πρόσθετων ενεργών εφημεριών για τους μήνες Νοέμβριο και Δεκέμβριο του 2021 δεν δύναται να υπερβαίνει το ποσό των δύο εκατομμυρίων (2.000.000) ευρώ. Η κατανομή του ποσού του πρώτου εδαφίου για τις ανάγκες εφαρμογής των επιμέρους άρθρων κατά το ανωτέρω χρονικό διάστημα, ο ειδικότερος προσδιορισμός των δικαιούχων, η διαδικασία και ο έλεγχος της διάθεσής του, καθώς και κάθε άλλη αναγκαία λεπτομέρεια ρυθμίζονται με κοινή απόφαση των Υπουργών Υγείας και Οικονομικών. Με όμοια απόφαση προσδιορίζεται το ύψος της δαπάνης και ρυθμίζονται τα ζητήματα του προηγούμενου εδαφίου για το χρονικό διάστημα από 1ης.1.2022 έως 31.5.2022».
ΚΕΦΑΛΑΙΟ Γ΄
ΡΥΘΜΙΣΕΙΣ ΘΕΜΑΤΩΝ ΕΘΝΙΚΟΥ ΟΡΓΑΝΙΣΜΟΥ 
ΔΗΜΟΣΙΑΣ ΥΓΕΙΑΣ ΓΙΑ ΤΗΝ ΑΝΤΙΜΕΤΩΠΙΣΗ 
ΤΟΥ ΚΟΡΩΝΟΪΟΥ COVID-19
Άρθρο δέκατο έβδομο
Παράταση ισχύος συμβάσεων έργου 
και παροχής ανεξάρτητων υπηρεσιών 
επαγγελματιών υγείας διαφόρων ειδικοτήτων και διοικητικού προσωπικού 
για την αντιμετώπιση εκτάκτων αναγκών 
λόγω του κορωνοϊού COVID-19
Οι συμβάσεις έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού, που έχουν συναφθεί κατ’ εφαρμογή της παρ. 2 του άρθρου δεύτερου της από 25.2.2020 Πράξης Νομοθετικού Περιεχομένου (Α΄ 42), η οποία κυρώθηκε με το άρθρο 1 του ν. 4682/2020 (Α΄ 76), 
παρατείνονται αυτοδικαίως μέχρι την 30ή.6.2022, ανεξαρτήτως του χρόνου λήξης τους. Η παρούσα καταλαμβάνει και συμβάσεις που έληξαν μέχρι τη δημοσίευση του παρόντος, εφόσον συνέτρεξαν οι ανωτέρω συνθήκες και προϋποθέσεις.
Άρθρο δέκατο όγδοο
Παράταση ισχύος της ρύθμισης 
για την πρόσληψη προσωπικού 
του Εθνικού Οργανισμού 
Δημόσιας Υγείας
1. Η ισχύς της παρ. 3 του άρθρου δέκατου έβδομου του ν. 4737/2020 (Α΄ 204), ως προς τη δυνατότητα πρόσληψης για χρονικό διάστημα έως τεσσάρων (4) μηνών ιατρικού, νοσηλευτικού και λοιπού βοηθητικού προσωπικού του Εθνικού Οργανισμού Δημόσιας Υγείας, παρατείνεται έως την 30ή.06.2022.
2. Οι συμβάσεις έργου και παροχής ανεξάρτητων υπηρεσιών επαγγελματιών υγείας διαφόρων ειδικοτήτων και διοικητικού προσωπικού, που έχουν συναφθεί κατ’ εφαρμογή της παρ. 3 του άρθρου δέκατου έβδομου του ν. 4737/2020, διάρκειας τεσσάρων (4) μηνών, παρατείνονται αυτοδικαίως έως την 30ή.6.2022, ανεξαρτήτως του χρόνου λήξης τους. Η παρούσα καταλαμβάνει και συμβάσεις που έληξαν μέχρι τη δημοσίευση του παρόντος, εφόσον συνέτρεξαν οι ανωτέρω συνθήκες και προϋποθέσεις.
Άρθρο δέκατο ένατο
Παράταση ισχύος της ρύθμισης 
για την υπερωριακή απασχόληση 
προσωπικού του Εθνικού Οργανισμού 
Δημόσιας Υγείας
Η ισχύς του άρθρου 11 του ν. 4790/2021 (Α΄ 48), ως προς την υπερωριακή απασχόληση προσωπικού του Εθνικού Οργανισμού Δημόσιας Υγείας, παρατείνεται έως την 30ή.6.2022.
Άρθρο εικοστό
Παράταση ισχύος της διάθεσης ιατρικού 
προσωπικού του Εθνικού Οργανισμού 
Δημόσιας Υγείας σε Μονάδες Ειδικών 
Λοιμώξεων
Η ισχύς του άρθρου 66 του ν. 4764/2020 (Α΄ 256), ως προς τη δυνατότητα διάθεσης του ιατρικού προσωπικού του Εθνικού Οργανισμού Δημόσιας Υγείας σε Μονάδες Ειδικών Λοιμώξεων νοσοκομείων του Εθνικού Συστήματος Υγείας, παρατείνεται έως την 30ή.6.2022.
Άρθρο εικοστό πρώτο
Παράταση ανάθεσης υπηρεσιών 
από τον Εθνικό Οργανισμό Δημόσιας 
Υγείας για την εξέταση δειγμάτων 
σε ιδιωτικούς παρόχους
Η ισχύς του άρθρου δωδέκατου της από 14.3.2020 Πράξης Νομοθετικού Περιεχομένου (Α΄ 64), η οποία κυρώθηκε με το άρθρο 3 του ν. 4682/2020 (Α΄ 76), ως προς τη δυνατότητα ανάθεσης υπηρεσιών από τον Εθνικό Οργανισμό Δημόσιας Υγείας για την εξέταση δειγμάτων σε ιδιωτικούς παρόχους, παρατείνεται έως την 30ή.6.2022.
Άρθρο εικοστό δεύτερο
Συμβάσεις ιατρών του Εθνικού Οργανισμού Δημόσιας Υγείας για κάλυψη των αναγκών 
των δομών της παρ. 4 του άρθρου 8 
του ν. 4375/2016
Συμβάσεις με ιατρούς, οι οποίες έχουν συναφθεί από τον Εθνικό Οργανισμό Δημόσιας Υγείας, (Ε.Ο.Δ.Υ.) δυνάμει του άρθρου 41 του ν. 4058/2012 (Α΄ 63) με καθεστώς έκδοσης δελτίου απόδειξης παροχής υπηρεσιών, για την κάλυψη των αναγκών των δομών της παρ. 4 του άρθρου 8 του ν. 4375/2016 (Α΄ 51), και των οποίων η ισχύς είτε έληξε πριν από τη δημοσίευση του παρόντος είτε είναι ακόμη σε ισχύ, παρατείνονται από τη λήξη τους για χρονικό διάστημα έξι (6) μηνών με δυνατότητα ισόχρονης παράτασης, με αιτιολογημένη απόφαση του Ε.Ο.Δ.Υ..
Άρθρο εικοστό τρίτο
Παράταση ισχύος συμβάσεων εργασίας 
ιδιωτικού δικαίου ορισμένου χρόνου 
του Εθνικού Οργανισμού Δημόσιας Υγείας 
για υπηρεσίες φύλαξης και καθαριότητας 
και κάλυψη αναγκών εστίασης 
και σίτισης
Η ισχύς του άρθρου δωδέκατου του ν. 4812/2021 (Α΄ 110), ως προς τις συμβάσεις εργασίας ιδιωτικού δικαίου ορισμένου χρόνου, που έχει συνάψει ο Εθνικός Οργανισμός Δημόσιας Υγείας για τις ανάγκες φύλαξης και καθαριότητας των κτιρίων της ευθύνης του και των περιβαλλόντων αυτών χώρων, καθώς και για τις ανάγκες εστίασης και σίτισης, παρατείνεται από τη λήξη του έως την 30ή.6.2022. 
ΚΕΦΑΛΑΙΟ Δ΄ 
ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΗΣ ΔΗΜΟΣΙΑΣ 
ΥΓΕΙΑΣ ΚΑΙ ΑΛΛΕΣ ΡΥΘΜΙΣΕΙΣ ΓΙΑ ΤΗΝ 
ΑΝΤΙΜΕΤΩΠΙΣΗ ΤΟΥ ΚΟΡΩΝΟΪΟΥ COVID-19
Άρθρο εικοστό τέταρτο
Υλοποίηση δράσης δημόσιας υγείας 
«Προληπτικές διαγνωστικές εξετάσεις 
μαστογραφίας κατά του καρκίνου»
1. Η Γενική Γραμματεία Δημόσιας Υγείας του Υπουργείου Υγείας καταρτίζει, συντονίζει και εποπτεύει δράση του Εθνικού Προγράμματος Προσυμπτωματικού Ελέγχου της υποπερ. i) της περ. Β) της παρ. 3 του άρθρου 4 του ν. 4675/2020 (Α΄ 54) υπό τον τίτλο «Προληπτικές διαγνωστικές εξετάσεις μαστογραφίας κατά του καρκίνου του μαστού» (Δράση). 
2. Σκοποί της Δράσης είναι η έγκαιρη διάγνωση του καρκίνου του μαστού, η βελτίωση των δεικτών της θεραπεύσιμης θνησιμότητας, καθώς και η αναβάθμιση της ποιότητας ζωής των γυναικών. 
3. Φορέας υλοποίησης της Δράσης, κατά την έννοια της παρ. 40 του άρθρου 2 της υπό στοιχεία 119126 ΕΞ 2021/28.9.2021 απόφασης του Αναπληρωτή Υπουργού Οικονομικών (Β΄ 4498), περί του συστήματος διαχείρισης και ελέγχου των δράσεων και των έργων του Ταμείου Ανάκαμψης και Ανθεκτικότητας, ορίζεται ο Εθνικός Οργανισμός Παροχής Υπηρεσιών Υγείας.
4. Δικαιούχοι της Δράσης είναι οι Ελληνίδες πολίτες και οι γυναίκες πολίτες λοιπών χωρών που διαμένουν νόμιμα στην Ελληνική Επικράτεια. Οι ωφελούμενες του πρώτου εδαφίου πρέπει να πληρούν σωρευτικά τις εξής προϋποθέσεις: 
α) να ανήκουν στην ηλικιακή ομάδα των πενήντα (50) έως εξήντα εννέα (69) ετών,
β) να διαθέτουν Αριθμό Μητρώου Κοινωνικής Ασφάλισης (Α.Μ.Κ.Α.), 
γ) να μην έχουν διενεργήσει την ίδια διαγνωστική εξέταση εντός του ημερολογιακού έτους που προηγείται εκείνου, κατά το οποίο υλοποιείται η Δράση, και
δ) να μην έχουν νοσήσει από καρκίνο του μαστού εντός των πέντε (5) ημερολογιακών ετών που προηγούνται του έτους, κατά το οποίο υλοποιείται η Δράση.
5. Η διαδικασία υλοποίησης της Δράσης διακρίνεται στα ακόλουθα στάδια:
α) της άυλης συνταγογράφησης και εκτέλεσης του παραπεμπτικού ψηφιακής μαστογραφίας,
β) της διάγνωσης του ακτινοδιαγνώστη και της γνωμάτευσης ιατρού συναφούς ειδικότητας και, εφόσον διαπιστώνεται εύρημα το οποίο χρήζει περαιτέρω ελέγχου, της παραπομπής για περαιτέρω υπερηχογραφικό 
έλεγχο και
γ) της άυλης συνταγογράφησης και εκτέλεσης του παραπεμπτικού υπερηχογραφήματος μαστού της περ. β).
6. Η διακίνηση και η εκτέλεση, στο πλαίσιο της Δράσης, των άυλων παραπεμπτικών διαγνωστικών εξετάσεων διενεργούνται σύμφωνα με το άρθρο 13 του ν. 4704/2020 (Α΄ 133), περί της άυλης λειτουργίας του συστήματος ηλεκτρονικής συνταγογράφησης φαρμάκων.
7. α) Η τιμή αποζημίωσης της εξέτασης της ψηφιακής μαστογραφίας της περ. α) της παρ. 5 ορίζεται σε τριάντα πέντε (35) ευρώ, σύμφωνα με το άρθρο μόνο της υπό στοιχεία Α3(γ)/οικ.76492/13.10.2016 κοινής απόφασης των Υπουργών Εργασίας, Κοινωνικής Ασφάλισης και Κοινωνικής Αλληλεγγύης, Υγείας και Οικονομικών (Β΄ 3458), περί της κοστολόγησης και ανακοστολόγησης ιατρικών πράξεων. 
β) Η τιμή αποζημίωσης της κλινικής εξέτασης και γνωμάτευσης της περ. β) της παρ. 5 ορίζεται, κατά παρέκκλιση του άρθρου 1 του π.δ. 127/2005 (Α΄ 182), 
περί των αμοιβών των ιατρικών επισκέψεων, σε τριάντα (30) ευρώ. 
γ) Η τιμή αποζημίωσης της εξέτασης του υπερηχογραφήματος μαστού της περ. γ) της παρ. 5 ορίζεται σε οκτώ ευρώ και είκοσι οκτώ λεπτά (8,28), σύμφωνα με το άρθρο 4 του π.δ. 157/1991 (Α΄ 62) που ισχύει για τις αμοιβές ιατρικών πράξεων.
8. Με κοινή απόφαση των Υπουργών Υγείας και Οικονομικών εξειδικεύονται περαιτέρω τα διαδικαστικά στάδια υλοποίησης της Δράσης, τα κριτήρια υπαγωγής των δικαιούχων στο πεδίο εφαρμογής του παρόντος, οι προϋποθέσεις και το πλαίσιο συμμετοχής τους, η διαδικασία ελέγχου, εκκαθάρισης και πληρωμής των δαπανών της παρ. 7, η χρηματοδότηση των δαπανών της παρ. 7, οι οποίες καλύπτονται από πόρους του Ταμείου Ανάκαμψης και Ανθεκτικότητας της Ευρωπαϊκής Ένωσης, κατά τα οριζόμενα στο άρθρο 12 της υπό στοιχεία 119126 ΕΞ 2021/28.9.2021 απόφασης του Αναπληρωτή Υπουργού Οικονομικών, περί του συστήματος διαχείρισης και ελέγχου των δράσεων και των έργων του Ταμείου Ανάκαμψης και Ανθεκτικότητας, καθώς και κάθε άλλο τεχνικό ή λεπτομερειακό ζήτημα για την εφαρμογή 
του παρόντος.
Άρθρο εικοστό πέμπτο
Σύσταση και λειτουργία Εθνικού Μητρώου 
Εμβολιασμών Παιδιών και Εφήβων - 
Προσθήκη άρθρου 83Α στον ν. 4600/2019
Στον ν. 4600/2019 (Α΄ 43) μετά το άρθρο 83, περί της σύστασης και λειτουργίας Εθνικών Μητρώων Ασθενών, προστίθεται άρθρο 83Α ως εξής:
«Άρθρο 83Α
Εθνικό Μητρώο Εμβολιασμών 
Παιδιών και Εφήβων
1. Συστήνεται και λειτουργεί στην ανώνυμη εταιρεία με την επωνυμία «Ηλεκτρονική Διακυβέρνηση Κοινωνικής Ασφάλισης» (ΗΔΙΚΑ) Α.Ε., Εθνικό Μητρώο Εμβολιασμών Παιδιών και Εφήβων (Μητρώο), το οποίο αποτελεί υπομητρώο του Εθνικού Μητρώου Εμβολιασμών της υπό στοιχεία οικ. 6677/23.10.2020 απόφασης του Υπουργού Υγείας (Β΄ 4792), με σκοπό την ηλεκτρονική καταγραφή των εμβολίων για όλα τα νοσήματα, με όλα τα δοσολογικά σχήματα που χορηγούνται μέχρι και την εφηβική ηλικία, βάσει του Εθνικού Προγράμματος Εμβολιασμού για Παιδιά και Εφήβους της υποπερ. iii) της περ. Α΄) της παρ. 3 του άρθρου 4 του ν. 4675/2020 (Α΄ 54) και σύμφωνα με τις οδηγίες της Εθνικής Επιτροπής Εμβολιασμών, την εύκολη πρόσβαση των φυσικών, θετών ή αναδόχων γονέων ή των ασκούντων την επιμέλεια στις πληροφορίες σχετικές με τον εμβολιασμό των παιδιών τους και την υπενθύμιση με ηλεκτρονικά μέσα των εμβολιασμών, καθώς και την άμεση πρόσβαση των παιδιάτρων στο ιστορικό εμβολιασμού των παιδιών και των εφήβων.
2. Υπεύθυνος επεξεργασίας του Μητρώου της παρ. 1 ορίζεται το Υπουργείο Υγείας. Κατά τη σύσταση και τη λειτουργία του Μητρώου, το Υπουργείο Υγείας, ως υπεύθυνος επεξεργασίας, διασφαλίζει την προστασία των δικαιωμάτων των προσώπων, της ιδιωτικής ζωής και των δεδομένων προσωπικού χαρακτήρα, σύμφωνα με τον Κανονισμό (ΕΕ) 2016/679 του Ευρωπαϊκού Κοινοβουλίου και του Συμβουλίου της 27ης Απριλίου 2016 (ΕΕ L 119) (Γενικού Κανονισμού για την Προστασία Δεδομένων - ΓΚΠΔ) και τον ν. 4624/2019 (Α΄ 137).
3. Η ΗΔΙΚΑ Α.Ε. ορίζεται ως εκτελούσα, για λογαριασμό του Υπουργείου Υγείας, την επεξεργασία των δεδομένων που καταχωρίζονται στο Μητρώο. Προς τον σκοπό αυτόν, η ΗΔΙΚΑ Α.Ε., κατ’ εφαρμογή της περ. ε) της παρ. 1 του άρθρου 6, της περ. θ) της παρ. 2 του άρθρου 9 και του άρθρου 28 του ΓΚΠΔ, αναλαμβάνει τον τεχνικό σχεδιασμό, την υλοποίηση, την τήρηση των δεδομένων υπό συνθήκες που διασφαλίζουν την ακεραιότητα, την εμπιστευτικότητα και τη διαθεσιμότητά τους, καθώς και κάθε άλλο θέμα, που αφορά στην ομαλή λειτουργία του Μητρώου, τηρώντας τη νομοθεσία για την προστασία των δεδομένων προσωπικού χαρακτήρα.
4. Τα δεδομένα, προσωπικά ή μη, που καταχωρίζονται στο Μητρώο, συλλέγονται, τηρούνται και τυγχάνουν περαιτέρω επεξεργασίας αποκλειστικά για τους αναφερόμενους στην παρ. 1 σκοπούς, με την τήρηση των κατάλληλων τεχνικών και οργανωτικών μέτρων.
5. Με κοινή απόφαση των Υπουργών Υγείας και Ψηφιακής Διακυβέρνησης ρυθμίζονται ειδικότερα θέματα για, α) τη λειτουργία του Μητρώου με βάση τους ειδικότερους σκοπούς του, β) τη συλλογή, την τήρηση και κάθε περαιτέρω επεξεργασία στοιχείων και δεδομένων που καταχωρίζονται σε αυτό και την ασφάλεια της επεξεργασίας των δεδομένων, συμπεριλαμβανομένης της χρήσης τεχνικών ανωνυμοποίησης, ψευδωνυμοποίησης και κρυπτογράφησης, γ) την ενημέρωση των φυσικών, θετών ή αναδόχων γονέων ή των ασκούντων την επιμέλεια με ηλεκτρονικά μέσα με σκοπό τον προγραμματισμό των εμβολιασμών, δ) την άσκηση των δικαιωμάτων των υποκειμένων των δεδομένων και τον τρόπο επεξεργασίας αυτών από τους αποδέκτες, ε) τους ακριβείς όρους της διάθεσης συγκεντρωτικών στοιχείων στατιστικής φύσης, στ) τις απαιτούμενες διαλειτουργικότητες, ζ) τη διαδικασία της αυθεντικοποίησης, καθώς και κάθε αναγκαία τεχνική ή άλλη λεπτομέρεια για την εφαρμογή του παρόντος».
Άρθρο εικοστό έκτο
Δημιουργία Ηλεκτρονικού Βιβλιαρίου 
Υγείας Παιδιού
1. Το Βιβλιάριο Υγείας Παιδιού, όπως καθιερώνεται με την υπό στοιχεία Α2α/Οικ. 5648/20.11.1976 (Β΄ 1425) απόφαση του Υπουργού Κοινωνικών Υπηρεσιών, τηρείται και σε ηλεκτρονική μορφή.
2. Για την είσοδό τους στην υπηρεσία της παρ. 1, κάθε θεράπων ιατρός ταυτοποιείται με τη χρήση των κωδικών του Συστήματος Ηλεκτρονικής Συνταγογράφησης (ΣΗΣ). Η πρόσβαση στην υπηρεσία για τους φυσικούς, θετούς ή αναδόχους γονείς ή τους ασκούντες την επιμέλεια πραγματοποιείται μέσω της Ενιαίας Ψηφιακής Πύλης της Δημόσιας Διοίκησης (gov.gr-EΨΠ) με τη χρήση κωδικών - διαπιστευτηρίων του άρθρου 24 του ν. 4727/2020 (Α΄ 184) και για την ολοκλήρωση της αυθεντικοποίησης απαιτείται η καταχώρηση κωδικού μιας χρήσης (One Time Password-OTP), o οποίος αποστέλλεται μέσω του συστήματος στην κινητή συσκευή του χρήστη.
3. Με κοινή απόφαση των Υπουργών Υγείας και Ψηφιακής Διακυβέρνησης, δύναται να ρυθμίζονται ειδικότερα θέματα για, α) το περιεχόμενο και τα στοιχεία που καταχωρίζονται, β) τη συλλογή, την τήρηση και κάθε περαιτέρω επεξεργασία στοιχείων και δεδομένων που καταχωρίζονται στο Βιβλιάριο Υγείας Παιδιού και την ασφάλεια της επεξεργασίας των δεδομένων αυτών, συμπεριλαμβανομένης της χρήσης τεχνικών ανωνυμοποίησης, ψευδωνυμοποίησης και κρυπτογράφησης, 
γ) την άσκηση των δικαιωμάτων των υποκειμένων των δεδομένων και τον τρόπο επεξεργασίας αυτών από τους αποδέκτες, δ) τους ακριβείς όρους της διάθεσης συγκεντρωτικών στοιχείων στατιστικής φύσης, ε) τις απαιτούμενες διαλειτουργικότητες, στ) τη διαδικασία της αυθεντικοποίησης των ιατρών κατά την είσοδό τους στην υπηρεσία για την συμπλήρωση των απαιτούμενων στοιχείων, ζ) τη διαδικασία αυθεντικοποίησης των φυσικών, θετών ή αναδόχων γονέων ή των ασκούντων την επιμέλεια των ανηλίκων, η) τη διαδικασία πρόσβασης των παιδιών μετά την ενηλικίωσή τους, καθώς και κάθε αναγκαία τεχνική ή άλλη λεπτομέρεια για την εφαρμογή του παρόντος.
Άρθρο εικοστό έβδομο
Ηλεκτρονικές ιατρικές βεβαιώσεις - 
Ηλεκτρονική έκδοση Ατομικού Δελτίου Υγείας Μαθητή - Τροποποίηση παρ. 1, 5 και 6 άρθρου 35 ν. 4816/2021
1. Στην παρ. 1 του άρθρου 35 του ν. 4816/2021 (Α΄ 118), περί σύνταξης ιατρικών βεβαιώσεων από θεράποντες ιατρούς μέσω της Ενιαίας Ψηφιακής Πύλης της Δημόσιας Διοίκησης (gov.gr-ΕΨΠ), προστίθεται δεύτερο εδάφιο, και η παρ. 1 διαμορφώνεται ως εξής:
«1. Κάθε θεράπων ιατρός δύναται να συντάσσει ιατρικές βεβαιώσεις, προκειμένου να χρησιμοποιηθούν από τον ενδιαφερόμενο, σε ειδική ηλεκτρονική εφαρμογή, που είναι προσβάσιμη μέσω της Ενιαίας Ψηφιακής Πύλης της Δημόσιας Διοίκησης (gov.gr-ΕΨΠ). Μέσω της ηλεκτρονικής εφαρμογής του πρώτου εδαφίου είναι δυνατή η έκδοση του Ατομικού Δελτίου Υγείας Μαθητή (Α.Δ.Υ.Μ.), όπως αυτό καθορίζεται με την υπό στοιχεία Φ.6/304/75662/Γ1/15.5.2014 κοινή απόφαση των Υφυπουργών Παιδείας και Θρησκευμάτων και Υγείας, περί καθορισμού του τύπου, του περιεχομένου, των όρων και προϋποθέσεων κατάρτισης, χορήγησης, φύλαξης, επεξεργασίας και αξιοποίησης του Ατομικού Δελτίου Υγείας του Μαθητή (Α.Δ.Υ.Μ.) 
(Β΄ 1296)».
2. Στην παρ. 5 του άρθρου 35 του ν. 4816/2021, περί των τρόπων ενημέρωσης των ενδιαφερομένων για την έκδοση της ιατρικής βεβαίωσής τους μέσω της Ενιαίας Ψηφιακής Πύλης της Δημόσιας Διοίκησης (gov.gr-ΕΨΠ), προστίθεται δεύτερο εδάφιο, και η παρ. 5 διαμορφώνεται ως εξής:
«5. Ο ενδιαφερόμενος ενημερώνεται για την έκδοση της ιατρικής βεβαίωσης με λήψη μηνύματος (sms), που περιλαμβάνει τον αριθμό βεβαίωσης (barcode) στο κινητό τηλέφωνο που έχει δηλώσει κατά την εγγραφή του στην υπηρεσία της άυλης συνταγογράφησης και λαμβάνει το έγγραφο της ιατρικής βεβαίωσης στην αντίστοιχη διεύθυνση ηλεκτρονικού ταχυδρομείου (e-mail). Ειδικά για την έκδοση του Α.Δ.Υ.Μ. ενημερώνονται με τους τρόπους του πρώτου εδαφίου οι φυσικοί, θετοί ή ανάδοχοι γονείς ή τα φυσικά πρόσωπα που ασκούν την επιμέλεια των ανήλικων μαθητών».
3. Στην παρ. 6 του άρθρου 35 του ν. 4816/2021, περί της εξουσιοδοτικής διάταξης για την έκδοση κοινής υπουργικής απόφασης ως προς τις ηλεκτρονικές ιατρικές βεβαιώσεις, προστίθεται δεύτερο εδάφιο, και η παρ. 6 διαμορφώνεται ως εξής:
«6. Με κοινή απόφαση των Υπουργών Υγείας και Ψηφιακής Διακυβέρνησης, καθορίζονται τα είδη ιατρικών βεβαιώσεων που εμπίπτουν στη ρύθμιση του παρόντος, τα τεχνικά και οργανωτικά μέτρα για τη διαδικασία έκδοσής τους, ο τύπος, το περιεχόμενο και τα ειδικότερα χαρακτηριστικά αυτών και ρυθμίζεται κάθε αναγκαία τεχνική ή άλλη λεπτομέρεια για την εφαρμογή του παρόντος. Με κοινή απόφαση των Υπουργών Υγείας, Παιδείας και Θρησκευμάτων και Ψηφιακής Διακυβέρνησης καθορίζονται τα τεχνικά και οργανωτικά μέτρα για τη διαδικασία ηλεκτρονικής έκδοσης του Α.Δ.Υ.Μ., ο τύπος, το περιεχόμενό του και ρυθμίζεται κάθε αναγκαία τεχνική ή άλλη λεπτομέρεια για την εφαρμογή του δεύτερου εδαφίου της παρ. 1».
Άρθρο εικοστό όγδοο
Οικονομικό κίνητρο σε ιατρούς ειδικότητας
αναισθησιολογίας νοσοκομείων αρμοδιότητας 
των Υπουργείων Υγείας και Παιδείας και 
Θρησκευμάτων - Τροποποίηση παρ. 2 
άρθρου 32 του ν. 4816/2021
Στην παρ. 2 του άρθρου 32 του ν. 4816/2021 (Α΄ 118), περί της χορήγησης μηνιαίου επιδόματος στους ιατρούς που ειδικεύονται στην αναισθησιολογία, προστίθεται δεύτερο εδάφιο, και η παρ. 2 διαμορφώνεται ως εξής:
«2. Στους ιατρούς που ειδικεύονται στην ειδικότητα της αναισθησιολογίας, κατά παρέκκλιση των κείμενων διατάξεων, χορηγείται μηνιαίο επίδομα ύψους διακοσίων πενήντα (250) ευρώ, το οποίο καταβάλλεται με την ολοκλήρωση κάθε έτους ειδίκευσης στην ειδικότητα της αναισθησιολογίας. Στους ιατρούς του πρώτου εδαφίου, οι οποίοι παρατείνουν την παραμονή τους, μετά το πέρας του χρόνου ειδίκευσής τους, ως παρατασιακοί ειδικευόμενοι, το μηναίο επίδομα του πρώτου εδαφίου καταβάλλεται με την ολοκλήρωση του συμβατικού χρόνου παράτασης».
Άρθρο εικοστό ένατο
Υποχρεωτικότητα εμβολιασμού - 
Τροποποίηση περ. δ) παρ. 7 
άρθρου 24 ν. 4865/2021
Η περ. δ) της παρ. 7 του άρθρου 24 του ν. 4865/2021 (Α΄ 238), περί της νομοθετικής εξουσιοδότησης προς τον Υπουργό Υγείας, τροποποιείται, ώστε με απόφασή του να μπορεί να καθορίζεται όχι μόνο ο χρόνος λήξης της ισχύος της ρύθμισης περί υποχρεωτικότητας του εμβολιασμού, αλλά και η αναστολή και η επαναφορά της σε ισχύ, και η περ. δ) διαμορφώνεται 
ως εξής: 
«δ) Με απόφαση του Υπουργού Υγείας, λαμβανομένων υπόψη των επίκαιρων επιδημιολογικών δεδομένων, δύνανται να καθορίζονται η αναστολή, η επαναφορά σε ισχύ, καθώς και ο χρόνος λήξης της ισχύος του παρόντος».
Άρθρο τριακοστό
Ρύθμιση θεμάτων προϋπολογισμού Ο.Τ.Α.
Κατά παρέκκλιση της παρ. 1 του άρθρου 1 του ν. 25/
1975 (Α΄ 74), περί της χρήσης του ενιαίου ανταποδοτικού τέλους καθαριότητας και φωτισμού, έως την 30ή.6.2022, οι δήμοι μπορούν να χρησιμοποιούν έσοδα από ανταποδοτικά και πάσης φύσεως τέλη και δικαιώματα για την κάλυψη άλλων αναγκών τους, συμπεριλαμβανομένης της ισοσκέλισης ανταποδοτικών υπηρεσιών τους, κατά την κατάρτιση ή αναμόρφωση του προϋπολογισμού τους. Η απόφαση της οικονομικής επιτροπής και η σχετική απόφαση τεχνικού προγράμματος, όπου απαιτείται, αποτελούν δεσμευτική εισήγηση για την κατάρτιση ή αναμόρφωση του προϋπολογισμού, η οποία εγκρίνεται υποχρεωτικά από το οικείο Δημοτικό 
Συμβούλιο.
Άρθρο τριακοστό πρώτο
Ρυθμίσεις ζητημάτων δαπανών 
των νοσοκομείων του Ε.Σ.Υ., των Υ.Πε. 
και των Κέντρων Υγείας
1. Η ισχύς της παρ. 2 του άρθρου 17 του ν. 4332/2015 (Α΄ 76), ως προς τη νομιμοποίηση δαπανών για την εξόφληση υποχρεώσεων των νοσοκομείων του Ε.Σ.Υ. και των Υ.Πε., παρατείνεται, από τη λήξη της, έως τη δημοσίευση του παρόντος.
2. Η ισχύς του δέκατου άρθρου του ν. 4737/2020 (Α΄ 204), ως προς τη νομιμοποίηση δαπανών των Κέντρων Υγείας για την εξέταση δειγμάτων βιολογικού υλικού ύποπτων κρουσμάτων κορωνοϊού COVID-19, παρατείνεται, από τη λήξη της, έως τη δημοσίευση του 
παρόντος.
3. Η ισχύς της παρ. 2 του άρθρου 39 του ν. 4715/2020 (Α΄ 149), ως προς την εκκαθάριση και πληρωμή δαπανών νοσοκομείων για την εξέταση δειγμάτων βιολογικού υλικού ύποπτων κρουσμάτων κορωνοϊού COVID-19, παρατείνεται, από τη λήξη της, έως τη δημοσίευση του παρόντος.
4. Η ισχύς της παρ. 28 του άρθρου 66 του ν. 3984/2011 (Α΄ 150), ως προς τη νομιμοποίηση δαπανών που απορρέουν από προμήθειες των Νοσοκομείων του Ε.Σ.Υ. συμπεριλαμβανομένων των Ψυχιατρικών και των Πανεπιστημιακών Κλινικών, των Νοσοκομείων Αρεταίειο και Αιγινήτειο, του Ωνασείου Καρδιοχειρουργικού Κέντρου και του Νοσοκομείου Παπαγεωργίου της Θεσσαλονίκης, παρατείνεται, από τη λήξη της, έως τη δημοσίευση 
του παρόντος. 
Άρθρο τριακοστό δεύτερο
Τακτοποίηση εκκρεμών πληρωμών 
προς Ίδρυμα Ιατροβιολογικών Ερευνών
της Ακαδημίας Αθηνών
Οι δαπάνες που αφορούν σε υπέρβαση συμβατικού αριθμού εξετάσεων, δειγμάτων για τη γονιδιωματική επιτήρηση του κορωνοϊού COVID-19, σύμφωνα με τις συναφθείσες συμβάσεις μεταξύ του Εθνικού Οργανισμού Δημόσιας Υγείας (Ε.Ο.Δ.Υ.) και του Ιδρύματος Ιατροβιολογικών Ερευνών της Ακαδημίας Αθηνών, είναι κανονικές και νόμιμες. Οι δαπάνες αυτές εκκαθαρίζονται και πληρώνονται σε βάρος των οικείων Α.Λ.Ε. του προϋπολογισμού του Ε.Ο.Δ.Υ., ύστερα από ισόποση επιχορήγησή του, από τον προϋπολογισμό του 
Υπουργείου Υγείας.
Άρθρο τριακοστό τρίτο
Παρατάσεις ισχύος άλλων έκτακτων 
ρυθμίσεων λόγω της πανδημίας 
του κορωνοϊού COVID-19
1. Η ισχύς του άρθρου 73 του ν. 4761/2020 (Α΄ 248), περί διενέργειας ελέγχων φορείας του κορωνοϊού COVID-19 για επιδημιολογικούς λόγους, παρατείνεται έως την 30ή.6.2022.
2. α. Η ισχύς του άρθρου 47 του ν. 4753/2020 (Α΄ 227), περί υγειονομικής κάλυψης ανασφάλιστων και ευάλωτων κοινωνικών ομάδων των παρ. 1 και 2 του άρθρου 33 του ν. 4368/2016 (Α΄ 21), που χρήζουν νοσηλείας, ανεξαρτήτως της φύσης της ασθένειάς τους, παρατείνεται έως την 30ή.6.2022.
β. Η ισχύς του άρθρου πεντηκοστού τέταρτου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του ν. 4683/2020 (Α΄ 83), περί της δυνατότητας ένταξης των απόρων και ανασφάλιστων ασθενών με χρόνια νεφρική ανεπάρκεια τελικού σταδίου σε συμβεβλημένες με τον Εθνικό Οργανισμό Παροχής Υπηρεσιών Υγείας μονάδες αιμοκάθαρσης του ιδιωτικού τομέα για τη διενέργεια τακτικών αιμοκαθάρσεων, παρατείνεται έως την 30ή.06.2022.
3. Η ισχύς του άρθρου δέκατου τέταρτου της από 13.4.2020 Πράξης Νομοθετικού Περιεχομένου (Α΄ 84), η οποία κυρώθηκε με το άρθρο 1 του ν. 4690/2020 
(Α΄ 104), ως προς τη δυνατότητα απασχόλησης ιδιωτών ιατρών σε δημόσια νοσοκομεία για την αντιμετώπιση έκτακτων αναγκών δημόσιας υγείας λόγω της διασποράς του κορωνοϊού COVID-19, παρατείνεται έως την 30ή.6.2022. 
4. Η ισχύς των παρ. 5, 6 και 7 του άρθρου δεύτερου της από 25.2.2020 Πράξης Νομοθετικού Περιεχομένου (Α΄ 42), η οποία κυρώθηκε με το άρθρο 1 του ν. 4682/
2020 (Α΄ 76), ως προς την ένταξη στο δυναμικό της πρωτοβάθμιας φροντίδας υγείας, των νοσοκομείων και κάθε οργανικής μονάδας του Εθνικού Συστήματος Υγείας και την αποζημίωση εθελοντικού ή αναγκαστικά διατιθέμενου ιατρικού, νοσηλευτικού και βοηθητικού προσωπικού από τον ιδιωτικό τομέα για την κάλυψη των αναγκών δημόσιας υγείας, παρατείνεται έως την 30ή.6.2022.
5. Η ισχύς της παρ. 1 του άρθρου 46 του ν. 4753/2020 (Α΄ 227), ως προς την απασχόληση συνταξιούχων ιατρών στο Εθνικό Σύστημα Υγείας (Ε.Σ.Υ.) για την αντιμετώπιση έκτακτων αναγκών από τη διάδοση του κορωνοϊού COVID-19, παρατείνεται έως την 30ή.6.2022.
6. Η ισχύς του άρθρου εξηκοστού πέμπτου του ν. 4812/
2021 (Α΄ 110), ως προς τη διενέργεια διαγνωστικών ελέγχων νόσησης από τον κορωνοϊό COVID-19 (rapid test ή PCR) για τις ανάγκες της ελεύθερης κυκλοφορίας εντός και εκτός Ελλάδος, παρατείνεται έως την 30ή.6.2022.
7. Η ισχύς του άρθρου 46 του ν. 4790/2021 (Α΄ 48), ως προς τον υποχρεωτικό διαγνωστικό έλεγχο για τον κορωνοϊό COVID-19, παρατείνεται από τη λήξη της έως την 30ή.6.2022.
8. Η ισχύς του άρθρου 3 του ν. 4790/2021 (Α΄ 48), περί της διενέργειας μοριακού ελέγχου ανίχνευσης (τεστ PCR) κορωνοϊού COVID-19 στους υπόχρεους για κατάταξη στις Ένοπλες Δυνάμεις, παρατείνεται έως την 30ή.6.2022.
Άρθρο τριακοστό τέταρτο
Παράταση ισχύος των όρων χρήσης 
δοκιμασιών ταχέων μοριακών ελέγχων
(rapid test) και της υποχρέωσης ηλεκτρονικής καταγραφής στο Εθνικό Μητρώο 
Ασθενών COVID-19
Η ισχύς του άρθρου τριακοστού πρώτου του ν. 4737/
2020 (Α΄ 204), περί των όρων χρήσης δοκιμασιών ταχέων μοριακών ελέγχων (rapid test) και της υποχρέωσης ηλεκτρονικής καταγραφής στο Εθνικό Μητρώο Ασθενών COVID-19, παρατείνεται έως την 30ή.6.2022.
Άρθρο τριακοστό πέμπτο
Παράταση της διενέργειας δοκιμασιών ταχέων
μοριακών ελέγχων (rapid test) από τους
Ο.Τ.Α. α΄ βαθμού
Η ισχύς της παρ. 3 του άρθρου 10 της από 11.3.2020 Πράξης Νομοθετικού Περιεχομένου (Α΄ 55), η οποία κυρώθηκε με το άρθρο 2 του ν. 4682/2020 (Α΄ 76), ως προς την προμήθεια ταχέων μοριακών ελέγχων (rapid test), όπως προβλέπεται στην παρ. 3 του άρθρου 98 του ν. 4796/2021 (Α΄ 63), παρατείνεται έως την 30ή.6.2022. 
Άρθρο τριακοστό έκτο
Παράταση των ρυθμίσεων περί διάθεσης 
αυτοδιαγνωστικών δοκιμασιών ελέγχου της νόσησης από κορωνοϊό COVID-19 
με κρατική μέριμνα
1. Η ισχύς του άρθρου 2 του ν. 4790/2021 (Α΄ 48), ως προς τη διάθεση αυτοδιαγνωστικών δοκιμασιών ελέγχου της νόσησης από κορωνοϊό COVID-19, παρατείνεται έως την 30ή.6.2022.
2. Η ισχύς της παρ. 1 του άρθρου εξηκοστού ογδόου του ν. 4812/2021 (Α΄ 110), ως προς την πρόβλεψη επιπλέον σημείων διάθεσης στους δικαιούχους, με κρατική μέριμνα, αυτοδιαγνωστικών δοκιμασιών ελέγχου της νόσησης από κορωνοϊό COVID-19, παρατείνεται έως την 30ή.6.2022.
Άρθρο τριακοστό έβδομο
Παράταση της ισχύος διαδικασίας χορήγησης 
φαρμάκων εκτός εγκεκριμένων ενδείξεων 
σε νοσούντες από τον κορωνοϊό COVID-19
 από θεράποντες ιατρούς
Η ισχύς του άρθρου τριακοστού έβδομου της από 30.3.2020 Πράξης Νομοθετικού Περιεχομένου (Α΄ 75), η οποία κυρώθηκε με το άρθρο 1 του ν. 4684/2020 
(Α΄ 86), περί της διαδικασίας χορήγησης φαρμάκων εκτός εγκεκριμένων ενδείξεων σε νοσούντες από τον κορωνοϊό COVID-19 από θεράποντες ιατρούς, παρατείνεται έως την 30ή.6.2022.
Άρθρο τριακοστό όγδοο
Παράταση της ισχύος διαδικασίας αποστολής 
φαρμάκων σε ευπαθείς ομάδες και σε ασθενείς
που βρίσκονται σε περιορισμό
Η ισχύς του άρθρου πεντηκοστού πρώτου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του ν. 4683/2020 (Α΄ 83), περί της διαδικασίας αποστολής φαρμάκων σε ευπαθείς ομάδες και σε ασθενείς που βρίσκονται σε περιορισμό, παρατείνεται έως την 30ή.6.2022.
Άρθρο τριακοστό ένατο
Παράταση της εισαγωγής μετουσιωμένης 
αιθυλικής αλκοόλης και της δωρεάν 
διάθεσής της για ιατρικούς σκοπούς ή 
για την παρασκευή αντισηπτικών
1. Η ισχύς του άρθρου εικοστού τρίτου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του ν. 4683/2020 (Α΄ 83), περί της εισαγωγής μετουσιωμένης αιθυλικής αλκοόλης, παρατείνεται έως την 30ή.6.2022.
2. Η ισχύς του άρθρου 17 του ν. 4690/2020 (Α΄ 104), περί της δωρεάν διάθεσης αιθυλικής αλκοόλης προς το Υπουργείο Υγείας από νόμιμους κατόχους και από τα αζήτητα αποθέματα της Ανεξάρτητης Αρχής Δημοσίων Εσόδων για χρήση από νοσοκομεία, θεραπευτήρια και λοιπά ιδρύματα του Δημοσίου για ιατρικούς σκοπούς ή για την παρασκευή αντισηπτικών, παρατείνεται έως την 30ή.6.2022.
Άρθρο τεσσαρακοστό
Παράταση της δυνατότητας μετατροπής
χρήσης κλινών για την καταπολέμηση 
της διασποράς του κορωνοϊού COVID-19
Η ισχύς του άρθρου τριακοστού της από 30.3.2020 Πράξης Νομοθετικού Περιεχομένου (Α΄ 75), η οποία κυρώθηκε με το άρθρο 1 του ν. 4684/2020 (Α΄ 86), περί της δυνατότητας μετατροπής χρήσης κλινών για την καταπολέμηση της διασποράς του κορωνοϊού COVID-19, παρατείνεται έως την 30ή.6.2022.
Άρθρο τεσσαρακοστό πρώτο
Παράταση των δυνατοτήτων αναγκαστικής 
ή μη διάθεσης για την κάλυψη αναγκών 
δημόσιας υγείας
1. Η ισχύς του άρθρου τέταρτου της από 25.2.2020 Πράξης Νομοθετικού Περιεχομένου (Α΄ 42), η οποία κυρώθηκε με το άρθρο 1 του ν. 4682/2020 (Α΄ 76), ως προς τη δυνατότητα αναγκαστικής διάθεσης χώρων στο Δημόσιο για την κάλυψη αναγκών δημόσιας υγείας, παρατείνεται έως την 30ή.6.2022.
2. Η ισχύς της παρ. 2 του άρθρου 86 του ν. 4745/2020 (Α΄ 214), περί δυνατότητας διάθεσης επιμέρους χώρων ιδιωτικών θεραπευτηρίων, δομών υγείας, παρόχων υπηρεσιών υγείας, κέντρων αποκατάστασης, καθώς και ιατρικού, νοσηλευτικού, βοηθητικού προσωπικού ιδιωτικών παρόχων υπηρεσιών υγείας προς το Δημόσιο, παρατείνεται έως την 30ή.6.2022.
Άρθρο τεσσαρακοστό δεύτερο
Παράταση αποζημίωσης ιδιωτικών 
κλινικών και θεραπευτηρίων που δεσμεύθηκαν αναγκαστικά για την κάλυψη εκτάκτων 
αναγκών δημόσιας υγείας από την έξαρση 
του κορωνοϊού COVID-19
Η ισχύς του άρθρου πεντηκοστού τρίτου του ν. 4812/
2021 (Α΄ 110), περί της αποζημίωσης ιδιωτικών κλινικών και θεραπευτηρίων που δεσμεύθηκαν αναγκαστικά για την κάλυψη εκτάκτων αναγκών δημόσιας υγείας από την έξαρση του κορωνοϊού COVID-19, παρατείνεται έως την 30ή.6.2022.
Άρθρο τεσσαρακοστό τρίτο
Παράταση της δυνατότητας επίταξης 
ειδικού νοσοκομειακού εξοπλισμού, 
μέσων ατομικής προστασίας και φαρμάκων 
για την καταπολέμηση της διασποράς 
του κορωνοϊού COVID-19 και της αποζημίωσης της χρήσης του προς επίταξη εξοπλισμού
H ισχύς της παρ. 2 του άρθρου έκτου της από 14.3.2020 Πράξης Νομοθετικού Περιεχομένου (Α΄ 64), η οποία κυρώθηκε με το άρθρο 3 του ν. 4682/2020 (Α΄ 76), περί της δυνατότητας επίταξης κινητών πραγμάτων, ήτοι ειδικού νοσοκομειακού εξοπλισμού, μέσων ατομικής προστασίας και φαρμάκων για την καταπολέμηση της διασποράς του κορωνοϊού COVID-19, παρατείνεται έως την 30ή.6.2022.
Άρθρο τεσσαρακοστό τέταρτο
Παράταση της χρήσης αεροσκαφών 
για τη διενέργεια αεροδιακομιδών ασθενών
Η ισχύς της παρ. 1 του άρθρου δεύτερου του ν. 4693/
2020 (Α΄ 116), περί της διάθεσης οικειοθελούς προσφοράς και επίταξης αεροσκαφών για τη διενέργεια αεροδιακομιδών ασθενών, παρατείνεται έως την 30ή.6.2022. 
Άρθρο τεσσαρακοστό πέμπτο
Παράταση της χρήσης πλωτών μέσων 
για τη διακομιδή διά θαλάσσης ασθενών
H ισχύς του τριακοστού πρώτου άρθρου της από 30.3.2020 Πράξης Νομοθετικού Περιεχομένου (Α΄ 75), η οποία κυρώθηκε με το άρθρο 1 του ν. 4684/2020 (Α΄ 86), περί της διάθεσης οικειοθελούς προσφοράς και επίταξης πλωτών μέσων για τη διακομιδή δια θαλάσσης ασθενών νοσούντων με κορωνοϊό COVID-19, παρατείνεται έως την 30ή.6.2022.
Άρθρο τεσσαρακοστό έκτο
Παράταση της δυνατότητας διάθεσης ειδικού 
εξοπλισμού Μ.Ε.Θ. και Μ.Α.Φ. και έκτακτης 
ανάπτυξης κλινών Μ.Ε.Θ. και Μ.Α.Φ. 
Η ισχύς του άρθρου δέκατου τρίτου της από 10.8.2020 Πράξης Νομοθετικού Περιεχομένου (Α΄ 157), η οποία κυρώθηκε με το άρθρο 1 του ν. 4722/2020 (Α΄ 177), περί της δυνατότητας διάθεσης ειδικού εξοπλισμού Μονάδων Εντατικής Θεραπείας (Μ.Ε.Θ.) και Μονάδων Αυξημένης Φροντίδας (Μ.Α.Φ.) και έκτακτης ανάπτυξης κλινών Μ.Ε.Θ. και Μ.Α.Φ. λόγω έκτακτων αναγκών δημόσιας υγείας, παρατείνεται έως την 30ή.6.2022.
Άρθρο τεσσαρακοστό έβδομο
Παράταση ισχύος της ρύθμισης για τη διάθεση 
εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής 
θεραπείας των στρατιωτικών νοσοκομείων 
και του Νοσηλευτικού Ιδρύματος Μετοχικού Ταμείου Στρατού στο Δημόσιο
Η ισχύς του άρθρου τρίτου του ν. 4889/2022 (Α΄ 21), περί της διάθεσης άνευ αντιτίμου στο Δημόσιο εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής θεραπείας των στρατιωτικών νοσοκομείων και του Νοσηλευτικού Ιδρύματος Μετοχικού Ταμείου Στρατού (Ν.Ι.Μ.Τ.Σ.), παρατείνεται έως την 30ή.6.2022.
Άρθρο τεσσαρακοστό όγδοο
Παράταση των ρυθμίσεων ζητημάτων 
δημοσίων συμβάσεων για την αντιμετώπιση
 του κορωνοϊού COVID-19
1. Η ισχύς του άρθρου τρίτου της από 25.2.2020 Πράξης Νομοθετικού Περιεχομένου (Α΄ 42), η οποία κυρώθηκε με το άρθρο 1 του ν. 4682/2020 (Α΄ 76), περί της σύναψης δημοσίων συμβάσεων για τις προμήθειες υγειονομικού υλικού, φαρμάκων και μέσων προστασίας, παρατείνεται έως την 30ή.6.2022.
2. Η ισχύς του άρθρου τριακοστού τέταρτου της από 30.3.2020 Πράξης Νομοθετικού Περιεχομένου (Α΄ 75), η οποία κυρώθηκε με το άρθρο 1 του ν. 4684/2020 
(Α΄ 86), περί των ζητημάτων δημοσίων συμβάσεων του Εθνικού Κέντρου Αιμοδοσίας (Ε.ΚΕ.Α.), παρατείνεται έως την 30ή.6.2022.
3. Η ισχύς της παρ. 1 του άρθρου δέκατου της από 10.8.2020 Πράξης Νομοθετικού Περιεχομένου (Α΄ 157), η οποία κυρώθηκε με το άρθρο 1 του ν. 4722/2020 
(Α΄ 177), περί της διενέργειας προμηθειών από Υγειονομικές Περιφέρειες ως Κεντρικές Αρχές Αγορών για την αντιμετώπιση του κορωνοϊού COVID-19, παρατείνεται έως την 30ή.6.2022.
4. Η ισχύς του άρθρου ενδέκατου της από 10.8.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4722/2020, περί της διενέργειας προμηθειών ιατροτεχνολογικών τεστ για την αντιμετώπιση του κορωνοϊού COVID-19, παρατείνεται έως την 30ή.6.2022.
5. Η ισχύς του άρθρου πέμπτου της από 10.8.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4722/2020, περί των έκτακτων προμηθειών ανταλλακτικών για το Εθνικό Κέντρο Άμεσης Βοήθειας, παρατείνεται έως την 30ή.6.2022.
6. Η ισχύς του άρθρου 48 του ν. 4753/2020 (Α΄ 227), περί σύναψης δημοσίων συμβάσεων για την κάλυψη εκτάκτων αναγκών σε εξοπλισμό νοσηλείας και την παροχή υπηρεσιών, παρατείνεται έως την 30ή.6.2022.
7. Η ισχύς του άρθρου 31 του ν. 4764/2020 (Α΄ 256), περί της σύναψης συμβάσεων για τις δομές της Πρωτοβάθμιας Φροντίδας Υγείας, παρατείνεται έως την 30ή.6.2022. 
8. Η ισχύς του άρθρου 22 του ν. 4683/2020 (Α΄ 83), περί ισχύος συμβάσεων μεταξύ του Εθνικού Οργανισμού Παροχής Υπηρεσιών Υγείας και παρόχων του, κατά την περίοδο της διάδοσης του κορωνοϊού COVID-19, παρατείνεται έως την 30ή.6.2022.
9. Η ισχύς των συμβάσεων για την ανάθεση υπηρεσιών σε τρίτους, που έχουν συναφθεί κατ’ εφαρμογή του άρθρου 51 του ν. 4825/2021 (Α΄ 157), παρατείνεται από τη λήξη της έως την 31η.12.2022. Κατά τα λοιπά εφαρμόζεται το άρθρο 51 του ν. 4825/2021.
Άρθρο τεσσαρακοστό ένατο
Παράταση της διαδικασίας 
αποδοχής δωρεών
1. Η ισχύς του άρθρου όγδοου της από 14.3.2020 Πράξης Νομοθετικού Περιεχομένου (Α΄ 64), η οποία κυρώθηκε με το άρθρο 3 του ν. 4682/2020 (Α΄ 76), περί της διαδικασίας αποδοχής δωρεών ειδών ειδικού νοσοκομειακού εξοπλισμού πάσης φύσεως, μέσων ατομικής προστασίας και φαρμάκων πάσης φύσεως, παρατείνεται έως την 30ή.6.2022.
2. Η ισχύς της παρ. 1 του άρθρου πεντηκοστού όγδοου της από 20.3.2020 Πράξης Νομοθετικού Περιε­χομένου (Α΄ 68), η οποία κυρώθηκε με το άρθρο 1 του ν. 4683/2020 (Α΄ 83), περί της διαδικασίας χρηματικών δωρεών για απευθείας προμήθεια νοσοκομειακού εξοπλισμού για την καταπολέμηση της διασποράς του κορωνοϊού COVID-19, παρατείνεται έως την 30ή.6.2022.
3. Η ισχύς του άρθρου δέκατου τρίτου της από 13.4.2020 Πράξης Νομοθετικού Περιεχομένου (Α΄ 84), η οποία κυρώθηκε με το άρθρο 1 του ν. 4690/2020 
(Α΄ 104), περί της διαδικασίας αποδοχής δωρεών προς τον Εθνικό Οργανισμό Δημόσιας Υγείας για την καταπολέμηση του κορωνοϊού COVID-19, παρατείνεται έως την 30ή.6.2022.
4. Η παρ. 1 του άρθρου 59 του ν. 4764/2020 (Α΄ 256), περί της αποδοχής από τον Υπουργό Υγείας δωρεών για τον εμβολιασμό κατά του κορωνοϊού COVID-19, παρατείνεται έως την 30ή.6.2022.
5. Η ισχύς του άρθρου 25 του ν. 4816/2021 (Α΄ 118) περί της διαδικασίας αποδοχής από πλευράς των Υπουργών Ψηφιακής Διακυβέρνησης και Υγείας δωρεών, κινητών, υπηρεσιών και έργων ψηφιακής υποστήριξης προς επίτευξη της ασφαλούς φύλαξης, αποθήκευσης και μεταφοράς φαρμάκων, καθώς και της διενέργειας εμβολίων κατά του COVID-19 από τρίτους, φυσικά και νομικά πρόσωπα, παρατείνεται από τη λήξη της έως την 30ή.6.2022. 
Άρθρο πεντηκοστό 
Παράταση δυνατότητας δωρεών Ο.Τ.Α., Κ.Ε.Δ.Ε., ΕΝ.Π.Ε., Π.Ε.Δ. σε νοσοκομεία, λοιπές δημόσιες υγειονομικές μονάδες, Ν.Π.Δ.Δ., 
ιδρύματα και αστικές μη κερδοσκοπικές 
εταιρείες κοινωφελούς σκοπού
Η ισχύς της παρ. 6 του άρθρου 74 του ν. 4745/2020 
(Α΄ 214), περί της δυνατότητας των δήμων και των περιφερειών, της Κεντρικής Ένωσης Δήμων Ελλάδος (Κ.Ε.Δ.Ε.), της Ένωσης Περιφερειών Ελλάδας (ΕΝ.Π.Ε.) και των Περιφερειακών Ενώσεων Δήμων (Π.Ε.Δ.) να προβαίνουν σε δωρεές ιατρικού εξοπλισμού, οικίσκων για διεξαγωγή εξετάσεων ανίχνευσης COVID-19 και ιατροφαρμακευτικού υλικού, παρατείνεται έως την 30ή.6.2022.
Άρθρο πεντηκοστό πρώτο
Παράταση της κατ’ εξαίρεση δυνατότητας 
κατάρτισης και τροποποίησης 
οργανισμών νοσοκομείων 
Το άρθρο ογδοηκοστό δεύτερο του ν. 4812/2021 
(Α΄ 110), περί της δυνατότητας κατάρτισης και τροποποίησης οργανισμών νοσοκομείων, κατ’ εξαίρεση της παρ. 1 του άρθρου 20 του ν. 4622/2019 (Α΄ 133), με κοινή απόφαση των Υπουργών Οικονομικών, Υγείας και Εσωτερικών, μετά από εισήγηση του Διοικητή της οικείας Υγειονομικής Περιφέρειας (Υ.Πε.), παρατείνεται ως προς την καταληκτική ημερομηνία ισχύος της έως την 
30ή.6.2022. 
Άρθρο πεντηκοστό δεύτερο
Απλοποίηση διαδικασιών παροχής 
υπηρεσιών υγείας
1. Η ισχύς του άρθρου πεντηκοστού τρίτου της από 20.3.2020 Πράξης Νομοθετικού Περιεχομένου (Α΄ 68), η οποία κυρώθηκε με το άρθρο 1 του ν. 4683/2020 
(Α΄ 83), ως προς τη διαδικασία επανέκδοσης γνωματεύσεων στο πληροφοριακό σύστημα υποβολής δαπανών του Ε.Ο.Π.Υ.Υ. e-dapy, παρατείνεται έως την 
30ή.6.2022.
2. Η ισχύς των προθεσμιών της παρ. 3 του άρθρου 20 του ν. 4683/2020, ως προς τη θεώρηση παραπεμπτικών κατά την περίοδο διάδοσης του κορωνοϊού COVID-19, παρατείνεται έως την 30ή.6.2022.
3. Η ισχύς του άρθρου εικοστού τρίτου του ν. 4737/2020 (Α΄ 204), ως προς τη διαδικασία επανέκδοσης συνταγών στο σύστημα ηλεκτρονικής συνταγογράφησης και έγκρισης φαρμάκων μέσω του Συστήματος Ηλεκτρονικής Προέγκρισης, παρατείνεται έως την 30ή.6.2022.
4. Η ισχύς της παρ. 2 του άρθρου 45 του ν. 4764/2020 (Α΄ 256), ως προς τις μηνιαίες και επαναλαμβανόμενες γνωματεύσεις χρονίως πασχόντων, παρατείνεται έως την 30ή.6.2022.
ΜΕΡΟΣ Γ΄
ΕΚΤΑΚΤΕΣ ΟΙΚΟΝΟΜΙΚΕΣ ΕΝΙΣΧΥΣΕΙΣ 
ΚΑΙ ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
Άρθρο πεντηκοστό τρίτο
Έκτακτη οικονομική ενίσχυση των ευάλωτων
συνταξιούχων - Πάσχα 2022
1. Χορηγείται έκτακτη οικονομική ενίσχυση σε όσους κατά τον μήνα Μάρτιο 2022 λαμβάνουν:
α) οριστική ή προσωρινή κύρια σύνταξη ή προκαταβολή κύριας σύνταξης, λόγω γήρατος, αναπηρίας ή θανάτου,
β) προσυνταξιοδοτική παροχή,
γ) αναπηρικά επιδόματα που καταβάλλονται από τον Ηλεκτρονικό Εθνικό Φορέα Κοινωνικής Ασφάλισης (e-Ε.Φ.Κ.Α.),
δ) συνταξιοδοτικές παροχές της παρ. 3 του άρθρου 4 του ν. 4387/2016 (Α΄ 85).
2. Η έκτακτη οικονομική ενίσχυση της παρ. 1 χορηγείται, εφόσον συντρέχουν σωρευτικά οι ακόλουθες προϋποθέσεις:
α) Το ετήσιο ατομικό φορολογητέο, πραγματικό ή τεκμαρτό εισόδημά τους για το φορολογικό έτος 2020 δεν υπερβαίνει τις επτά χιλιάδες διακόσια (7.200,00) ευρώ και το ετήσιο οικογενειακό φορολογητέο, πραγματικό ή τεκμαρτό, εισόδημά τους δεν υπερβαίνει τις δεκατέσσερις χιλιάδες τετρακόσια (14.400,00) ευρώ. Ως φορολογητέο οικογενειακό εισόδημα, για τους σκοπούς εφαρμογής του παρόντος, θεωρείται το άθροισμα των φορολογητέων εισοδημάτων του υπόχρεου και του/της συζύγου ή μέρους συμφώνου συμβίωσης που προκύπτει από τη δήλωση φορολογίας εισοδήματος φυσικών προσώπων του φορολογικού έτους 2020, η οποία έχει υποβληθεί μέχρι τη δημοσίευση του παρόντος.
β) Η συνολική αξία της ακίνητης περιουσίας, όπως αυτή προσδιορίστηκε για τον υπολογισμό του συμπληρωματικού Ενιαίου Φόρου Ιδιοκτησίας Ακινήτων (ΕΝ.Φ.Ι.Α.), η οποία προκύπτει από την πράξη διοικητικού προσδιορισμού ΕΝ.Φ.Ι.Α. του έτους 2021, του υπόχρεου, του/της συζύγου ή μέρους συμφώνου συμβίωσης και των εξαρτώμενων, κατά τον ν. 4172/2013 (Α΄ 167), τέκνων που αναγράφονται στη δήλωση φορολογίας εισοδήματος του φορολογικού έτους 2020, να μην υπερβαίνει το ποσό των διακοσίων χιλιάδων (200.000,00) ευρώ.
γ) Κατά την έναρξη ισχύος του παρόντος είναι φορολογικοί κάτοικοι Ελλάδας, σύμφωνα με τα στοιχεία που τηρούνται στο μητρώο της Ανεξάρτητης Αρχής Δημοσίων Εσόδων (Α.Α.Δ.Ε.) και έχουν υποβάλει, μέχρι τη δημοσίευση του παρόντος, δήλωση φορολογίας εισοδήματος για το φορολογικό έτος 2020 ως φορολογικοί 
κάτοικοι Ελλάδας.
3. Το ύψος της ενίσχυσης ανέρχεται ανά δικαιούχο που πληροί τα κριτήρια της παρ. 2 στο ποσό των διακοσίων (200,00) ευρώ, ανεξάρτητα του αριθμού εξαρτώμενων μελών αυτού. Σε περίπτωση που ο δικαιούχος λαμβάνει σύνταξη και από τον e-Ε.Φ.Κ.Α. και από το Γενικό Λογιστήριο του Κράτους (Γ.Λ.Κ.), η ενίσχυση καταβάλλεται από τον e-Ε.Φ.Κ.Α.. Σε περίπτωση που και οι δύο σύζυγοι ή τα μέρη συμφώνου συμβίωσης είναι δικαιούχοι της ενίσχυσης, τότε η ενίσχυση των διακοσίων (200,00) ευρώ καταβάλλεται και στους δύο δικαιούχους.
4. Η ενίσχυση καταβάλλεται μέχρι τις 21.4.2022.
5. Η έκτακτη οικονομική ενίσχυση της παρ. 1 είναι αφορολόγητη και ακατάσχετη στα χέρια του Δημοσίου ή τρίτων, κατά παρέκκλιση κάθε άλλης αντίθετης διάταξης, δεν υπόκειται σε οποιαδήποτε κράτηση, τέλος ή εισφορά, συμπεριλαμβανομένης και της ειδικής εισφοράς αλληλεγγύης του άρθρου 43Α του ν. 4172/2013, δεν δεσμεύεται και δεν συμψηφίζεται με βεβαιωμένα χρέη στη Φορολογική Διοίκηση και στο υπόλοιπο Δημόσιο, τα ασφαλιστικά ταμεία ή τα πιστωτικά ιδρύματα και δεν υπολογίζεται στα εισοδηματικά όρια για την καταβολή οποιασδήποτε παροχής κοινωνικού ή προνοιακού χαρακτήρα.
6. α) Ο e-Ε.Φ.Κ.Α. αποστέλλει στην Α.Α.Δ.Ε. αρχείο με τους Αριθμούς Φορολογικού Μητρώου (Α.Φ.Μ.) και Αριθμούς Μητρώου Κοινωνικής Ασφάλισης (Α.Μ.Κ.Α.) του συνόλου των δυνητικών δικαιούχων των περ. α) έως γ) της παρ. 1.
β) Η Διεύθυνση Υποστήριξης Λειτουργίας Πληροφοριακών Συστημάτων Οικονομικών Λειτουργιών (Δ.Υ.Λ.Π.Σ.ΟΙ.Λ.) της Γενικής Γραμματείας Πληροφοριακών Συστημάτων Δημόσιας Διοίκησης σε συνεργασία με τη Διεύθυνση Εισοδηματικής Πολιτικής (Δ.Ε.Π.) του Γενικού Λογιστηρίου του Κράτους (Γ.Λ.Κ.) αποστέλλει στην Α.Α.Δ.Ε. αρχείο με τους Α.Φ.Μ. και Α.Μ.Κ.Α. 
των δικαιούχων συνταξιοδοτικών παροχών της περ. δ) της παρ. 1.
7. Η Α.Α.Δ.Ε., κατόπιν διασταύρωσης των υποβληθέντων, σύμφωνα με την παρ. 6 στοιχείων, με τα στοιχεία που τηρούνται στα πληροφοριακά της συστήματα:
α) πραγματοποιεί κεντρικά έλεγχο για τη σωρευτική πλήρωση των προϋποθέσεων της παρ. 2, καθώς και έλεγχο των προϋποθέσεων σώρευσης της παρ. 3, και παράγει αρχείο με τους δικαιούχους της έκτακτης οικονομικής ενίσχυσης,
β) χορηγεί στον e-Ε.Φ.Κ.Α. και στη Δ.Υ.Λ.Π.Σ.ΟΙ.Λ. αρχείο με τα στοιχεία των δικαιούχων που πληρούν σωρευτικά τις προϋποθέσεις της παρ. 2.
8. Μετά τη λήψη του αρχείου από την Α.Α.Δ.Ε., ο e-Ε.Φ.Κ.Α. και η Δ.Ε.Π. σε συνεργασία με τη Δ.Υ.Λ.Π.Σ.ΟΙ.Λ. προβαίνουν στην καταβολή του τελικού ποσού της έκτακτης οικονομικής ενίσχυσης. Το αρχείο του προηγούμενου εδαφίου αποστέλλεται από τον e-Ε.Φ.Κ.Α. στον Οργανισμό Προνοιακών Επιδομάτων και Κοινωνικής Αλληλεγγύης για τη διενέργεια των απαιτούμενων ελέγχων μη συρροής κατά την εφαρμογή του πεντηκοστού τέταρτου άρθρου.
9. Το ποσό της έκτακτης οικονομικής ενίσχυσης καλύπτεται από τον Κρατικό Προϋπολογισμό. Ειδικότερα, οι σχετικές πιστώσεις για την καταβολή της έκτακτης ενίσχυσης στους δικαιούχους των περ. α), β) και γ) της παρ. 1 βαρύνουν τον προϋπολογισμό του Υπουργείου Εργασίας και Κοινωνικών Υποθέσεων, το οποίο προβαίνει σε έκτακτη επιχορήγηση προς τον e-Ε.Φ.Κ.Α. για λοιπούς σκοπούς, μετά από ισόποση ενίσχυσή του από τις πιστώσεις του Ειδικού Φορέα 1023-711-000000 «Γενικές Κρατικές Δαπάνες» του Υπουργείου Οικονομικών. Για τους δικαιούχους της περ. δ) της παρ. 1, η καταβολή της έκτακτης οικονομικής ενίσχυσης καλύπτεται από πιστώσεις του Ειδικού Φορέα 1023-711-000000 «Γενικές Κρατικές Δαπάνες» του Υπουργείου Οικονομικών.
Άρθρο πεντηκοστό τέταρτο
Έκτακτη προσαύξηση προνοιακών 
παροχών σε χρήμα σε άτομα με αναπηρία, 
σε ανασφάλιστους υπερήλικες 
και σε δικαιούχους του Ελάχιστου Εγγυημένου
Εισοδήματος και του επιδόματος παιδιού
1. Για τον μήνα Απρίλιο 2022, οι προνοιακές παροχές σε χρήμα σε άτομα με αναπηρία, όπως αυτές προβλέπονται στην περ. ε) της παρ. 1 του άρθρου 4 του ν. 4520/2018 (Α` 30), προσαυξάνονται κατά διακόσια (200,00) ευρώ. Η προσαύξηση αυτή θεωρείται ότι αποτελεί αντικείμενο των αιτήσεων, επί των οποίων εκδόθηκαν οι εγκριτικές αποφάσεις χορήγησης των προνοιακών παροχών του πρώτου εδαφίου και καταβάλλεται άπαξ, ανεξαρτήτως αν οι δικαιούχοι λαμβάνουν περισσότερες της μίας από τις προνοιακές παροχές του πρώτου εδαφίου. Η καταβολή της προσαύξησης πραγματοποιείται μέχρι την 21η.4.2022.
 Την ανωτέρω προσαύξηση λαμβάνουν και:
 α) τα άτομα με αναπηρία που θα κριθεί ότι δικαιούνται αναδρομικής καταβολής της προνοιακής παροχής σε χρήμα για τον μήνα Απρίλιο 2022, μετά την τακτική καταβολή της μηνιαίας προνοιακής παροχής του μηνός αυτού και β) οι ανάδοχοι γονείς ατόμων ενταγμένων σε γενικά ή ειδικά αναπηρικά προνοιακά προγράμματα, οι οποίοι λαμβάνουν οικονομική ενίσχυση, σύμφωνα με το δεύτερο εδάφιο της παρ. 5 του άρθρου 12 του 
ν. 4538/2018 (Α΄ 85).
Αν οι δικαιούχοι της ενίσχυσης της παρούσας πληρούν και τις προϋποθέσεις για τη χορήγηση της έκτακτης οικονομικής ενίσχυσης του πεντηκοστού τρίτου άρθρου, λαμβάνουν μόνο την ενίσχυση του πεντηκοστού τρίτου άρθρου. 
2. Για τον μήνα Απρίλιο 2022, η μηνιαία σύνταξη ανασφάλιστων υπερηλίκων του ν. 1296/1982 (Α΄ 128) και το επίδομα κοινωνικής αλληλεγγύης ανασφάλιστων υπερήλικων του άρθρου 93 του ν. 4387/2016 (Α΄ 85) χορηγούνται με προσαύξηση ύψους διακοσίων (200,00) ευρώ. Η προσαύξηση αυτή θεωρείται ότι αποτελεί αντικείμενο των αιτήσεων, επί των οποίων εκδόθηκαν οι εγκριτικές αποφάσεις χορήγησης της σύνταξης και του επιδόματος του πρώτου εδαφίου και καταβάλλεται άπαξ. Η προσαύξηση καταβάλλεται στους δικαιούχους μέχρι την 21η.4.2022, υπό την προϋπόθεση ότι η ισχύς των εγκριτικών αποφάσεων χορήγησης της σύνταξης και του επιδόματος δεν έχει ανασταλεί. Αν η προσαύξηση δεν καταβληθεί λόγω αναστολής της ισχύος της οικείας εγκριτικής απόφασης, αποδίδεται στους δικαιούχους μετά την τυχόν άρση της ανωτέρω αναστολής.
Αν οι δικαιούχοι της ενίσχυσης της παρούσας πληρούν και τις προϋποθέσεις για τη χορήγηση της έκτακτης οικονομικής ενίσχυσης του πεντηκοστού τρίτου άρθρου, λαμβάνουν μόνο την ενίσχυση του πεντηκοστού τρίτου άρθρου.
3. Αν οι δικαιούχοι της προσαύξησης της παρ. 1 πληρούν και τις προϋποθέσεις για τη χορήγηση της προσαύξησης της παρ. 2, λαμβάνουν μόνο την προσαύξηση της παρ. 1.
4. Για τον μήνα Απρίλιο 2022, η μηνιαία εισοδηματική ενίσχυση των ωφελούμενων μονάδων του άρθρου 2 της υπό στοιχεία Δ13/οικ.53923/23.7.2021 κοινής απόφασης των Υπουργών Οικονομικών, Παιδείας και Θρησκευμάτων, Εργασίας και Κοινωνικών Υποθέσεων, Εσωτερικών, Ψηφιακής Διακυβέρνησης και Επικρατείας (Β΄ 3359), υπέρ των οποίων είναι σε ισχύ, κατά την 31η.3.2022, εγκριτική απόφαση χορήγησής της, προσαυξάνεται στο διπλάσιο. Η προσαύξηση αυτή θεωρείται ότι αποτελεί αντικείμενο των αιτήσεων, επί των οποίων εκδόθηκαν οι εγκριτικές αποφάσεις χορήγησης της εισοδηματικής ενίσχυσης του πρώτου εδαφίου, η ισχύς των οποίων δεν έχει ανασταλεί, και καταβάλλεται άπαξ και κατά παρέκκλιση του ανώτατου μηνιαίου ορίου του εγγυημένου ποσού και των ανώτατων μηνιαίων ορίων ανά ωφελούμενη μονάδα, όπως τα όρια αυτά ορίζονται στο άρθρο 2 της ως άνω κοινής υπουργικής απόφασης. Η προσαύξηση δεν καταβάλλεται στις περιπτώσεις που η ισχύς της οικείας εγκριτικής απόφασης έχει ανασταλεί, αποδίδεται δε στους δικαιούχους μετά την τυχόν άρση της ανωτέρω αναστολής. Η καταβολή της προσαύξησης προηγείται της τακτικής καταβολής της μηνιαίας εισοδηματικής ενίσχυσης και πραγματοποιείται μέχρι την 21η.4.2022.
5. Στους δικαιούχους του επιδόματος παιδιού του άρθρου 214 του ν. 4512/2018 (Α΄ 5) καταβάλλεται έκτακτη δόση για το έτος 2022, η οποία αντιστοιχεί στο μηνιαίως χορηγούμενο ποσό του επιδόματος προσαυξημένο κατά το ήμισυ. Η έκτακτη δόση καταβάλλεται μέχρι την 21η.4.2022 σε όσους δικαιούχους έχει καταβληθεί η πρώτη δόση του επιδόματος για το έτος 2022. Αντίστοιχη έκτακτη δόση καταβάλλεται στους λοιπούς δικαιούχους του επιδόματος του έτους 2022, μετά την έγκριση της αίτησής τους. Η χορήγηση της έκτακτης δόσης θεωρείται ότι αποτελεί αντικείμενο των αιτήσεων, επί των οποίων εκδόθηκαν οι εγκριτικές αποφάσεις χορήγησης του επιδόματος στους δικαιούχους και καταβάλλεται άπαξ για κάθε εξαρτώμενο παιδί. Αν, μετά την καταβολή της έκτακτης δόσης, από την εκκαθάριση της δήλωσης φορολογίας εισοδήματος των δικαιούχων του φορολογικού έτους 2021 μεταβληθεί η κατηγορία ισοδύναμου οικογενειακού εισοδήματος των δικαιούχων για το έτος 2022: α) εφόσον προκύψει αχρεώστητη, εν όλω ή εν μέρει, καταβολή του επιδόματος, η καταβληθείσα έκτακτη δόση επιστρέφεται αναλόγως ή β) εφόσον προκύψει ότι αναδρομικά δικαιούνται μεγαλύτερο ποσό επιδόματος, η καταβληθείσα έκτακτη δόση αυξάνεται αναλόγως, και το υπολειπόμενο ποσό αυτής αποδίδεται στους δικαιούχους μαζί με την καταβολή του ανωτέρω αναδρομικώς οφειλόμενου ποσού του επιδόματος.
6. Η προσαύξηση των παροχών του παρόντος άρθρου είναι αφορολόγητη και ακατάσχετη στα χέρια του Δημοσίου ή τρίτων, κατά παρέκκλιση κάθε άλλης αντίθετης διάταξης, δεν υπόκειται σε οποιαδήποτε κράτηση, τέλος ή εισφορά, συμπεριλαμβανομένης και της ειδικής εισφοράς αλληλεγγύης του άρθρου 43Α του ν. 4172/2013 
(Α΄ 167), δεν δεσμεύεται και δεν συμψηφίζεται με βεβαιωμένα χρέη στη Φορολογική Διοίκηση και στο υπόλοιπο Δημόσιο, τα ασφαλιστικά ταμεία ή τα πιστωτικά ιδρύματα και δεν υπολογίζεται στα εισοδηματικά όρια για την καταβολή οποιασδήποτε παροχής κοινωνικού ή προνοιακού χαρακτήρα.
Άρθρο πεντηκοστό πέμπτο
Επίδομα εορτών Πάσχα 2022 εργαζομένων
 σε αναστολή σύμβασης εργασίας
1. Εάν η σύμβαση εργασίας των εργαζομένων τέθηκε σε αναστολή κατά τον μήνα Ιανουάριο τρέχοντος έτους 2022, το ποσό εκ του επιδόματος εορτών Πάσχα, καθώς και οι ανάλογες ασφαλιστικές εισφορές που αντιστοιχούν στο χρονικό διάστημα αναστολής της σύμβασης εργασίας καταβάλλονται από τον Κρατικό Προϋπολογισμό. Το επίδομα εορτών Πάσχα του έτους 2022 υπολογίζεται επί του ποσού της αποζημίωσης ειδικού σκοπού και καταβάλλεται απευθείας στους εργαζόμενους από το Υπουργείο Εργασίας και Κοινωνικών Υποθέσεων.
 2. Για τα ζητήματα που δεν ρυθμίζονται από την παρ. 1, εφαρμόζεται συμπληρωματικά η υπ’ αρίθμ. 19040/
7.12.1981 κοινή απόφαση των Υπουργών Οικονομικών και Εργασίας (Β΄ 742).
 3. Με κοινή απόφαση των Υπουργών Οικονομικών και Εργασίας και Κοινωνικών Υποθέσεων δύναται να καθορίζονται η διαδικασία καταβολής του επιδόματος εορτών Πάσχα για το έτος 2022 και κάθε άλλη αναγκαία λεπτομέρεια για την εφαρμογή του παρόντος.
Άρθρο πεντηκοστό έκτο
Μίσθωση τουριστικών καταλυμάτων έτους 2022 για την κάλυψη αναγκών δημόσιας 
υγείας - Τροποποίηση παρ. 1 άρθρου 121 
ν. 4790/2021
Στην παρ. 1 του άρθρου 121 του ν. 4790/2021 (Α΄ 48), περί της μίσθωσης τουριστικών καταλυμάτων για την κάλυψη έκτακτων αναγκών δημόσιας υγείας που συνδέονται με την αντιμετώπιση του κορωνοϊού COVID-19, επέρχονται οι εξής τροποποιήσεις, α) το δεύτερο εδάφιο τροποποιείται, ώστε καταληκτική ημερομηνία διάρκειας των μισθώσεων να είναι η 30ή.9.2022, β) το τέταρτο εδάφιο τροποποιείται, αντίστοιχα, ως προς την ημερομηνία πέραν της οποίας καταβάλλεται από το Υπουργείο Τουρισμού πρόσθετη οικονομική αποζημίωση σε περίπτωση που συνεχίζουν να διαμένουν πρόσωπα στα ως άνω καταλύματα, μέχρι τη συμπλήρωση των αναγκαίων ημερών διαμονής που έχουν οριστεί για το καθένα εξ αυτών από τις αρμόδιες υγειονομικές αρχές, γ) το πέμπτο εδάφιο τροποποιείται, ώστε συμβάσεις οι οποίες έχουν συναφθεί, κατόπιν προσκλήσεων εκδήλωσης ενδιαφέροντος για προσφορά τουριστικών καταλυμάτων προς μίσθωση για την αντιμετώπιση ενδεχομένων κρουσμάτων COVID-19, και οι οποίες έχουν παραταθεί έως και την 31η.3.2022, να δύνανται να παραταθούν εκ νέου, από τη λήξη τους έως και την 30ή.9.2022, και η παρ. 1 διαμορφώνεται ως εξής:
«1. Για την κάλυψη έκτακτων αναγκών δημόσιας υγείας, που συνδέονται με την αντιμετώπιση του κορωνοϊού COVID-19, είναι δυνατή, με απόφαση του Υπουργού Τουρισμού, κατόπιν δημοσίευσης πρόσκλησης εκδήλωσης ενδιαφέροντος και κατά παρέκκλιση κάθε εθνικής διάταξης περί δημοσίων συμβάσεων, η μίσθωση με απευθείας ανάθεση κύριων ή μη κύριων τουριστικών καταλυμάτων της παρ. 2 του άρθρου 1 του ν. 4276/2014 (Α΄ 155), στο σύνολο της Ελληνικής Επικράτειας. Οι μισθώσεις της παρούσας δεν δύναται να έχουν διάρκεια πέραν της 30ής.9.2022. Οι δαπάνες των ανωτέρω μισθώσεων βαρύνουν τον τακτικό προϋπολογισμό του Υπουργείου Τουρισμού. Εφόσον συνεχίσουν να διαμένουν πρόσωπα στα ως άνω καταλύματα πέραν της 30ής.9.2022, μέχρι τη συμπλήρωση των αναγκαίων ημερών διαμονής που έχουν οριστεί για το καθένα εξ αυτών από τις αρμόδιες υγειονομικές αρχές για την πρόληψη και αντιμετώπιση του κορωνοϊού COVID-19, καταβάλλεται από το Υπουργείο Τουρισμού πρόσθετη οικονομική αποζημίωση. Συμβάσεις, οι οποίες έχουν συναφθεί δυνάμει των υπό στοιχεία 6382/13.4.2021 (ΑΔΑ: 9ΟΔΥ-465ΧΘΟ-0ΑΥ), 7135/26.04.2021 (ΑΔΑ: 
6ΒΨΑ465ΧΘΟ-ΜΡΙ), 7869/12.05.2021 (ΑΔΑ: ΨΠ0Ξ465
ΧΘΟ-Π6Υ), 11493/29.06.2021 (ΑΔΑ: ΩΤΒ0465ΧΘΟ-4ΧΩ),
12294/09.07.2021 (ΑΔΑ: ΨΞΜΧ465ΧΘΟ-3ΥΥ), 12348/
12.07.2021 (ΑΔΑ: ΨΗΖ7465ΧΘΟ-ΒΦΨ), 12776/19.07.2021 (ΑΔΑ: 9ΠΕ8465 ΧΘΟ-Υ8Π), 12981/21.07.2021 (ΑΔΑ: ΨΚΟ4465ΧΘΟ-ΚΔ7), 13361/27.07.2021 (ΑΔΑ: ΨΒ9Ε465ΧΘΟ-Ο64), 13638/29.07.2021 (ΑΔΑ: ΩΣΠΓ465ΧΘΟ-ΑΩ2), 13706/30.07.2021 (ΑΔΑ: 6ΛΣΕ465ΧΘΟ-Σ11), 16544/17.09.2021 (ΑΔΑ:	9ΗΤ9465ΧΘΟ-Γ7Σ), προσκλήσεων εκδήλωσης ενδιαφέροντος για προσφορά τουριστικών καταλυμάτων (κύριων ή μη κύριων) προς μίσθωση για την αντιμετώπιση ενδεχομένων κρουσμάτων COVID-19 
και των οποίων η ισχύς έληξε την 31η.10.2021 και παρατάθηκαν έως και την 31η.3.2022, δύνανται, με πράξη του αρμοδίου οργάνου, να παραταθούν εκ νέου από τη λήξη τους έως την 30ή.9.2022, επί τη βάσει της ζήτησης κλινών για τη διαμονή επιβεβαιωμένων κρουσμάτων κορωνοϊού COVID-19 και των στενών επαφών τους. Οι δαπάνες των μισθώσεων του προηγούμενου εδαφίου βαρύνουν τον τακτικό προϋπολογισμό του 
Υπουργείου Τουρισμού».
Άρθρο πεντηκοστό έβδομο
Κατ’ εξαίρεση ρυθμίσεις περί καταγγελίας 
συμβάσεων μεταξύ τουριστικών επιχειρήσεων και των πελατών τους για την παροχή 
τουριστικών υπηρεσιών - Τροποποίηση παρ. 3 άρθρου εβδομηκοστού της από 13.4.2020 
Πράξης Νομοθετικού Περιεχομένου
Στην παρ. 3 του άρθρου εβδομηκοστού της από 13.4.2020 Πράξης Νομοθετικού Περιεχομένου (Α΄ 84), η οποία κυρώθηκε με το άρθρο 1 του ν. 4690/2020 
(Α΄ 104), στην οποία περιέχονται κατ’ εξαίρεση ρυθμίσεις περί της καταγγελίας συμβάσεων μεταξύ τουριστικών επιχειρήσεων και των πελατών τους για την παροχή τουριστικών υπηρεσιών, τροποποιείται το δεύτερο εδάφιο, ως προς τις ημερομηνίες λήξης της ισχύος των πιστωτικών σημειωμάτων, και η παρ. 3 διαμορφώνεται ως εξής:
«3. Εάν, κατόπιν της κατά την παρ. 1 καταγγελίας, η τουριστική επιχείρηση υποχρεούται να επιστρέψει στον πελάτη οποιοδήποτε ποσό που ο πελάτης έχει καταβάλει ως προκαταβολή, εγγύηση, αρραβώνα, μερική ή ολική εξόφληση ή με οποιαδήποτε άλλη μορφή για την εκτέλεση της σύμβασης, η τουριστική επιχείρηση δύναται, κατά παρέκκλιση των κατά περίπτωση εφαρμοστέων διατάξεων σύμβασης ή νόμου, να προσφέρει στον πελάτη αντί της επιστροφής χρημάτων ισόποσο πιστωτικό σημείωμα ισχύος δεκαοκτώ (18) μηνών από την ημερομηνία έκδοσής του. Τα ισόποσα πιστωτικά σημειώματα της παρ. 2, των οποίων η ισχύς έληξε ή λήγει έως και την 31η.3.2022, παρατείνονται από τη λήξη τους έως την 30ή.6.2022».
Άρθρο πεντηκοστό όγδοο
Κατ’ εξαίρεση ρυθμίσεις περί καταγγελίας 
συμβάσεων μεταξύ τουριστικών 
επιχειρήσεων - Τροποποίηση παρ. 2 άρθρου εβδομηκοστού πρώτου της από 13.4.2020 Πράξης Νομοθετικού Περιεχομένου
Στην παρ. 2 του άρθρου εβδομηκοστού πρώτου της από 13.4.2020 Πράξης Νομοθετικού Περιεχομένου (Α΄ 84), 
η οποία κυρώθηκε με το άρθρο 1 του ν. 4690/2020 
(Α΄ 104), στην οποία περιέχονται κατ’ εξαίρεση ρυθμίσεις περί της καταγγελίας συμβάσεων μεταξύ τουριστικών επιχειρήσεων, τροποποιείται το δεύτερο εδάφιο ως προς τις ημερομηνίες λήξης της ισχύος των πιστωτικών σημειωμάτων, και η παρ. 2 διαμορφώνεται ως εξής:
«2. Εάν, κατόπιν της κατά την παρ. 1 καταγγελίας, η μία εκ των συμβαλλομένων τουριστική επιχείρηση υποχρεούται να επιστρέψει στην αντισυμβαλλόμενη τουριστική επιχείρηση οποιοδήποτε ποσό που η τελευταία κατέβαλε ως προκαταβολή, εγγύηση, αρραβώνα, μερική ή ολική εξόφληση ή με οποιαδήποτε άλλη μορφή, η οφειλέτρια τουριστική επιχείρηση δύναται, κατά παρέκκλιση των κατά περίπτωση εφαρμοστέων διατάξεων σύμβασης ή νόμου, να προσφέρει στην αντισυμβαλλόμενη τουριστική επιχείρηση αντί της επιστροφής χρημάτων ισόποσο πιστωτικό σημείωμα ισχύος δεκαοκτώ (18) μηνών από την έκδοσή του. Τα ισόποσα πιστωτικά σημειώματα της παρ. 1, των οποίων η ισχύς έληξε ή λήγει έως και την 31η.3.2022, παρατείνονται από τη λήξη τους έως και την 30ή.6.2022».
Άρθρο πεντηκοστό ένατο
Ρυθμίσεις για την αντιμετώπιση εκτάκτων 
αναγκών του Υπουργείου Ψηφιακής 
Διακυβέρνησης λόγω του κορωνοϊού COVID-19
Η ισχύς της παρ. 1 του άρθρου 14 της από 11.3.2020 Πράξης Νομοθετικού Περιεχομένου (Α΄ 55), η οποία κυρώθηκε με το άρθρο 2 του ν. 4682/2020 (Α΄ 76), ως προς τη σύναψη δημοσίων συμβάσεων του Υπουργείου Ψηφιακής Διακυβέρνησης και των εποπτευόμενων φορέων αυτού, παρατείνεται έως την 30ή.6.2022.
Άρθρο εξηκοστό 
Χορήγηση ψηφιακών πιστοποιητικών 
ή βεβαιώσεων διαγνωστικού ελέγχου 
ή νόσησης από τον κορωνοϊό COVID-19 
από φαρμακοποιούς και ιδιωτικά 
διαγνωστικά κέντρα.
1. Κάθε φαρμακοποιός, ο οποίος διενεργεί στο κατάστημά του δοκιμασία ταχέων μοριακών ελέγχων (rapid test), δύναται να χορηγεί, κατά περίπτωση, στον ενδιαφερόμενο που το επιθυμεί: α) Ψηφιακό Πιστοποιητικό COVID-19 της Ευρωπαϊκής Ένωσης (EU Digital COVID Certificate - EUDCC) του Κανονισμού (ΕΕ) 2021/953 του Ευρωπαϊκού Κοινοβουλίου και του Συμβουλίου της 14ης Ιουνίου 2021 (L 211/1) και του άρθρου πρώτου της από 30.5.2021 Πράξης Νομοθετικού Περιεχομένου (Α΄ 87), η οποία κυρώθηκε με το άρθρο 1 του ν. 4806/2021 
(Α΄ 95), με το αποτέλεσμα της τελευταίας δοκιμασίας ταχέων μοριακών ελέγχων (rapid test) ή τη νόσηση από κορωνοϊό COVID-19, μέσω της ειδικής ηλεκτρονικής πλατφόρμας της παρ. 3 του άρθρου πρώτου της ως άνω Πράξης Νομοθετικού Περιεχομένου ή β) βεβαίωση αρνητικού διαγνωστικού ελέγχου κορωνοϊού COVID-19 της παρ. 5 του άρθρου 5 της υπ’ αρίθμ. 2650/10.4.2020 κοινής απόφασης των Υπουργών Υγείας και Επικρατείας (Β΄ 1298) ή βεβαίωση νόσησης, που επιβεβαιώνεται με θετικό διαγνωστικό έλεγχο της παρ. 1 του άρθρου 5 της ανωτέρω απόφασης, μέσω της ειδικής ηλεκτρονικής εφαρμογής του ιδίου άρθρου. 
2. Ο φαρμακοποιός-διαπιστευμένος χρήστης εισέρχεται στην ειδική ηλεκτρονική πλατφόρμα ή την ειδική ηλεκτρονική εφαρμογή της παρ. 1, κατά περίπτωση, κατόπιν προηγούμενης αυθεντικοποίησής του με τη χρήση των μοναδικών κωδικών πρόσβασης στο Σύστημα Ηλεκτρονικής Συνταγογράφησης (Σ.Η.Σ.), που διαθέτει, αφού έχει καταχωρίσει το αποτέλεσμα της τελευταίας δοκιμασίας ταχέων μοριακών ελέγχων (rapid test) του ενδιαφερομένου στο Εθνικό Μητρώο Ασθενών COVID-19 του άρθρου εικοστού ένατου της από 30.3.2020 Πράξης Νομοθετικού Περιεχομένου (Α΄ 75), η οποία κυρώθηκε με το άρθρο 1 του ν. 4684/2020 (Α΄ 86).
3. Κάθε ιδιωτικό διαγνωστικό εργαστήριο που διενεργεί δοκιμασία ταχέων μοριακών ελέγχων (rapid test) ή μοριακής μεθόδου ανάλυσης (PCR test), δύναται να χορηγεί, κατά περίπτωση, στον ενδιαφερόμενο που το επιθυμεί, τα Ψηφιακά Πιστοποιητικά COVID-19 ή τις βεβαιώσεις της περ. β΄ της παρ. 1, μέσω της αντίστοιχης ειδικής ηλεκτρονικής πλατφόρμας ή της ειδικής ηλεκτρονικής εφαρμογής.
4. Ο διαπιστευμένος χρήστης του ιδιωτικού διαγνωστικού εργαστηρίου εισέρχεται στην ειδική ηλεκτρονική πλατφόρμα ή την ειδική ηλεκτρονική εφαρμογή της παρ. 1, κατά περίπτωση, κατόπιν προηγούμενης αυθεντικοποίησής του με τη χρήση των μοναδικών κωδικών πρόσβασης στο Σύστημα Ηλεκτρονικής Συνταγογράφησης (Σ.Η.Σ.), που διαθέτει, αφού έχει καταχωρίσει το αποτέλεσμα της τελευταίας δοκιμασίας ελέγχου του ενδιαφερομένου στο Εθνικό Μητρώο Ασθενών COVID-19 του άρθρου εικοστού ένατου της από 30.3.2020 Πράξης Νομοθετικού Περιεχομένου, η οποία κυρώθηκε με το άρθρο 1 του ν. 4684/2020. 
5. Με κοινή απόφαση των Υπουργών Υγείας και Ψηφιακής Διακυβέρνησης δύνανται να ρυθμίζονται τα ειδικότερα ζητήματα για τη διαδικασία χορήγησης των πιστοποιητικών ή βεβαιώσεων του παρόντος από τους φαρμακοποιούς και τα ιδιωτικά διαγνωστικά εργαστήρια και να καθορίζονται τα τεχνικά και οργανωτικά μέτρα για την ασφάλεια της επεξεργασίας των δεδομένων προσωπικού χαρακτήρα, καθώς και κάθε άλλη αναγκαία τεχνική ή άλλη λεπτομέρεια για την εφαρμογή 
του παρόντος. 
Άρθρο εξηκοστό πρώτο
Χορήγηση ψηφιακών πιστοποιητικών 
ή βεβαιώσεων εμβολιασμού από ιδιώτες 
ιατρούς που διενεργούν κατ’ οίκον 
εμβολιασμούς
1. Κάθε ιδιώτης ιατρός που διενεργεί κατ’ οίκον εμβολιασμούς κατά του κορωνοϊού COVID-19, σύμφωνα με το άρθρο 52Α του ν. 4764/2020 (Α΄ 256), περί ένταξης ιδιωτών ιατρών κάθε ειδικότητας στο Εθνικό Πρόγραμμα Εμβολιασμών κατά του κορωνοϊού COVID-19, δύναται, για τους εμβολιασμούς που διενήργησε ο ίδιος, να χορηγεί στον ενδιαφερόμενο που το επιθυμεί, κατά περίπτωση: α) Ψηφιακό Πιστοποιητικό COVID-19 της Ευρωπαϊκής Ένωσης (EU Digital COVID Certificate - EUDCC) του Κανονισμού (ΕΕ) 2021/953 του Ευρωπαϊκού Κοινοβουλίου και του Συμβουλίου της 14ης Ιουνίου 2021 (L 211/1) και του άρθρου πρώτου της από 30.5.2021 Πράξης Νομοθετικού Περιεχομένου (Α΄ 87), η οποία κυρώθηκε με το άρθρο 1 του ν. 4806/2021 (Α΄ 95), με πληροφορίες σχετικά με την κατάσταση του φυσικού προσώπου όσον αφορά στον εμβολιασμό, μέσω της ειδικής ηλεκτρονικής πλατφόρμας της παρ. 3 του άρθρου πρώτου της ως άνω Πράξης Νομοθετικού Περιεχομένου ή β) βεβαίωση εμβολιασμού της παρ. 5 του άρθρου 55 του ν. 4764/2020 μέσω της ηλεκτρονικής Πλατφόρμας Έκδοσης Βεβαίωσης Εμβολιασμού κατά του κορωνοϊού COVID-19.
2. Ο ιδιώτης ιατρός εισέρχεται, κατά περίπτωση, στις πλατφόρμες της παρ. 1, κατόπιν προηγούμενης αυθεντικοποίησής του με τη χρήση των μοναδικών κωδικών πρόσβασης στο Σύστημα Ηλεκτρονικής Συνταγογράφησης (Σ.Η.Σ.), που διαθέτει, αφού έχει καταχωρίσει τα στοιχεία του εμβολιασμένου και τη διενέργεια του εμβολιασμού, στο Εθνικό Μητρώο Εμβολιασμών κατά του κορωνοϊού COVID-19 του άρθρου 55 του ν. 4764/2020. 
3. Με κοινή απόφαση των Υπουργών Υγείας και Ψηφιακής Διακυβέρνησης δύνανται να ρυθμίζονται τα ειδικότερα ζητήματα για τη διαδικασία χορήγησης των πιστοποιητικών ή βεβαιώσεων του παρόντος, τα τεχνικά και οργανωτικά μέτρα για την ασφάλεια της επεξεργασίας των δεδομένων προσωπικού χαρακτήρα, καθώς και κάθε άλλη αναγκαία λεπτομέρεια για την εφαρμογή του παρόντος.
Άρθρο εξηκοστό δεύτερο
Ρύθμιση θεμάτων του Κρατικού 
Πιστοποιητικού Γλωσσομάθειας - 
Τροποποίηση παρ. 1 άρθρου 3 ν. 2740/1999
Στην παρ. 1 του άρθρου 3 του ν. 2740/1999 (Α΄ 186), περί της Κεντρικής Εξεταστικής Επιτροπής (Κ.Ε.Ε.) για το Κρατικό Πιστοποιητικό Γλωσσομάθειας, επέρχονται οι εξής τροποποιήσεις, α) το πρώτο εδάφιο τροποποιείται, ως προς τη σύνθεση της Κ.Ε.Ε., β) το δεύτερο εδάφιο τροποποιείται ως προς την ιδιότητα των εισηγητών θεμάτων, γ) το τρίτο εδάφιο καταργείται, δ) το τέταρτο εδάφιο τροποποιείται ως προς την ιδιότητα του γραμματέα και του αναπληρωτή του, ε) το πέμπτο εδάφιο τροποποιείται ως προς το είδος της υποστήριξης που παρέχεται από το γραμματειακό προσωπικό, στ) προστίθεται έκτο εδάφιο και η παρ. 1 του άρθρου 3 διαμορφώνεται 
ως εξής:
«1. Με απόφαση του Υπουργού Παιδείας και Θρησκευμάτων συνιστάται επταμελής Κεντρική Εξεταστική Επιτροπή (Κ.Ε.Ε.), η οποία αποτελείται από μέλη Διδακτικού Ερευνητικού Προσωπικού (Δ.Ε.Π.) ή ομότιμους ή αφυπηρετήσαντες καθηγητές των τμημάτων ξένων γλωσσών των Ανώτατων Εκπαιδευτικών Ιδρυμάτων (Α.Ε.Ι.), στα οποία λειτουργούν προγράμματα ξενόγλωσσης διδακτικής και αξιολόγησης γλωσσομάθειας. Με την ίδια απόφαση ορίζονται τουλάχιστον δύο (2) εισηγητές θεμάτων για κάθε εξεταζόμενη γλώσσα που είναι εν ενεργεία ή αφυπηρετήσαντα μέλη Δ.Ε.Π. ή Ειδικού Εκπαιδευτικού Προσωπικού (Ε.Ε.Π.) ή Εργαστηριακού Διδακτικού Προσωπικού (Ε.ΔΙ.Π.) τμημάτων ξένων γλωσσών των Α.Ε.Ι., με επιστημονική γνώση και εμπειρία προγραμμάτων ξενόγλωσσης διδακτικής και αξιολόγησης γλωσσομάθειας. Με την ίδια απόφαση ορίζονται ο Πρόεδρος και ο Αντιπρόεδρος της Κ.Ε.Ε., εκ των μελών αυτής, καθώς και ένας (1) γραμματέας με τον αναπληρωτή του από τους διοικητικούς υπαλλήλους κλάδου ΠΕ που έχουν γνώση μίας (1) ξένης γλώσσας από τις εξεταζόμενες γλώσσες ή αποσπασμένους εκπαιδευτικούς της δημόσιας εκπαίδευσης των κλάδων ΠΕ Αγγλικής, Γαλλικής, Γερμανικής, Ιταλικής, Ισπανικής και Τουρκικής Φιλολογίας της Διεύθυνσης Εξετάσεων και Πιστοποιήσεων της Γενικής Διεύθυνσης Ψηφιακών Συστημάτων, Υποδομών και Εξετάσεων του Υπουργείου Παιδείας και Θρησκευμάτων. Για την υποστήριξη της ως άνω επιτροπής μπορεί να ορίζεται με την ίδια απόφαση περαιτέρω γραμματειακό προσωπικό. Η θητεία των μελών της Κ.Ε.Ε., του γραμματέα και του αναπληρωτή του, των εισηγητών θεμάτων και του περαιτέρω γραμματειακού προσωπικού είναι διετής, αρχίζει την 1η Ιανουαρίου και λήγει την 31η Δεκεμβρίου του επόμενου έτους».
Άρθρο εξηκοστό τρίτο
Μεταβατικές διατάξεις για το Κρατικό 
Πιστοποιητικό Πληροφορικής - 
Τροποποίηση άρθρου 61 ν. 4653/2020
Στο άρθρο 61 του ν. 4653/2020 (Α΄ 12), περί των μεταβατικών διατάξεων του Κεφαλαίου Γ΄ του νόμου αυτού για το Κρατικό Πιστοποιητικό Πληροφορικής, επέρχονται οι εξής τροποποιήσεις, α) το πρώτο εδάφιο τροποποιείται, ώστε αα) να αφορά στις εξετάσεις για την απόκτηση του πιστοποιητικού το έτος 2022, και 
αβ) να έχουν δικαίωμα συμμετοχής στις εξετάσεις αποκλειστικά οι μαθητές της Γ΄ Γυμνασίου του σχολικού έτους 2018-20, που ολοκλήρωσαν το πιλοτικό πρόγραμμα της υπό στοιχεία 211455/Δ2/6.12.2018 απόφασης του Υπουργού Παιδείας, Έρευνας και Θρησκευμάτων (ΑΔΑ: ΩΝΕΝ4653ΠΣ-Μ5Η), και όχι οι μαθητές που θα ολοκληρώσουν παρόμοιο πρόγραμμα το σχολικό έτος 2020-2021, β) το δεύτερο εδάφιο καταργείται, και το άρθρο 61 διαμορφώνεται ως εξής:
«Άρθρο 61
Μεταβατικές διατάξεις Κεφαλαίου Γ΄
 Κατά την πρώτη εφαρμογή των εξετάσεων για την απόκτηση του Κρατικού Πιστοποιητικού Πληροφορικής το έτος 2022, δικαίωμα συμμετοχής στις εξετάσεις έχουν αποκλειστικά οι μαθητές της Γ΄ Γυμνασίου του σχολικού έτους 2018-2019, που ολοκλήρωσαν το πιλοτικό πρόγραμμα της υπό στοιχεία 211455/Δ2/6-12-2018 απόφασης του Υπουργού Παιδείας, Έρευνας και Θρησκευμάτων (ΑΔΑ: ΩΝΕΝ4653ΠΣ-Μ5Η)».
Άρθρο εξηκοστό τέταρτο
Μεταβατικές διατάξεις σχετικά 
με τη συμμετοχή υποψηφίων με αναπηρία
 και ειδικές εκπαιδευτικές ανάγκες 
στις πανελλαδικές εξετάσεις - 
Τροποποίηση άρθρου 234 ν. 4823/2021
Στο άρθρο 234 του ν. 4823/2021 (Α΄ 136), περί των μεταβατικών διατάξεων του Κεφαλαίου Γ΄ του Μέρους Β΄ του νόμου αυτού, προστίθεται παρ. 2 και το άρθρο 234 διαμορφώνεται ως εξής:
«Άρθρο 234
Μεταβατικές διατάξεις Κεφαλαίου Γ΄
1. Οι διατάξεις του παρόντος νόμου δεν θίγουν την ισχύ των αξιολογικών εκθέσεων - γνωματεύσεων που έχουν εκδοθεί έως την έναρξη ισχύος του. Ο επανακαθορισμός των αξιολογικών εκθέσεων - γνωματεύσεων ως προς τα ζητήματα, για τα οποία επιφυλάσσεται αποκλειστική αρμοδιότητα στα Κέντρα Διεπιστημονικής Αξιολόγησης, Συμβουλευτικής και Υποστήριξης (ΚΕ.Δ.Α.Σ.Υ.) γίνεται από τα ΚΕ.Δ.Α.Σ.Υ..
2. Ειδικά για τις πανελλαδικές εξετάσεις του έτους 2022, η παράταση του χρόνου εξέτασης των υποψήφιων με αναπηρία και ειδικές εκπαιδευτικές ανάγκες του άρθρου 3 του ν. 3699/2008 (Α΄ 199) αποτελεί αρμοδιότητα των συλλογικών οργάνων των παρ. 3 και 4 του άρθρου 3 της υπό στοιχεία Φ.251/22806/Α5/26.2.2021 απόφασης της Υπουργού Παιδείας και Θρησκευμάτων (Β΄ 897), του άρθρου 12 της υπό στοιχεία Φ.253/69990/Α5/7.5.2019 απόφασης του Υπουργού Παιδείας, Έρευνας και Θρησκευμάτων (Β΄ 1736), της παρ. 8 του άρθρου 13 της υπό στοιχεία Φ.151/20049/Β6/20.2.2007 απόφασης της Υπουργού Εθνικής Παιδείας και Θρησκευμάτων 
(Β΄ 272) και του άρθρου 13 της υπό στοιχεία Φ.253/
128314/Β6/29.11.2002 απόφασης του Υπουργού Παιδείας και Θρησκευμάτων (Β΄ 1538)».
Άρθρο εξηκοστό πέμπτο
Αποζημίωση των εκπαιδευτικών 
που συμμετέχουν στη διεξαγωγή 
των εξετάσεων εισαγωγής στα Πρότυπα 
Σχολεία και των κληρώσεων εισαγωγής 
στα Πειραματικά Σχολεία - Τροποποίηση 
παρ. 4 άρθρου 21 ν. 4354/2015
Στην παρ. 4 του άρθρου 21 του ν. 4354/2015 (Α΄ 176), 
περί της έκδοσης κοινής απόφασης των Υπουργών Οικονομικών και Παιδείας και Θρησκευμάτων για τον καθορισμό αποζημίωσης για τους εκπαιδευτικούς δημοσίου και ιδιωτικού τομέα και το λοιπό προσωπικό που αποδεδειγμένα συμμετέχουν καθ’ οιονδήποτε τρόπο στις διαδικασίες οργάνωσης, διεξαγωγής, υποστήριξης, βαθμολόγησης / αναβαθμολόγησης και έκδοσης αποτελεσμάτων εξετάσεων, καθώς και στην οργάνωση και διεξαγωγή σχολικών αγώνων και διοργανώσεων, επέρχονται οι εξής τροποποιήσεις, α) το πρώτο εδάφιο τροποποιείται, 
αα) με την προσθήκη πρόβλεψης για καθορισμό αποζημίωσης και για την περίπτωση της διεξαγωγής εισαγωγικών εξετάσεων στα Πρότυπα Σχολεία (Π.Σ.) και κληρώσεων για την εισαγωγή στα Πειραματικά Σχολεία (ΠΕΙ.Σ.), αβ) με την κατάργηση της πρόβλεψης για έκδοσης της σχετικής υπουργικής απόφασης το αργότερο έως 31.12.2016 και γίνονται νομοτεχνικές βελτιώσεις, β) καταργείται το δεύτερο εδάφιο, γ) στο τρίτο εδάφιο γίνονται νομοτεχνικές βελτιώσεις, και η παρ. 4 του άρθρου 21 διαμορφώνεται ως εξής:
«4. Ειδικά, για τους εκπαιδευτικούς δημοσίου και ιδιωτικού τομέα και το λοιπό προσωπικό που αποδεδειγμένα συμμετέχουν καθ’ οιονδήποτε τρόπο στις διαδικασίες οργάνωσης, διεξαγωγής, υποστήριξης, βαθμολόγησης /αναβαθμολόγησης και έκδοσης των αποτελεσμάτων των: α) γενικών και ειδικών εξετάσεων ή άλλης διαδικασίας εισαγωγής στην τριτοβάθμια εκπαίδευση, β) εξετάσεων ιδιωτικών, Γενικών και Επαγγελματικών Λυκείων (ΕΠΑ.Λ.) και Επαγγελματικών Σχολών (Ε.ΠΑΣ.), γ) εξετάσεων ελληνομάθειας, δ) εξετάσεων χορήγησης του Κρατικού Πιστοποιητικού Γλωσσομάθειας και ε) εξετάσεων για την εισαγωγή μαθητών στα Πρότυπα Σχολεία (Π.Σ.) και κληρώσεων για εισαγωγή στα Πειραματικά Σχολεία (ΠΕΙ.Σ.), καθώς και στις διαδικασίες αναβαθμολογήσεων γραπτών δοκιμίων μαθητών δευτεροβάθμιας εκπαίδευσης, καθορίζεται αποζημίωση με κοινή απόφαση των Υπουργών Οικονομικών και Παιδείας και Θρησκευμάτων, μη υπολογιζόμενου στην περίπτωση αυτή του ορίου της παρ. 3. 
 Με όμοια απόφαση καθορίζονται οι αποζημιώσεις των συμμετεχόντων στην οργάνωση και διεξαγωγή σχολικών αγώνων και διοργανώσεων (αθλητικοί αγώνες και διοργανώσεις, ενδοσχολικής ή τοπικής ή περιφερειακής ή πανελλήνιας ή διεθνούς εμβέλειας), καθώς και κάθε είδους συναφείς και αναγκαίες δαπάνες, όπως οι δαπάνες αποζημίωσης (ημερήσιας, ανά αγώνα, αναδιοργάνωση κ.λπ.), μετακίνησης, διαμονής, διατροφής, καθώς και λοιπές δαπάνες, οι οποίες περιγράφονται στην εν λόγω κοινή υπουργική απόφαση, μη τηρουμένων των διατάξεων της παρ. 3».
Άρθρο εξηκοστό έκτο
Ρυθμίσεις για τα όργανα διοίκησης 
των Ανώτατων Εκπαιδευτικών Ιδρυμάτων
1. Η προκήρυξη εκλογών για την ανάδειξη των Πρυτανικών Αρχών και των Κοσμητόρων Σχολών στα Ανώτατα Εκπαιδευτικά Ιδρύματα (Α.Ε.Ι.), η θητεία των οποίων λήγει την 31η.8.2022, δεν δύναται να εκδοθεί πριν από την 30ή.6.2022, κατά παρέκκλιση του άρθρου 69 του 
ν. 4692/2020 (Α΄ 111), περί της προκήρυξης εκλογών για την ανάδειξη Πρύτανη και Αντιπρυτάνεων, και της παρ. 3 του άρθρου 19 του ν. 4485/2017 (Α΄ 114), περί της προκήρυξης εκλογών για την ανάδειξη Κοσμήτορα, αντίστοιχα. Εάν για οποιονδήποτε λόγο εκδοθεί προκήρυξη για την ανάδειξη των οργάνων της παρούσας πριν από την 30ή.6.2022, οι εκλογές θεωρούνται αυτοδικαίως άκυρες.
2. Εάν για οποιονδήποτε λόγο δεν καταστεί δυνατή η ολοκλήρωση της ανάδειξης των μονομελών οργάνων της παρ. 1 έως την 1η.9.2022, η θητεία των Πρυτανικών Αρχών και Κοσμητόρων Σχολών των Α.Ε.Ι., η οποία λήγει την 31η.8.2022, παρατείνεται αυτοδικαίως έως την ολοκλήρωση των διαδικασιών ανάδειξης των νέων μονομελών οργάνων, και για χρονικό διάστημα που δεν δύναται να υπερβεί την 31η.12.2022. 
ΜΕΡΟΣ Δ΄
ΕΝΑΡΞΗ ΙΣΧΥΟΣ
Άρθρο εξηκοστό έβδομο 
Έναρξη ισχύος
Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός αν άλλως ορίζεται σε επιμέρους διατάξεις.
 Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 31 Μαρτίου 2022
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
																							


Θεωρήθηκε και τέθηκε η Μεγάλη Σφραγίδα του Κράτους.
Αθήνα, 31 Μαρτίου 2022
Ο επί της Δικαιοσύνης Υπουργός
ΚΩΝΣΤΑΝΤΙΝΟΣ ΤΣΙΑΡΑΣ

