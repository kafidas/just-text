ΝΟΜΟΣ ΥΠ’ ΑΡΙΘΜ. 5110	
Ίδρυση Ελληνικού Κέντρου Αμυντικής Καινοτομίας, εκσυγχρονισμός θεσμικού πλαισίου των Ανωτάτων Στρατιωτικών Εκπαιδευτικών Ιδρυμάτων, σύσταση Κοινού Σώματος Πληροφορικής στις Ένοπλες Δυνάμεις και λοιπές διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’ ΣΚΟΠΟΣ - ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΜΕΡΟΣ Β’ ΕΛΛΗΝΙΚΟ ΚΕΝΤΡΟ ΑΜΥΝΤΙΚΗΣ ΚΑΙΝΟΤΟΜΙΑΣ
Άρθρο 3 Σύσταση Ελληνικού Κέντρου Αμυντικής Καινοτομίας
Άρθρο 4 Σκοπός και αντικείμενο Ελληνικού Κέντρου Αμυντικής Καινοτομίας
Άρθρο 5 Μετοχικό κεφάλαιο
Άρθρο 6 Πόροι
Άρθρο 7 Απαλλαγές και προνόμια
Άρθρο 8 Οργάνωση προγραμμάτων έρευνας και ανάπτυξης
Άρθρο 9 Εποπτεία και έλεγχος
Άρθρο 10 Αρμοδιότητες
Άρθρο 11 Διανοητική ιδιοκτησία
Άρθρο 12 Προσωπικό Ελληνικού Κέντρου Αμυντικής Καινοτομίας και ερευνητικών κέντρων των Ενόπλων Δυνάμεων
Άρθρο 13 Καταστατικό
ΚΕΦΑΛΑΙΟ Α’ ΝΟΜΙΚΗ ΜΟΡΦΗ - ΕΠΩΝΥΜΙΑ - ΕΔΡΑ - ΣΚΟΠΟΣ - ΔΙΑΡΚΕΙΑ
Άρθρο πρώτο Νομική μορφή
Άρθρο δεύτερο Επωνυμία
Άρθρο τρίτο Έδρα
Άρθρο τέταρτο Σκοπός και αντικείμενο
Άρθρο πέμπτο Αρμοδιότητες
Άρθρο έκτο Διάρκεια
ΚΕΦΑΛΑΙΟ Β’ ΜΕΤΟΧΙΚΟ ΚΕΦΑΛΑΙΟ - ΛΕΙΤΟΥΡΓΙΚΟΙ ΠΟΡΟΙ
Άρθρο έβδομο Κεφάλαιο
Άρθρο όγδοο Μετοχές
Άρθρο ένατο Έσοδα
ΚΕΦΑΛΑΙΟ Γ’ ΟΡΓΑΝΑ ΔΙΟΙΚΗΣΗΣ
Άρθρο δέκατο Όργανα διοίκησης
Άρθρο ενδέκατο Γενική Συνέλευση
Άρθρο δωδέκατο Αρμοδιότητες της Γενικής Συνέλευσης
Άρθρο δέκατο τρίτο Συνεδριάσεις της Γενικής Συνέλευσης
Άρθρο δέκατο τέταρτο Αρμοδιότητες του Διοικητικού Συμβουλίου
Άρθρο δέκατο πέμπτο Σύνθεση του Διοικητικού Συμβουλίου
Άρθρο δέκατο έκτο Συνεδριάσεις του Διοικητικού Συμβουλίου
Άρθρο δέκατο έβδομο Απαρτία - λήψη αποφάσεων
Άρθρο δέκατο όγδοο Αμοιβές και αποζημιώσεις του Διοικητικού Συμβουλίου
Άρθρο δέκατο ένατο Ευθύνη και υποχρεώσεις του Διοικητικού Συμβουλίου
ΚΕΦΑΛΑΙΟ Δ’ ΔΙΑΧΕΙΡΙΣΗ - ΕΛΕΓΚΤΕΣ
Άρθρο εικοστό Διαχείριση
Άρθρο εικοστό πρώτο Ελεγκτές
Άρθρο εικοστό δεύτερο Σύστημα εσωτερικού ελέγχου
ΚΕΦΑΛΑΙΟ Ε’ ΛΟΙΠΕΣ ΡΥΘΜΙΣΕΙΣ
Άρθρο εικοστό τρίτο Αξιολόγηση προτάσεων έρευνας και ανάπτυξης
Άρθρο εικοστό τέταρτο Δοκιμή προϊόντος έρευνας και ανάπτυξης
Άρθρο εικοστό πέμπτο Εμπιστευτικότητα και απόρρητο
Άρθρο εικοστό έκτο Εσωτερικοί κανονισμοί
Άρθρο εικοστό έβδομο Επιτροπές
Άρθρο εικοστό όγδοο Ταμεία
ΚΕΦΑΛΑΙΟ ΣΤ’ ΛΥΣΗ ΚΑΙ ΕΚΚΑΘΑΡΙΣΗ
Άρθρο εικοστό ένατο Λύση
Άρθρο τριακοστό Εκκαθάριση
ΜΕΡΟΣ Γ’ ΕΚΣΥΓΧΡΟΝΙΣΜΟΣ ΘΕΣΜΙΚΟΥ ΠΛΑΙΣΙΟΥ ΑΝΩΤΑΤΩΝ ΣΤΡΑΤΙΩΤΙΚΩΝ ΕΚΠΑΙΔΕΥΤΙΚΩΝ ΙΔΡΥΜΑΤΩΝ (Α.Σ.Ε.Ι.) - ΤΡΟΠΟΠΟΙΗΣΗ Ν. 3187/2003 ΚΑΙ Ν. 4940/2022
Άρθρο 14 Διοργάνωση προγραμμάτων τρίτου κύκλου σπουδών από τα Ανώτατα Στρατιωτικά Εκπαιδευτικά Ιδρύματα - Τροποποίηση άρθρου 1 ν. 3187/2003
Άρθρο 15 Εκπαίδευση - Κέντρα Αριστείας - Τροποποίηση άρθρου 2 ν. 3187/2003
Άρθρο 16 Προσθήκη κατεύθυνσης στη Σχολή Ικάρων - Τροποποίηση παρ. 1 και 3 άρθρου 3 ν. 3187/2003
Άρθρο 17 Οργάνωση και λειτουργία προγραμμάτων δευτέρου και τρίτου κύκλου σπουδών από τα Ανώτατα Στρατιωτικά Εκπαιδευτικά Ιδρύματα - Αντικατάσταση άρθρου 4 ν. 3187/2003
Άρθρο 18 Όργανα διοίκησης των Ανωτάτων Στρατιωτικών Εκπαιδευτικών Ιδρυμάτων - Τροποποίηση άρθρου 5 ν. 3187/2003
Άρθρο 19 Συμβούλιο Ανώτατης Ακαδημαϊκής και Στρατιωτικής Εκπαίδευσης - Διασχολικό Συμβούλιο - Τροποποίηση άρθρου 6 ν. 3187/2003
Άρθρο 20 Κατηγορίες Διδακτικού Εκπαιδευτικού Προσωπικού - Τροποποίηση άρθρου 7 ν. 3187/2003
Άρθρο 21 Επανακαθορισμός προϋποθέσεων εκλογής μελών Διδακτικού Ερευνητικού Προσωπικού χωρίς διδακτορικό δίπλωμα - Τροποποίηση άρθρου 9 ν. 3187/2003
Άρθρο 22 Προγραμματισμός και προκήρυξη θέσεων των μελών Διδακτικού Ερευνητικού Προσωπικού - Αντικατάσταση άρθρου 10 ν. 3187/2003
Άρθρο 23 Εκλογή και εξέλιξη των μελών Διδακτικού Ερευνητικού Προσωπικού - Τροποποίηση άρθρου 11 ν. 3187/2003
Άρθρο 24 Έργο των μελών Διδακτικού Ερευνητικού Προσωπικού - Τροποποίηση περ. α) άρθρου 12 ν. 3187/2003
Άρθρο 25 Απασχόληση των μελών Διδακτικού Ερευνητικού Προσωπικού - Τροποποίηση άρθρου 13 ν. 3187/2003
Άρθρο 26 Ασυμβίβαστα μελών Διδακτικού Ερευνητικού Προσωπικού - Αντικατάσταση παρ. 3 άρθρου 16 ν. 3187/2003
Άρθρο 27 Πειθαρχικές διατάξεις - Τροποποίηση άρθρου 20 ν. 3187/2003
Άρθρο 28 Στρατιωτικό Διδακτικό Προσωπικό και Στρατιωτικοί Εκπαιδευτές - Τροποποίηση άρθρου 21 ν. 3187/2003
Άρθρο 29 Μέλη Ειδικού Εκπαιδευτικού Προσωπικού και Μέλη Εργαστηριακού Διδακτικού Προσωπικού - Αντικατάσταση άρθρου 22 ν. 3187/2003
Άρθρο 30 Ειδικό Τεχνικό Εργαστηριακό Προσωπικό - Τροποποίηση άρθρου 23 ν. 3187/2003
Άρθρο 31 Εκπαιδευτικό Προσωπικό με Σύμβαση - Τροποποίηση παρ. 1 άρθρου 24 ν. 3187/2003
Άρθρο 32 Όργανα εκλογής, επιλογής και εξέλιξης του Διδακτικού Εκπαιδευτικού Προσωπικού - Τροποποίηση άρθρου 25 ν. 3187/2003
Άρθρο 33 Ομότιμοι καθηγητές - Αντικατάσταση άρθρου 28 ν. 3187/2003
Άρθρο 34 Επιτροπή Ηθικής και Δεοντολογίας της Έρευνας - Προσθήκη άρθρου 29Α στον ν. 3187/2003
Άρθρο 35 Εξαίρεση του Διδακτικού Ερευνητικού Προσωπικού, του Ειδικού Εκπαιδευτικού Προσωπικού και του Εργαστηριακού Διδακτικού Προσωπικού των Ανώτατων Στρατιωτικών Εκπαιδευτικών Ιδρυμάτων από το σύστημα αξιολόγησης του ν. 4940/2022 - Τροποποίηση περ. γ) παρ. 2 άρθρου 5 ν. 4940/2022
Άρθρο 36 Ηλεκτρονικό σύστημα ολοκληρωμένης διαχείρισης εκλογής και εξέλιξης των μελών Διδακτικού Ερευνητικού Προσωπικού - Τροποποίηση άρθρου 142 ν. 4957/2022
Άρθρο 37 Μητρώα Εσωτερικών και Εξωτερικών Εκλεκτόρων - Τροποποίηση παρ. 1 άρθρου 145 ν. 4957/2022
Άρθρο 38 Εφαρμογή συστήματος «ΑΠΕΛΛΑ» στα μέλη Διδακτικού Ερευνητικού Προσωπικού των Ανώτατων Στρατιωτικών Εκπαιδευτικών Ιδρυμάτων - Εξουσιοδοτική διάταξη - Τροποποίηση άρθρου 426 ν. 4957/2022
Άρθρο 39 Συμμετοχή στρατιωτικών σε ερευνητικά προγράμματα - Προσθήκη περ. δ) στο άρθρο 63 του ν.δ. 1400/1973
Άρθρο 40 Συμμετοχή στρατιωτικού προσωπικού των Ενόπλων Δυνάμεων σε μετεκπαιδευτικά προγράμματα εξειδίκευσης (fellowships) και εκπόνηση μεταδιδακτορικής έρευνας - Τροποποίηση παρ. 1 άρθρου 21 ν. 4361/2016
Άρθρο 41 Οργάνωση και λειτουργία των Ανώτατων Στρατιωτικών Εκπαιδευτικών Ιδρυμάτων - Εξουσιοδοτικές διατάξεις - Προσθήκη παρ. 3, 4, 5, 6 και 7 στο άρθρο 26 του ν. 3187/2003
Άρθρο 42 Εκπαιδευτικό Προσωπικό με Σύμβαση των Ανώτατων Στρατιωτικών Εκπαιδευτικών Ιδρυμάτων - Μεταβατικές διατάξεις - Προσθήκη παρ. 22 και 23 στο άρθρο 31 του ν. 3187/2003
ΜΕΡΟΣ Δ’ ΙΔΡΥΣΗ ΤΜΗΜΑΤΟΣ ΠΛΗΡΟΦΟΡΙΚΗΣ ΣΤΗ ΣΤΡΑΤΙΩΤΙΚΗ ΣΧΟΛΗ ΑΞΙΩΜΑΤΙΚΩΝ ΣΩΜΑΤΩΝ ΚΑΙ ΣΥ-ΣΤΑΣΗ ΚΟΙΝΟΥ ΣΩΜΑΤΟΣ ΠΛΗΡΟΦΟΡΙΚΗΣ ΣΤΙΣ ΕΝΟΠΛΕΣ ΔΥΝΑΜΕΙΣ
ΚΕΦΑΛΑΙΟ Α’ ΙΔΡΥΣΗ ΤΜΗΜΑΤΟΣ ΠΛΗΡΟΦΟΡΙΚΗΣ ΣΤΗ ΣΤΡΑΤΙΩΤΙΚΗ ΣΧΟΛΗ ΑΞΙΩΜΑΤΙΚΩΝ ΣΩΜΑΤΩΝ
Άρθρο 43 Ίδρυση τμήματος πληροφορικής στη Στρατιωτική Σχολή Αξιωματικών Σωμάτων (Σ.Σ.Α.Σ.) - Τροποποίηση άρθρου 1 ν.δ. 562/1970
Άρθρο 44 Οργάνωση της Στρατιωτικής Σχολής Αξιωματικών Σωμάτων - Τροποποίηση άρθρου 2 ν.δ. 562/1970
Άρθρο 45 Ονομασία και αρχαιότητα - Τροποποίηση άρθρου 20 ν.δ. 562/1970
Άρθρο 46 Επιστράτευση - Τροποποίηση άρθρου 24 ν.δ. 562/1970
ΚΕΦΑΛΑΙΟ Β’ ΣΥΣΤΑΣΗ ΚΟΙΝΟΥ ΣΩΜΑΤΟΣ ΠΛΗΡΟΦΟΡΙΚΗΣ ΣΤΙΣ ΕΝΟΠΛΕΣ ΔΥΝΑΜΕΙΣ
Άρθρο 47 Σύσταση Κοινού Σώματος Πληροφορικής
Άρθρο 48 Αποστολή του Κοινού Σώματος Πληροφορικής
Άρθρο 49 Στελέχωση του Κοινού Σώματος Πληροφορικής
Άρθρο 50 Μονάδες υπηρεσίας προσωπικού Κοινού Σώματος Πληροφορικής
Άρθρο 51 Ιεραρχία και εξέλιξη των αξιωματικών του Κοινού Σώματος Πληροφορικής
Άρθρο 52 Στολές - Βαθμοί - Έμβλημα - Ηθικές αμοιβές
Άρθρο 53 Οικονομική και διοικητική μέριμνα
Άρθρο 54 Αποστρατευτικός βαθμός - Τροποποίηση περ. γ) παρ. 1 άρθρου 22 ν. 2439/1996
Άρθρο 55 Διακρίσεις και ειδικότητες - Τροποποίηση άρθρου 3 ν. 3883/2010
Άρθρο 56 Καταληκτικός βαθμός - Τροποποίηση περ. α), γ) και δ) άρθρου 23 ν. 3883/2010
Άρθρο 57 Αποστρατευτικός βαθμός - Αντικατάσταση περ. δ) παρ. 1 άρθρου 32 ν. 3883/2010
Άρθρο 58 Τεχνητή νοημοσύνη και αναλυτική δεδομένων στις Ένοπλες Δυνάμεις
ΜΕΡΟΣ Ε’ ΛΟΙΠΕΣ ΡΥΘΜΙΣΕΙΣ
Άρθρο 59 Ρύθμιση ληξιπρόθεσμων οφειλών του Εθνικού Οργανισμού Παροχής Υπηρεσιών Υγείας προς τα στρατιωτικά νοσοκομεία για το χρονικό διάστημα 2012 - 2022
Άρθρο 60 Εξόφληση δαπανών στρατιωτικών νοσοκομείων και Νοσηλευτικού Ιδρύματος Μετοχικού Ταμείου Στρατού - Προσθήκη παρ. 2 στο άρθρο 25 του ν. 4494/2017
Άρθρο 61 Προσδιορισμός της μέγιστης προσαύξησης για τον υπολογισμό του ύψους του εφάπαξ βοηθήματος - Τροποποίηση άρθρου 17 ν.δ. 398/1974
Άρθρο 62 Ειδική αποζημίωση πληρωμάτων πλοίων του Πολεμικού Ναυτικού που βρίσκονται σε αποστολή και ειδική αποζημίωση προσωπικού των Ενόπλων Δυνάμεων που εκτελεί ειδικές αποστολές - Τροποποίηση άρθρων 127 και 153 ν. 4472/2017
Άρθρο 63 Παράβολο υπέρ του Ενιαίου Μητρώου Επιχειρήσεων Αμυντικού Τομέα - Προσθήκη παρ. 14 στο άρθρο 64 του ν. 3978/2011
Άρθρο 64 Εγγραφή εσόδων στον προϋπολογισμό του Υπουργείου Εθνικής Άμυνας από την αξιοποίηση μη επιχειρησιακά αναγκαίου στρατιωτικού εξοπλισμού - Τροποποίηση παρ. 3 άρθρου 107 ν. 3978/2011
Άρθρο 65 Ειδικά Προγράμματα Θητείας
Άρθρο 66 Σύστημα αναδοχής φάρων - Τροποποίηση άρθρου 20 ν. 4278/2014
Άρθρο 67 Αναγκαστική απαλλοτρίωση πλησίον στρατιωτικών εγκαταστάσεων - Προσθήκη άρθρου 65Α στον ν. 4442/1929
Άρθρο 68 Κοπή δένδρων από τη στρατιωτική υπηρεσία
Άρθρο 69 Ατελείς και άνευ αδείας υλοτομίες - Τροποποίηση άρθρου 177 ν.δ. 86/1969
Άρθρο 70 Στρατηγική Ασφάλειας Εθνικών Διαβαθμισμένων Πληροφοριών
Άρθρο 71 Συμμετοχή Ανωτάτων Στρατιωτικών Εκπαιδευτικών Ιδρυμάτων και Ανώτερων Στρατιωτικών Σχολών Υπαξιωματικών στην ηλεκτρονική υπηρεσία «ΕΥΔΟΞΟΣ» - Τροποποίηση παρ. 3 άρθρου 440 ν. 4957/2022
Άρθρο 72 Παράταση εποπτείας του Οικοδομικού Συνεταιρισμού Μονίμων Αξιωματικών Ελληνικού Στρατού (Ο.Σ.Μ.Α.Ε.Σ.) από το Υπουργείο Εθνικής Άμυνας
Άρθρο 73 Αναγνώριση χρόνου μετοχικής σχέσης στο Μετοχικό Ταμείο Στρατού και στον Ειδικό Κλάδο Οικονομικής Ενίσχυσης Μερισματούχων Στρατού - Τροποποίηση παρ. 2 άρθρου 1 και προσθήκη παρ. 1Α στο άρθρο 3 του ν. 2913/2001
Άρθρο 74 Αναγνώριση χρόνου μετοχικής σχέσης στα Μετοχικά Ταμεία Ναυτικού και Αεροπορίας - Τροποποίηση παρ. 5 άρθρου 70 π.δ. 21/1932 και παρ. 5 άρθρου 43 ν. 3943/2011
Άρθρο 75 Αναγνώριση χρόνου μετοχικής σχέσης στον Ειδικό Λογαριασμό Οικονομικής Αλληλοβοήθειας Στρατού, Ναυτικού και Αεροπορίας - Τροποποίηση άρθρου 10 ν.δ. 398/1974
Άρθρο 76 Επανυπολογισμός του ποσού κράτησης για την αναγνώριση ετών σπουδών σε στρατιωτικές σχολές των Ενόπλων Δυνάμεων ως χρόνου μετοχικής σχέσης
Άρθρο 77 Ρύθμιση θεμάτων του οικισμού Μαλεσίνας του Οικοδομικού Συνεταιρισμού Μονίμων Αξιωματικών Ελληνικού Στρατού (Ο.Σ.Μ.Α.Ε.Σ.)
ΜΕΡΟΣ ΣΤ’ ΤΕΛΙΚΕΣ, ΜΕΤΑΒΑΤΙΚΕΣ, ΕΞΟΥΣΙΟΔΟΤΙΚΕΣ ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 78 Εξουσιοδοτικές διατάξεις
Άρθρο 79 Τελικές διατάξεις
Άρθρο 80 Μεταβατικές διατάξεις
Άρθρο 81 Καταργούμενες διατάξεις
ΜΕΡΟΣ Ζ’ ΕΝΑΡΞΗ ΙΣΧΥΟΣ
Άρθρο 82 Έναρξη ισχύος
ΜΕΡΟΣ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 1
Σκοπός
Σκοπός του παρόντος είναι:
α) η ανάπτυξη ενός οικοσυστήματος καινοτομίας με τη δημιουργία του νομικού προσώπου «Ελληνικό Κέντρο Αμυντικής Καινοτομίας»,
β) ο εκσυγχρονισμός των Ανωτάτων Στρατιωτικών Εκπαιδευτικών Ιδρυμάτων με τη δυνατότητα διοργάνωσης διδακτορικών σπουδών, την απλοποίηση της ίδρυσης Προγραμμάτων Μεταπτυχιακών Σπουδών και τη συμμετοχή των στελεχών των Ενόπλων Δυνάμεων σε ερευνητικά προγράμματα και
γ) η αναβάθμιση των ηλεκτρονικών υπηρεσιών των Ενόπλων Δυνάμεων, του επιπέδου κυβερνοασφάλειας και η ενίσχυση της αξιοπιστίας των πληροφοριακών συστημάτων.
Άρθρο 2
Αντικείμενο
Αντικείμενο του παρόντος είναι:
α) η σύσταση ανώνυμης εταιρείας με την επωνυμία «Ελληνικό Κέντρο Αμυντικής Καινοτομίας»,
β) ο εκσυγχρονισμός του θεσμικού πλαισίου λειτουργίας των Ανωτάτων Στρατιωτικών Εκπαιδευτικών Ιδρυμάτων και η ένταξή τους στο ελληνικό οικοσύστημα έρευνας, καινοτομίας και ανάπτυξης,
γ) η ίδρυση νέου τμήματος Πληροφορικής στη Στρατιωτική Σχολή Αξιωματικών Σωμάτων και η σύσταση Κοινού Σώματος Πληροφορικής στις Ένοπλες Δυνάμεις και
δ) η ρύθμιση λοιπών ζητημάτων οικονομικής, υγειονομικής και διοικητικής φύσης στις Ένοπλες Δυνάμεις.
ΜΕΡΟΣ Β’
ΕΛΛΗΝΙΚΟ ΚΕΝΤΡΟ ΑΜΥΝΤΙΚΗΣ ΚΑΙΝΟΤΟΜΙΑΣ
Άρθρο 3
Σύσταση Ελληνικού Κέντρου Αμυντικής Καινοτομίας
1. Συστήνεται ανώνυμη εταιρεία με την επωνυμία «Ελληνικό Κέντρο Αμυντικής Καινοτομίας» και τον διακριτικό τίτλο «ΕΛΚΑΚ ΑΕ», που εποπτεύεται από τον Υπουργό Εθνικής Άμυνας.
2. Το Ελληνικό Κέντρο Αμυντικής Καινοτομίας λειτουργεί χάριν του δημοσίου συμφέροντος, κατά τους κανόνες της ιδιωτικής οικονομίας και διέπεται από τις ρυθμίσεις του παρόντος σε θέματα οργάνωσης, λειτουργίας, διοίκησης, κρατικής εποπτείας και προσωπικού και από τον ν. 4548/2018 (Α’ 104) περί ανωνύμων εταιρειών.
3. Άμεσες θυγατρικές του Ελληνικού Κέντρου Αμυντικής Καινοτομίας είναι οι εταιρείες επί των οποίων ασκεί άμεσα ή έμμεσα αποφασιστική επιρροή υπό την έννοια της παρ. 2 του άρθρου 1 του ν. 3429/2005 (Α’ 314). Οι θυγατρικές του Ελληνικού Κέντρου Αμυντικής Καινοτομίας υπάγονται στις ίδιες διατάξεις που εφαρμόζονται για το Ελληνικό Κέντρο Αμυντικής Καινοτομίας.
4. Το Ελληνικό Κέντρο Αμυντικής Καινοτομίας αποκτά νομική προσωπικότητα με την καταχώριση του καταστατικού του στο Γενικό Εμπορικό Μητρώο.
Άρθρο 4
Σκοπός και αντικείμενο του Ελληνικού Κέντρου Αμυντικής Καινοτομίας
1. Σκοπός του Ελληνικού Κέντρου Αμυντικής Καινοτομίας είναι:
α) Η παρακολούθηση και ο συντονισμός των διακρατικών προγραμμάτων, συμπεριλαμβανομένων των Διακρατικών Ολοκληρωμένων Προγραμμάτων Ερευνητικής και Αναπτυξιακής Συνεργασίας του άρθρου 75 του ν. 3978/2011 (Α’ 137), για λογαριασμό του Υπουργείου Εθνικής Άμυνας. Το Ελληνικό Δημόσιο εκπροσωπείται στα προγράμματα αυτά από τον Υπουργό Εθνικής Άμυνας και την αρμόδια υπηρεσία του Υπουργείου Εθνικής Άμυνας.
β) Η ανάληψη και η υλοποίηση πρωτοβουλιών για την καλλιέργεια εγχώριου οικοσυστήματος ανάπτυξης καινοτόμων τεχνολογιών, προϊόντων, διαδικασιών ή εφαρμογών οι οποίες επιτρέπουν την αξιοποίησή τους στον τομέα της άμυνας και ασφάλειας και για μη στρατιωτικούς σκοπούς, ιδίως αυτών του Λιμενικού Σώματος - Ελληνικής Ακτοφυλακής, της Ελληνικής Αστυνομίας και του Πυροσβεστικού Σώματος και εν γένει της πολιτικής προστασίας.
γ) Ο σχεδιασμός, η ανάπτυξη, η αξιολόγηση και η διαχείριση χρηματοδοτικών και μη χρηματοδοτικών εργαλείων, έργων και συναφών προγραμμάτων για την ενίσχυση του οικοσυστήματος αμυντικής καινοτομίας, τη μεταφορά τεχνολογίας μεταξύ καινοτόμων ή νεοφυών επιχειρήσεων και των αμυντικών βιομηχανιών και τη συνεργασία με άλλους φορείς και ιδίως με Ανώτατα Εκπαιδευτικά Ιδρύματα, με Ανώτατα Στρατιωτικά Εκπαιδευτικά Ιδρύματα, με σχολές των Ενόπλων Δυνάμεων και με ερευνητικά κέντρα.
δ) Η επιτάχυνση της ανάπτυξης και της υιοθέτησης νέων τεχνολογιών από τις Ένοπλες Δυνάμεις και η υποβολή εισηγήσεων για τη διαμόρφωση του Ειδικού Στρατηγικού Σχεδιασμού Προγραμμάτων Έρευνας και Ανάπτυξης του άρθρου 8.
ε) Η υποστήριξη των νεοφυών και καινοτόμων επιχειρήσεων που δραστηριοποιούνται στον τομέα της άμυνας και της ασφάλειας, καθώς και της πολιτικής προστασίας, των ερευνητικών κέντρων και των αμυντικών βιομηχανιών σε όλον τον κύκλο της ανάπτυξης των προϊόντων, των υπηρεσιών και των ερευνητικών τους προγραμμάτων, καθώς και η διασύνδεσή τους με τις Ένοπλες Δυνάμεις, τα Ανώτατα Στρατιωτικά Εκπαιδευτικά Ιδρύματα, το Λιμενικό Σώμα - Ελληνική Ακτοφυλακή, την Ελληνική Αστυνομία, το Πυροσβεστικό Σώμα αλλά και μεταξύ τους.
στ) Η δημιουργία θερμοκοιτίδων επιχειρηματικότητας, γραφείων μεταφοράς τεχνολογίας και φορέων στήριξης της επιχειρηματικότητας, συμπεριλαμβανομένης της συμμετοχής σε τέτοιες επιχειρήσεις και της σύστασης νέων, καθώς και η χρηματοδότηση υφιστάμενων ή νέων τέτοιων δομών.
ζ) Η ίδρυση θυγατρικών εταιρειών με αντικείμενο την παραγωγή καινοτόμων τεχνολογικών προϊόντων, ειδικά στον τομέα των μη επανδρωμένων συστημάτων, με σκοπό τον σχεδιασμό και την ανάπτυξη νέων τεχνολογικών προϊόντων και υπηρεσιών, τη μεταφορά τεχνολογίας και τεχνογνωσίας, την εκπόνηση σχεδίων και την κατασκευή πειραματικών πρωτοτύπων, την πιστοποίηση συστημάτων, τη δημιουργία κατάλληλης υλικοτεχνικής τεχνολογικής υποδομής για τη θεωρητική και πειραματική διερεύνηση νέων καινοτόμων τεχνολογιών και την αξιοποίηση του επιστημονικού δυναμικού της χώρας για την εξυπηρέτηση των αναγκών των Ενόπλων Δυνάμεων, των Σωμάτων Ασφαλείας και της πολιτικής προστασίας.
η) Η διασύνδεση και συνεργασία με τρίτους φορείς, ημεδαπούς ή αλλοδαπούς, δημόσιους ή ιδιωτικούς, που δραστηριοποιούνται σε ζητήματα έρευνας και ανάπτυξης, με στόχο την ανάπτυξη και την αξιοποίηση προϊόντων και υπηρεσιών στο πλαίσιο είτε κοινής λειτουργίας προγραμμάτων επιταχυντών (accelerators) είτε άλλης συμφωνίας υποστήριξης και ανταλλαγής γνώσεων επί βέλτιστων μεθόδων και πρακτικών.
θ) Η υλοποίηση προγραμμάτων έρευνας και ανάπτυξης στον τομέα της άμυνας και της ασφάλειας, της πολιτικής προστασίας και σε προϊόντα διττής χρήσης.
ι) Η ανάπτυξη καινοτόμων προϊόντων ή υπηρεσιών στον τομέα της άμυνας και ασφάλειας και της πολιτικής προστασίας και η επακόλουθη προμήθειά τους για τις ανάγκες των Ενόπλων Δυνάμεων, του Λιμενικού Σώματος - Ελληνικής Ακτοφυλακής, της Ελληνικής Αστυνομίας και του Πυροσβεστικού Σώματος, υπό την προϋπόθεση ότι έχουν τις συμφωνημένες ιδιότητες και τα επίπεδα επιδόσεων.
ια) Η συνεργασία με αντίστοιχους φορείς της Ελλάδας και του εξωτερικού, με στόχο τη διασύνδεση των οικοσυστημάτων.
ιβ) Η διαχείριση των ταμείων του άρθρου εικοστού όγδοου του καταστατικού του Ελληνικού Κέντρου Αμυντικής Καινοτομίας και η αναζήτηση πόρων από άλλες πηγές.
ιγ) Η ανάπτυξη συστημάτων προστασίας κρίσιμων υποδομών.
2. Για την επιδίωξη των παραπάνω σκοπών, τα προγράμματα έρευνας και ανάπτυξης:
α) Δύναται να αφορούν σε κάθε δραστηριότητα παραγωγής προϊόντων, παροχής υπηρεσιών ή κατασκευής έργων:
αα) Στον τομέα της άμυνας και ασφάλειας και της πολιτικής προστασίας.
αβ) Διττής χρήσης, η έννοια της οποίας περιλαμβάνει:
i) Όσα έχουν σχεδιαστεί αρχικά για πολιτική χρήση, αλλά αργότερα προσαρμόστηκαν ή μπορούν να προσαρμοστούν σε στρατιωτικούς σκοπούς για να χρησιμοποιηθούν ως όπλα, πυρομαχικά ή πολεμικό υλικό, σύμφωνα με όσα ορίζονται στον ν. 3978/2011.
ii) Όσα έχουν σχεδιαστεί χωρίς προσανατολισμό χρήσης και μπορούν να αποκτήσουν στρατιωτική και μη στρατιωτική εφαρμογή.
β) Δύναται να περιλαμβάνουν:
βα) Βασική έρευνα, η οποία συνίσταται σε πειραματική ή θεωρητική εργασία, που αναλαμβάνεται κυρίως για την παραγωγή νέων γνώσεων σχετικά με τα βασικά αίτια φαινομένων και παρατηρήσιμων γεγονότων, χωρίς να προβλέπεται πρακτική εφαρμογή ή χρήση.
ββ) Εφαρμοσμένη έρευνα, η οποία συνίσταται σε πρωτότυπα έργα με σκοπό την παραγωγή νέας γνώσης και κατευθύνεται πρωτίστως προς έναν συγκεκριμένο πρακτικό στόχο ή σκοπό.
βγ) Πειραματική ανάπτυξη, η οποία συνίσταται σε έργο που βασίζεται σε υφιστάμενη γνώση που έχει ληφθεί από έρευνα ή εμπειρία στην πράξη, με σκοπό την παρασκευή νέων υλικών, προϊόντων ή συσκευών, την εισαγωγή νέων διεργασιών, συστημάτων ή υπηρεσιών ή τη σημαντική βελτίωση εκείνων που ήδη υπάρχουν, συμπεριλαμβανομένης της κατασκευής πρωτοτύπων ή προϊόντων ή ανάπτυξης υπηρεσιών υπό μορφή δοκιμαστικής σειράς, καθώς και εργαλείων, βιομηχανικής μηχανοτεχνίας ή σχεδιασμού.
3. Στο πλαίσιο της αποστολής του, το Ελληνικό Κέντρο Αμυντικής Καινοτομίας:
α) Αναλαμβάνει ως αναθέτουσα αρχή το σύνολο των αρμοδιοτήτων που αφορούν στην προκήρυξη, ανάθεση και εκτέλεση δημόσιων συμβάσεων με αντικείμενο την υλοποίηση προγραμμάτων έρευνας και ανάπτυξης και τον συντονισμό διακρατικών προγραμμάτων, συμπεριλαμβανομένων των Διακρατικών Ολοκληρωμένων Προγραμμάτων Ερευνητικής και Αναπτυξιακής Συνεργασίας, κατ’ εντολή και για λογαριασμό του Υπουργείου Εθνικής Άμυνας και των Ενόπλων Δυνάμεων, του Υπουργείου Προστασίας του Πολίτη, του Υπουργείου Ναυτιλίας και Νησιωτικής Πολιτικής και του Υπουργείου Κλιματικής Κρίσης και Πολιτικής Προστασίας, τα οποία είναι και ο τελικός αποδέκτης των προϊόντων των υλοποιούμενων προγραμμάτων.
β) Υποστηρίζει τις Ένοπλες Δυνάμεις σε κάθε θέμα παροχής υπηρεσιών έρευνας και ανάπτυξης σε ζητήματα επιχειρησιακού τους ενδιαφέροντος, σε μέσα και υπηρεσίες διευκόλυνσης τεχνικού διαλόγου με την εγχώρια αμυντική βιομηχανία, καθώς και για κάθε θέμα που αφορά στην υλοποίηση, την προώθηση και τη χρηματοδότηση προγραμμάτων έρευνας και ανάπτυξης.
γ) Μεσολαβεί για την επαφή των Ανώτατων Εκπαιδευτικών Ιδρυμάτων και των Ανώτατων Στρατιωτικών Εκπαιδευτικών Ιδρυμάτων μεταξύ τους, με κρατικούς φορείς, με επιχειρήσεις καινοτόμου τεχνολογίας και νεοφυείς επιχειρήσεις, με βιομηχανίες και εταιρείες του αμυντικού οικοσυστήματος και με χρηματοδοτικούς οργανισμούς και τους παρέχει συμβουλές και καθοδήγηση σχετικά με την ένταξή τους σε εθνικά, ευρωπαϊκά ή άλλα προγράμματα χρηματοδότησης.
δ) Λειτουργεί ως Γραφείο Μεταφοράς Τεχνολογίας της περ. ζ) του άρθρου 52 του ν. 4864/2021 (Α’ 237), με αρμοδιότητα την υποστήριξη των Ανώτατων Στρατιωτικών Εκπαιδευτικών Ιδρυμάτων και των ερευνητών τους στην εμπορική αξιοποίηση ερευνητικών αποτελεσμάτων και γνώσεων και στη μεταφορά τεχνολογίας επί των υλοποιούμενων προγραμμάτων έρευνας και ανάπτυξης.
ε) Ιδρύει θυγατρικές εταιρείες με αντικείμενο την παραγωγή καινοτόμων τεχνολογικών προϊόντων, ειδικά στον τομέα των μη επανδρωμένων συστημάτων, με σκοπό τον σχεδιασμό και την ανάπτυξη νέων τεχνολογικών προϊόντων και υπηρεσιών, τη μεταφορά τεχνολογίας και τεχνογνωσίας, την εκπόνηση σχεδίων και την κατασκευή πειραματικών πρωτοτύπων, την πιστοποίηση συστημάτων, τη δημιουργία κατάλληλης υλικοτεχνικής τεχνολογικής υποδομής για τη θεωρητική και πειραματική διερεύνηση νέων καινοτόμων τεχνολογιών και την αξιοποίηση του επιστημονικού δυναμικού της χώρας για την εξυπηρέτηση των αναγκών των Ενόπλων Δυνάμεων, των Σωμάτων Ασφαλείας και της πολιτικής προστασίας.
στ) Ιδρύει εταιρείες-τεχνοβλαστούς, για τις οποίες εφαρμόζονται αναλόγως οι διατάξεις του Μέρους Γ’ του ν. 4864/2021 ως προς τα Ανώτατα Στρατιωτικά Εκπαιδευτικά Ιδρύματα, τα ερευνητικά κέντρα των Ενόπλων Δυνάμεων και το πολιτικό και στρατιωτικό προσωπικό των Ενόπλων Δυνάμεων.
ζ) Διαχειρίζεται την περιουσία των ταμείων του άρθρου εικοστού όγδοου του καταστατικού του.
η) Διαχειρίζεται τα δικαιώματα διανοητικής ιδιοκτησίας του Ελληνικού Δημοσίου, σύμφωνα με το άρθρο 11.
Άρθρο 5
Μετοχικό κεφάλαιο
1. Το μετοχικό κεφάλαιο του Ελληνικού Κέντρου Αμυντικής Καινοτομίας ορίζεται σε ένα εκατομμύριο πεντακόσιες χιλιάδες (1.500.000) ευρώ, διαιρείται σε χίλιες πεντακόσιες (1.500) ονομαστικές μετοχές, ονομαστικής αξίας χιλίων (1.000) ευρώ η καθεμία.
2. Το μετοχικό κεφάλαιο αναλαμβάνεται και καλύπτεται εντός τριών (3) μηνών από την έναρξη ισχύος του παρόντος από:
α) Το Ελληνικό Δημόσιο σε ποσοστό εξήντα επτά τοις εκατό (67%), από το ποσό της παρ. 5 του άρθρου 7 του ν. 2919/2001 (Α’ 128).
β) Την «Ελληνική Εταιρεία Συμμετοχών και Περιουσίας Α.Ε.» που έχει συσταθεί με τον ν. 4389/2016 (Α’ 94) σε ποσοστό τριάντα τρία τοις εκατό (33%).
3. Το Ελληνικό Δημόσιο κατά την άσκηση των δικαιωμάτων του ως μετόχου εκπροσωπείται στη Γενική Συνέλευση του Ελληνικού Κέντρου Αμυντικής Καινοτομίας από τον Υπουργό Εθνικής Άμυνας ή τον νόμιμο εκπρόσωπό του.
4. Το συνδυασμένο ποσοστό της συμμετοχής του Ελληνικού Δημοσίου στο Ελληνικό Κέντρο Αμυντικής Καινοτομίας, όπως εκπροσωπείται για την άσκηση των μετοχικών του δικαιωμάτων από τον Υπουργό Εθνικής Άμυνας ή τον νόμιμο εκπρόσωπό του, και οποιουδήποτε άλλου φορέα του οποίου την απόλυτη πλειοψηφία του μετοχικού κεφαλαίου κατέχει το Ελληνικό Δημόσιο, δεν δύναται να είναι κατώτερο του πενήντα ένα τοις εκατό (51%) επί του συνόλου των μετοχών του Ελληνικού Κέντρου Αμυντικής Καινοτομίας με δικαίωμα ψήφου.
Άρθρο 6
Πόροι
1. Το Ελληνικό Κέντρο Αμυντικής Καινοτομίας χρηματοδοτείται από τις ετήσιες πιστώσεις που εγγράφονται στο εξοπλιστικό πρόγραμμα προμηθειών του Υπουργείου Εθνικής Άμυνας, αφού αφαιρεθεί το προβλεπόμενο στην παρ. 5 του άρθρου 7 του ν. 2919/2001 (Α’ 128) ποσό, διατίθεται ποσοστό τουλάχιστον ενάμισι τοις εκατό (1,5%) με τίτλο «Νέες τεχνολογίες μέσω ΕΛΚΑΚ», το οποίο διαχειρίζεται το Ελληνικό Κέντρο Αμυντικής Καινοτομίας για τη χρηματοδότηση των δημόσιων συμβάσεων του Ταμείου Καινοτομίας Εθνικής Άμυνας του άρθρου εικοστού όγδοου του καταστατικού του και το οποίο συμπεριλαμβάνεται ως πρόγραμμα στον Κυλιόμενο Προγραμματισμό Συμβάσεων Στρατιωτικού Εξοπλισμού του άρθρου 74 του ν. 3883/2010 (Α’ 167). Η απόδοση του ποσού του προηγούμενου εδαφίου γίνεται με την έναρξη κάθε οικονομικού έτους με έκδοση Τακτικού Χρηματικού Εντάλματος, εξαιρουμένου από κάθε είδους κράτηση, από την Υπηρεσία Πληρωμής Εξοπλιστικών Προγραμμάτων του Υπουργείου Εθνικής Άμυνας προς το Ελληνικό Κέντρο Αμυντικής Καινοτομίας.
2. Τα ταμεία του άρθρου εικοστού όγδοου του καταστατικού του Ελληνικού Κέντρου Αμυντικής Καινοτομίας χρηματοδοτούνται ως εξής:
α) Το Ταμείο Καινοτομίας Εθνικής Άμυνας με ποσοστό ογδόντα τοις εκατό (80%) επί του ποσού της παρ. 5 του άρθρου 7 του ν. 2919/2001 για την ανάπτυξη της αμυντικής έρευνας και τεχνολογίας. Η απόδοση του ποσού του προηγούμενου εδαφίου γίνεται με την έναρξη κάθε οικονομικού έτους με έκδοση Τακτικού Χρηματικού Εντάλματος, το οποίο εξαιρείται από κάθε είδους κράτηση, από την Υπηρεσία Πληρωμής Εξοπλιστικών Προγραμμάτων του Υπουργείου Εθνικής Άμυνας προς το Ταμείο Καινοτομίας Εθνικής Άμυνας.
β) Το Ταμείο Ανάπτυξης Εθνικής Άμυνας από χορηγήσεις και επενδύσεις χρηματοδοτικών οργάνων και οργανισμών της Ευρωπαϊκής Ένωσης ή άλλων διεθνών οργανισμών, χορηγήσεις, δωρεές και λοιπές χρηματοδοτήσεις και επενδύσεις ερευνητικών κέντρων, φορέων του Δημοσίου, Οργανώσεων της Κοινωνίας των Πολιτών του ν. 4873/2021 (Α’ 248), κλαδικών φορέων και φυσικών και νομικών προσώπων του εσωτερικού και του εξωτερικού.
Άρθρο 7
Απαλλαγές και προνόμια
1. Σε δάνεια και πιστώσεις που χορηγούνται στο πλαίσιο συνεπένδυσης κεφαλαίων, τα οποία προέρχονται από προγράμματα συγχρηματοδοτούμενα από την Ευρωπαϊκή Ένωση και διαχειρίζεται το Ελληνικό Κέντρο Αμυντικής Καινοτομίας και τα ταμεία του άρθρου εικοστού όγδοου του καταστατικού του Ελληνικού Κέντρου Αμυντικής Καινοτομίας, καθώς και κεφαλαίων που προέρχονται από πιστωτικά ιδρύματα, δεν επιβάλλεται η εισφορά της παρ. 3 του άρθρου 1 του ν. 128/1975 (Α’ 178) στο μέρος των κεφαλαίων που προέρχονται από τα συγχρηματοδοτούμενα από την Ευρωπαϊκή Ένωση προγράμματα.
2. Οι συμβάσεις έρευνας και ανάπτυξης και οι επακόλουθες συμβάσεις προμήθειας που υλοποιούνται μέσω του Ελληνικού Κέντρου Αμυντικής Καινοτομίας εξαιρούνται από κάθε είδους κράτηση, πλην όσων προβλέπονται στο άρθρο ένατο του καταστατικού του.
3. Για τη στέγαση του Ελληνικού Κέντρου Αμυντικής Καινοτομίας και των ταμείων του άρθρου εικοστού όγδοου του καταστατικού του παραχωρείται χώρος ιδιοκτησίας του Υπουργείου Εθνικής Άμυνας ή εποπτευόμενου από αυτό νομικού προσώπου κατόπιν απόφασης του αρμόδιου οργάνου διοίκησής του.
Άρθρο 8
Οργάνωση προγραμμάτων έρευνας και ανάπτυξης
1. Με εισήγηση του Ελληνικού Κέντρου Αμυντικής Καινοτομίας, τα Γενικά Επιτελεία Στρατού, Ναυτικού και Αεροπορίας καταρτίζουν ετησίως, υπό τον συντονισμό του Γενικού Επιτελείου Εθνικής Άμυνας και με τη συμμετοχή της Γενικής Διεύθυνσης Αμυντικών Εξοπλισμών και Επενδύσεων, Ειδικό Στρατηγικό Σχεδιασμό Προγραμμάτων Έρευνας και Ανάπτυξης, με τον οποίο καθορίζονται οι γενικές κατευθύνσεις, οι τομείς ενδιαφέροντος, ο προτεινόμενος σχεδιασμός και η προτεραιότητα των προγραμμάτων για τα επόμενα τέσσερα (4) έτη, συμπεριλαμβάνοντας εισήγηση ως προς το εκτιμώμενο ύψος χρηματοδότησης, σύμφωνα με τις επιχειρησιακές ανάγκες των Κλάδων των Ενόπλων Δυνάμεων και τις υφιστάμενες και τις εκτιμώμενες τεχνολογικές εξελίξεις.
2. Ο Ειδικός Στρατηγικός Σχεδιασμός Προγραμμάτων Έρευνας και Ανάπτυξης αφορά τους τομείς της άμυνας, της ασφάλειας και της πολιτικής προστασίας, εγκρίνεται από τον Υπουργό Εθνικής Άμυνας και τροποποιείται εκτάκτως, όταν το επιβάλλουν λόγοι εθνικής ασφάλειας.
3. Το Ελληνικό Κέντρο Αμυντικής Καινοτομίας εντάσσει σε προγραμματισμό υλοποίησης τα προγράμματα που περιλαμβάνονται στον Ειδικό Στρατηγικό Σχεδιασμό Προγραμμάτων Έρευνας και Ανάπτυξης, εκτός αν αιτιολογημένα το Διοικητικό Συμβούλιο αποφασίσει τη μη υλοποίηση κάποιου προγράμματος.
4. Στη συνέχεια το Ελληνικό Κέντρο Αμυντικής Καινοτομίας συντάσσει και δημοσιεύει προσκλήσεις εκδήλωσης ενδιαφέροντος, με τις οποίες καλεί τους ενδιαφερόμενους φορείς να υποβάλουν προτάσεις υλοποίησης των προγραμμάτων έρευνας και ανάπτυξης οι οποίες αναρτώνται στην ιστοσελίδα του Ελληνικού Κέντρου Αμυντικής Καινοτομίας και της Γενικής Διεύθυνσης Αμυντικών Εξοπλισμών και Επενδύσεων του Υπουργείου Εθνικής Άμυνας και κοινοποιούνται στις οικείες επαγγελματικές ενώσεις της εγχώριας αμυντικής βιομηχανίας.
5. Το Ελληνικό Κέντρο Αμυντικής Καινοτομίας γνωρίζει σε κάθε ενδιαφερόμενο φορέα τα δελτία τεχνικών απαιτήσεων, τα στοιχεία των οποίων του διαβιβάζονται με μέριμνα των οικείων Γενικών Επιτελείων.
6. Η προτεραιότητα των προγραμμάτων έρευνας και ανάπτυξης που εντάσσονται στο έργο του Ελληνικού Κέντρου Αμυντικής Καινοτομίας καθορίζεται με απόφαση του Διοικητικού Συμβουλίου και σύμφωνα με τα κριτήρια και τις διαδικασίες που καθορίζονται στο καταστατικό του.
7. Το Διοικητικό Συμβούλιο του Ελληνικού Κέντρου Αμυντικής Καινοτομίας δύναται να προτείνει στις Επενδυτικές Επιτροπές των ταμείων του άρθρου εικοστού όγδοου του καταστατικού του τη χρηματοδότηση προγραμμάτων έρευνας και ανάπτυξης, με τη χρήση των κατάλληλων χρηματοοικονομικών εργαλείων χρηματοδότησης.
8. Για τα προγράμματα έρευνας και ανάπτυξης επιχειρησιακού ενδιαφέροντος των Ενόπλων Δυνάμεων, το Ελληνικό Κέντρο Αμυντικής Καινοτομίας μεριμνά, όποτε αυτό είναι απαραίτητο και σε συνεργασία με τα Γενικά Επιτελεία, για τις αναγκαίες διαπραγματεύσεις μεταξύ των εμπλεκόμενων φορέων, την εξειδίκευση των φάσεων ανάπτυξης και των επιμέρους αντικειμένων τους, την κατάρτιση σχεδίου σύμβασης, για τον καθορισμό χρονοδιαγραμμάτων πληρωμών και κάθε άλλη αναγκαία προπαρασκευαστική λεπτομέρεια.
9. Το Ελληνικό Κέντρο Αμυντικής Καινοτομίας δύναται να αναθέτει την υλοποίηση προγραμμάτων έρευνας και ανάπτυξης επιχειρησιακού ενδιαφέροντος των Ενόπλων Δυνάμεων απευθείας σε Ανώτατα Στρατιωτικά Εκπαιδευτικά Ιδρύματα, στη Στρατιωτική Σχολή Αξιωματικών Σωμάτων, στη Σχολή Αξιωματικών Νοσηλευτικής και σε ερευνητικά κέντρα των Ενόπλων Δυνάμεων, τα οποία λειτουργούν είτε αυτόνομα, είτε ως μέλος κοινοπραξίας με Ανώτατα Εκπαιδευτικά Ιδρύματα και Ερευνητικά Κέντρα, έχοντας την ιδιότητα του συντονιστή.
10. Προγράμματα έρευνας και ανάπτυξης στον τομέα της άμυνας και ασφάλειας, τα οποία δεν συμπεριλαμβάνονται στον Ειδικό Στρατηγικό Σχεδιασμό Προγραμμάτων Έρευνας και Ανάπτυξης και για τα οποία δεν υπάρχει άμεσο επιχειρησιακό ενδιαφέρον των Ενόπλων Δυνάμεων, δύναται να χρηματοδοτούνται από κονδύλια που προέρχονται από τα ταμεία του άρθρου εικοστού όγδοου του καταστατικού του, όταν το Ελληνικό Κέντρο Αμυντικής Καινοτομίας εκτιμά αιτιολογημένα ότι οι γνώσεις που πρόκειται να παραχθούν από την υλοποίησή τους ενδέχεται να καταστούν χρήσιμες για τις Ένοπλες Δυνάμεις και το αμυντικό οικοσύστημα στο μέλλον. Η υλοποίηση των προγραμμάτων αυτών δεν γεννά οποιαδήποτε υποχρέωση προμήθειας ή αξιοποίησης των προϊόντων τους από τις Ένοπλες Δυνάμεις.
11. Το Ελληνικό Κέντρο Αμυντικής Καινοτομίας, ως αναθέτουσα αρχή των συμβάσεων που υλοποιεί, είναι αρμόδιο για τον προσδιορισμό και τη διεκπεραίωση του συνόλου των επιμέρους φάσεων και σταδίων της διαδικασίας, όπως της διαπραγμάτευσης, της επιλογής και της απόρριψης των προτάσεων, της κατακύρωσης, της σύναψης, της τροποποίησης και της ολοκλήρωσης των συμβάσεων, καθώς και της παραλαβής των προϊόντων τους, σύμφωνα με τους οικείους εσωτερικούς κανονισμούς και ειδικά τον Εσωτερικό Κανονισμό της περ. β) της παρ. 1 του άρθρου εικοστού έκτου του καταστατικού του.
12. Αν η υλοποίηση της πρότασης έρευνας και ανάπτυξης περιλαμβάνει την ανάγκη συνδρομής σε είδος (μέσα και υπηρεσίες) εκ μέρους των Ενόπλων Δυνάμεων, η αποτίμηση της συνδρομής γίνεται από τα Γενικά Επιτελεία, υπό τον συντονισμό της Γενικής Διεύθυνσης Αμυντικών Εξοπλισμών και Επενδύσεων του Υπουργείου Εθνικής Άμυνας και συμπεριλαμβάνεται στον υπολογισμό του κόστους της πρότασης.
Άρθρο 9
Εποπτεία και έλεγχος
1. Η εποπτεία του Υπουργείου Εθνικής Άμυνας επί του Ελληνικού Κέντρου Αμυντικής Καινοτομίας και των θυγατρικών του ασκείται από τον Υπουργό Εθνικής Άμυνας δια της Γενικής Διεύθυνσης Αμυντικών Εξοπλισμών και Επενδύσεων και συνίσταται στην παρακολούθηση της υλοποίησης της στρατηγικής ανάπτυξης των σκοπών τους.
2. Η εποπτεία του Υπουργείου Εθνικής Άμυνας επί των ταμείων του άρθρου εικοστού όγδοου του καταστατικού του Ελληνικού Κέντρου Αμυντικής Καινοτομίας ασκείται από τον Υπουργό Εθνικής Άμυνας δια της Γενικής Διεύθυνσης Οικονομικού Σχεδιασμού και Υποστήριξης.
3. Η Γενική Διεύθυνση Αμυντικών Εξοπλισμών και Επενδύσεων:
α) Συντονίζει την υλοποίηση και την παρακολούθηση διακρατικών προγραμμάτων, συμπεριλαμβανομένων των Διακρατικών Ολοκληρωμένων Προγραμμάτων Ερευνητικής και Αναπτυξιακής Συνεργασίας, από το Ελληνικό Κέντρο Αμυντικής Καινοτομίας, καθώς και των εθνικών προγραμμάτων έρευνας και ανάπτυξης, στο πλαίσιο υλοποίησης της Εθνικής Αμυντικής Βιομηχανικής Στρατηγικής.
β) Αιτείται από το Ελληνικό Κέντρο Αμυντικής Καινοτομίας εκτάκτως και οποτεδήποτε την υποβολή της έκθεσης της παρ. 3 του άρθρου 10.
Άρθρο 10
Αρμοδιότητες
1. Το Ελληνικό Κέντρο Αμυντικής Καινοτομίας:
α) Εισηγείται στο Υπουργείο Εθνικής Άμυνας, μέσω της Γενικής Διεύθυνσης Αμυντικών Εξοπλισμών και Επενδύσεων, νέα προγράμματα έρευνας και ανάπτυξης.
β) Συνεπικουρεί τη Γενική Διεύθυνση Αμυντικών Εξοπλισμών και Επενδύσεων και τα Γενικά Επιτελεία των Ενόπλων Δυνάμεων όποτε απαιτηθεί σε θέματα αρμοδιότητάς του και τους ενημερώνει σε θέματα τεχνολογικού και βιομηχανικού ενδιαφέροντος του Υπουργείου Εθνικής Άμυνας και των Ενόπλων Δυνάμεων, τεχνολογικών τάσεων στον χώρο της άμυνας και της ασφάλειας, προγραμμάτων εργασίας και σχετικά με τις δράσεις διεθνών και ευρωπαϊκών οργανισμών.
γ) Προτείνει βελτιώσεις του τρόπου λειτουργίας του εγχώριου οικοσυστήματος αμυντικής καινοτομίας και των δρώντων σε αυτό, καθώς και των τομέων τεχνολογικού και βιομηχανικού ενδιαφέροντος στους οποίους δραστηριοποιείται.
2. Το Ελληνικό Κέντρο Αμυντικής Καινοτομίας και οι θυγατρικές του περιλαμβάνονται στους φορείς που ελέγχονται από την Υπηρεσία Εσωτερικών Υποθέσεων του Υπουργείου Εθνικής Άμυνας, σύμφωνα με το π.δ. 91/2018 (Α’ 171).
3. Το Διοικητικό Συμβούλιο του Ελληνικού Κέντρου Αμυντικής Καινοτομίας διαβιβάζει στη Γενική Διεύθυνση Αμυντικών Εξοπλισμών και Επενδύσεων και στο Συμβούλιο Αρχηγών Γενικών Επιτελείων τον Μάρτιο κάθε έτους έκθεση με τον οικονομικό απολογισμό και τα πεπραγμένα του προηγουμένου έτους, με αναφορά προόδου των τρεχόντων προγραμμάτων, της διαχειριστικής επάρκειας και της κατάστασης των Ταμείων του άρθρου εικοστού όγδοου του καταστατικού του, με περιγραφή της κατάστασης της αμυντικής βιομηχανίας και της σχετικής αγοράς, καθώς και με ενημέρωση, εκτιμήσεις και προτάσεις για κάθε θέμα αρμοδιότητάς του. Εντός του πρώτου τριμήνου κάθε έτους ενημερώνει, επίσης, την ειδική διαρκή Επιτροπή Εξοπλιστικών Προγραμμάτων και Συμβάσεων της Βουλής σχετικά με τα πεπραγμένα του προηγούμενου έτους, σύμφωνα με όσα ειδικότερα ορίζονται στον Κανονισμό της Βουλής.
Άρθρο 11
Διανοητική ιδιοκτησία
1. Με την επιφύλαξη των παρ. 2 και 3 δικαιούχος των δικαιωμάτων πνευματικής και βιομηχανικής ιδιοκτησίας επί των έργων και των προϊόντων που υλοποιούνται στο πλαίσιο προγραμμάτων έρευνας και ανάπτυξης, εξαιρουμένων των Διακρατικών Ολοκληρωμένων Προγραμμάτων Ερευνητικής και Αναπτυξιακής Συνεργασίας, είναι ο ανάδοχος.
2. Το Ελληνικό Δημόσιο, όπως εκπροσωπείται από το Ελληνικό Κέντρο Αμυντικής Καινοτομίας, έχει δικαιώματα πνευματικής και βιομηχανικής ιδιοκτησίας για τη χρήση ή την εκμετάλλευση ή την αξιοποίηση των έργων και των προϊόντων της παρ. 1 στον τομέα της άμυνας, της ασφάλειας και της πολιτικής προστασίας.
3. Στη σχετική σύμβαση ανάθεσης μπορεί να καθορίζονται:
α) Όροι, συμπεριλαμβανομένων δικαιωμάτων προαίρεσης, υπό τους οποίους το Ελληνικό Δημόσιο, όπως εκπροσωπείται από το Ελληνικό Κέντρο Αμυντικής Καινοτομίας, καθίσταται δικαιούχος ή συνδικαιούχος δικαιωμάτων πνευματικής και βιομηχανικής ιδιοκτησίας επί των έργων και προϊόντων της παρ. 1.
β) Όροι απαγόρευσης άσκησης των δικαιωμάτων της παρ. 1 από τον ανάδοχο κατά τρόπο αντίθετο προς το δημόσιο συμφέρον.
4. Η παραχώρηση της χρήσης ή της εκμετάλλευσης ή της αξιοποίησης των έργων και των προϊόντων της παρ. 1 σχετικά με τα δικαιώματα πνευματικής και βιομηχανικής ιδιοκτησίας από το Ελληνικό Κέντρο Αμυντικής Καινοτομίας στο Λιμενικό Σώμα - Ελληνική Ακτοφυλακή, στην Ελληνική Αστυνομία ή στο Πυροσβεστικό Σώμα πραγματοποιείται με κοινή απόφαση του Υπουργού Εθνικής Άμυνας και των συναρμοδίων υπουργών, στην οποία καθορίζονται οι επιμέρους όροι, συμπεριλαμβανομένου τυχόν ανταλλάγματος.
5. Τα έσοδα του Ελληνικού Δημοσίου από οποιαδήποτε χρήση ή εκμετάλλευση ή αξιοποίηση των δικαιωμάτων της παρ. 1 κατανέμονται κατά ίσα μέρη στο Ελληνικό Κέντρο Αμυντικής Καινοτομίας και στο Ταμείο Καινοτομίας Εθνικής Άμυνας.
Άρθρο 12
Προσωπικό Ελληνικού Κέντρου Αμυντικής Καινοτομίας και ερευνητικών κέντρων των Ενόπλων Δυνάμεων
1. Το Ελληνικό Κέντρο Αμυντικής Καινοτομίας, τα ταμεία του άρθρου εικοστού όγδοου του καταστατικού του και οι άμεσες θυγατρικές του προσλαμβάνουν προσωπικό με συμβάσεις εργασίας ιδιωτικού δικαίου, έργου και έμμισθης εντολής, σύμφωνα με τις διαδικασίες και τα κριτήρια του οικείου κανονισμού, με ανάλογη εφαρμογή των άρθρων 30 έως 32 του ν. 4972/2022 (Α’ 181), περί της πρόσληψης προσωπικού και της πλήρωσης θέσεων γενικών διευθυντών και διευθυντών της Ελληνικής Εταιρείας Συμμετοχών και Περιουσίας. Κατά παρέκκλιση του προηγουμένου εδαφίου και του άρθρου 51 του ν. 4622/2019 (Α’ 133), περί του ετήσιου προγραμματισμού ανθρώπινου δυναμικού του δημόσιου τομέα, το Ελληνικό Κέντρο Αμυντικής Καινοτομίας μπορεί να απασχολεί έως δέκα (10) άτομα με σύμβαση εργασίας Ιδιωτικού Δικαίου Ορισμένου Χρόνου διάρκειας δύο (2) ετών, με δυνατότητα παράτασης για ένα (1) επιπλέον έτος. Με απόφαση του Υπουργού Εθνικής Άμυνας, η οποία εκδίδεται κατόπιν πρόσκλησης εκδήλωσης ενδιαφέροντος, αξιολόγησης των προσόντων τους και σχετικής πρότασης του Διοικητικού Συμβουλίου του Ελληνικού Κέντρου Αμυντικής Καινοτομίας, προσλαμβάνεται το ως άνω προσωπικό και καθορίζονται τα καθήκοντα, η αμοιβή τους και κάθε άλλο σχετικό θέμα με την εφαρμογή του παρόντος.
2. Πολιτικό και στρατιωτικό προσωπικό του Υπουργείου Εθνικής Άμυνας δύναται να μετατίθεται, με απόφαση του Υπουργού Εθνικής Άμυνας και κατά παρέκκλιση της παρ. 1 του άρθρου 8 του ν. 3883/2010 (Α’ 167) και των κατ’ εξουσιοδότηση αυτού εκδιδόμενων κανονιστικών πράξεων σχετικά με τις υπηρεσιακές μεταβολές στρατιωτικού προσωπικού του Υπουργείου Εθνικής Άμυνας, στο Ελληνικό Κέντρο Αμυντικής Καινοτομίας, στα ταμεία του άρθρου εικοστού όγδοου του καταστατικού του ή στις θυγατρικές του ως εξής:
α) Ως προς το πολιτικό προσωπικό ισχύουν τα εξής:
αα) Το Διοικητικό Συμβούλιο του Ελληνικού Κέντρου Αμυντικής Καινοτομίας δημοσιεύει πρόσκληση εκδήλωσης ενδιαφέροντος, με την οποία καθορίζει τη διαδικασία και τους όρους συμμετοχής και εξειδικεύει τα προσόντα των υποψηφίων.
αβ) Οι αιτήσεις των ενδιαφερομένων υποβάλλονται απευθείας στο Ελληνικό Κέντρο Αμυντικής Καινοτομίας, με κοινοποίηση στον φορέα προέλευσης.
αγ) Εξαιρείται από το Ενιαίο Σύστημα Κινητικότητας στη δημόσια διοίκηση του ν. 4440/2016 (Α’ 224) και δεν απαιτείται η πρότερη γνώμη του οικείου υπηρεσιακού συμβουλίου του φορέα προέλευσης.
αδ) Το κόστος μισθοδοσίας του αναλαμβάνεται από το Ελληνικό Κέντρο Αμυντικής Καινοτομίας.
β) Ως προς το στρατιωτικό προσωπικό ισχύουν τα εξής:
βα) Το Ελληνικό Κέντρο Αμυντικής Καινοτομίας γνωστοποιεί, όποτε κρίνει αναγκαίο, τις ανάγκες στελέχωσής του με στρατιωτικό προσωπικό στο Γενικό Επιτελείο Εθνικής Άμυνας, εξειδικεύοντας τα απαιτούμενα προσόντα, την επιδιωκόμενη αξιοποίηση του προσωπικού και κάθε σχετικό θέμα. Το Γενικό Επιτελείο Εθνικής Άμυνας προτείνει στον Υπουργό Εθνικής Άμυνας το προσωπικό που πληροί τα προσόντα του προηγουμένου εδαφίου.
ββ) Η απόφαση μετάθεσης εκδίδεται με τη σύμφωνη γνώμη του Αρχηγού του οικείου Γενικού Επιτελείου.
βγ) Το κόστος μισθοδοσίας του προσωπικού καλύπτεται από το Υπουργείο Εθνικής Άμυνας.
βδ) Κατά τη διάρκεια της υπηρεσίας του στο Ελληνικό Κέντρο Αμυντικής Καινοτομίας υπάγεται στη Μονάδα Υποστήριξης του Υπουργείου Εθνικής Άμυνας για θέματα διοικητικής μέριμνας.
γ) Οι τακτικές αποδοχές του μετατιθέμενου προσωπικού δεν μεταβάλλονται από τη μετάθεση.
δ) Η διάρκεια της μετάθεσης είναι τρία (3) έτη και δύναται να παρατείνεται μία φορά για τρία (3) επιπλέον έτη, κατόπιν αίτησης του μετατιθεμένου και με τη σύμφωνη γνώμη του Διοικητικού Συμβουλίου του Ελληνικού Κέντρου Αμυντικής Καινοτομίας και του Αρχηγού του οικείου Γενικού Επιτελείου.
ε) Ο χρόνος υπηρεσίας των μετατιθέμενων στο Ελληνικό Κέντρο Αμυντικής Καινοτομίας λογίζεται για κάθε έννομη συνέπεια ως:
εα) Χρόνος υπηρεσίας στην οργανική θέση που κατείχαν στον φορέα προέλευσης και εξελίσσονται κανονικά στους βαθμούς και τα μισθολογικά κλιμάκια της κατηγορίας τους, συνυπολογιζόμενου του χρόνου υπηρεσίας τους στο Ελληνικό Κέντρο Αμυντικής Καινοτομίας.
εβ) Χρόνος διοίκησης ή ειδικής υπηρεσίας, αναλόγως του βαθμού και της ειδικότητάς τους, σύμφωνα με το άρθρο 28 του ν. 3883/2010, περί του χρόνου διοίκησης και ειδικής υπηρεσίας.
στ) Η λήξη των μεταθέσεων αποφασίζεται εκτάκτως οποτεδήποτε.
3. Κατά παρέκκλιση του ν. 4361/2016 (Α’ 10) και των κατ’ εξουσιοδότησή του εκδιδομένων κανονιστικών πράξεων σχετικά με τις μεταθέσεις και τις εν γένει υπηρεσιακές μεταβολές των οπλιτών θητείας, στο Ελληνικό Κέντρο Αμυντικής Καινοτομίας, σε Κλάδους και υπηρεσίες του Γενικού Επιτελείου Εθνικής Άμυνας και στα ερευνητικά κέντρα των Ενόπλων Δυνάμεων τοποθετούνται και υπηρετούν τη στρατεύσιμη στρατιωτική τους υποχρέωση ειδικοί επιστήμονες, οι οποίοι είναι κάτοχοι διδακτορικών διπλωμάτων σε τεχνολογικούς κλάδους και κατά προτίμηση έχουν ερευνητική εμπειρία ή εμπειρία στην ίδρυση και λειτουργία νεοφυών εταιρειών τεχνολογικού τομέα ενός (1), τουλάχιστον, έτους μετά από την ολοκλήρωση της διδακτορικής τους διατριβής, ως Δόκιμοι Έφεδροι Αξιωματικοί του Στρατού Ξηράς αμέσως μετά από τη βασική τους εκπαίδευση. Ως προς τους Δόκιμους Έφεδρους Αξιωματικούς του πρώτου εδαφίου ισχύουν τα εξής:
α) Η διάρκεια της στρατεύσιμης στρατιωτικής τους υποχρέωσης είναι αυτή των οπλιτών θητείας.
β) Όσοι υπηρετούν στο Ελληνικό Κέντρο Αμυντικής Καινοτομίας παρακολουθούνται για διοικητικά θέματα από τη Μονάδα Υποστήριξης του Υπουργείου Εθνικής Άμυνας και όσοι υπηρετούν στα ερευνητικά κέντρα των Ενόπλων Δυνάμεων ή στο Γενικό Επιτελείο Εθνικής Άμυνας από την αντίστοιχη μονάδα του οικείου Γενικού Επιτελείου.
γ) Μετά από τη συμπλήρωση έξι (6) μηνών στρατεύσιμης στρατιωτικής υποχρέωσης τους απονέμεται ο βαθμός του Εφέδρου Ανθυπολοχαγού.
δ) Μετά από την εκπλήρωση της στρατεύσιμης στρατιωτικής τους υποχρέωσης μπορούν, εφόσον το επιθυμούν και με σύμφωνη γνώμη του Διοικητικού Συμβουλίου του Ελληνικού Κέντρου Αμυντικής Καινοτομίας ή της διοίκησης των Ερευνητικών Κέντρων των Ενόπλων Δυνάμεων ή του διευθυντή του οικείου Κλάδου του Γενικού Επιτελείου Εθνικής Άμυνας, να παρέχουν σε αυτούς αμισθί υπηρεσίες για χρονικό διάστημα έως δύο (2) ετών ως σύμβουλοι μερικής απασχόλησης, μετά το πέρας των οποίων:
δα) Απονέμεται σε αυτούς ο βαθμός του εφέδρου Υπολοχαγού.
δβ) Με σύμφωνη γνώμη του Διοικητικού Συμβουλίου του Ελληνικού Κέντρου Αμυντικής Καινοτομίας ή της διοίκησης των ερευνητικών κέντρων ή του διευθυντή του οικείου Κλάδου του Γενικού Επιτελείου Εθνικής Άμυνας, μπορούν να παρέχουν σε αυτούς αμισθί υπηρεσίες για επιπλέον χρονικό διάστημα έως έξι (6) ετών από την ημερομηνία κατάταξής τους στις Ένοπλες Δυνάμεις, ως σύμβουλοι μερικής απασχόλησης.
δγ) Με τη συμπλήρωση πέντε (5) ετών υπηρεσίας από την ημερομηνία κατάταξής τους στις Ένοπλες Δυνάμεις τους απονέμεται ο βαθμός του εφέδρου Λοχαγού.
ε) Για όσα θέματα δεν ρυθμίζονται στις περ. α) έως και δ) του παρόντος και στις κανονιστικές πράξεις που εκδίδονται κατ’ εξουσιοδότηση του άρθρου 78 του παρόντος, εφαρμόζεται ο α.ν. 833/1937 (Α’ 351).
4. Το Ελληνικό Κέντρο Αμυντικής Καινοτομίας και οι άμεσες θυγατρικές του μπορούν να αποφασίζουν τον μεταξύ τους δανεισμό εργαζομένων μετά από τη σύμφωνη γνώμη τους, τηρουμένων των όρων των οικείων συμβάσεων και σύμφωνα με τους όρους των οικείων Εσωτερικών Κανονισμών Προσωπικού και Αποδοχών.
5. Επιτρέπεται η διάθεση στρατιωτικού και πολιτικού προσωπικού μεταξύ του Ελληνικού Κέντρου Αμυντικής Καινοτομίας και των θυγατρικών του. Για τα θέματα του προσωπικού του Ελληνικού Κέντρου Αμυντικής Καινοτομίας και των άμεσων θυγατρικών του δεν εφαρμόζεται η παρ. 4 του άρθρου 8 του ν. 3978/2011 (Α’ 137), περί της απασχόλησης στρατιωτικού και πολιτικού προσωπικού των Ενόπλων Δυνάμεων, το οποίο χειρίζεται συμβάσεις προμηθειών, υπηρεσιών ή έργων στον τομέα της άμυνας, σε οικονομικούς φορείς που συμμετέχουν σε διαδικασίες σύναψης και εκτέλεσης των συμβάσεων αυτών.
Άρθρο 13
Καταστατικό
Κυρώνεται το αρχικό καταστατικό του Ελληνικού Κέντρου Αμυντικής Καινοτομίας, το οποίο έχει ως εξής:
«ΚΑΤΑΣΤΑΤΙΚΟ
ΚΕΦΑΛΑΙΟ Α’
ΝΟΜΙΚΗ ΜΟΡΦΗ - ΕΠΩΝΥΜΙΑ - ΕΔΡΑ - ΣΚΟΠΟΣ - ΔΙΑΡΚΕΙΑ
Άρθρο πρώτο
Νομική μορφή
Το Ελληνικό Κέντρο Αμυντικής Καινοτομίας «ΕΛΚΑΚ ΑΕ» λειτουργεί σύμφωνα με τους κανόνες του παρόντος και τον ν. 4548/2018 (Α’ 104), για την εξυπηρέτηση του δημοσίου συμφέροντος και κατά τους κανόνες της ιδιωτικής οικονομίας.
Άρθρο δεύτερο
Επωνυμία
Η επωνυμία της ανώνυμης εταιρείας είναι «Ελληνικό Κέντρο Αμυντικής Καινοτομίας» και έχει διακριτικό τίτλο «ΕΛΚΑΚ ΑΕ». Στις διεθνείς συναλλαγές η Εταιρεία χρησιμοποιεί την επωνυμία «Hellenic Centre for Defence Innovation SA» ή πιστή μετάφρασή της σε οποιαδήποτε άλλη γλώσσα και διακριτικό τίτλο «HCDI».
Άρθρο τρίτο
Έδρα
1. Έδρα του Ελληνικού Κέντρου Αμυντικής Καινοτομίας είναι ο Δήμος Αθηναίων. Με απόφαση της Γενικής Συνέλευσης μπορεί ως έδρα να ορίζεται άλλος δήμος της Περιφέρειας Αττικής.
2. Το Ελληνικό Κέντρο Αμυντικής Καινοτομίας μπορεί να ιδρύει υποκαταστήματα, γραφεία ή πρακτορεία οπουδήποτε στην Ελλάδα και στην αλλοδαπή με αποφάσεις του Διοικητικού Συμβουλίου, οι οποίες καθορίζουν τις αρμοδιότητες και τους όρους σύστασης και λειτουργίας τους.
Άρθρο τέταρτο
Σκοπός και αντικείμενο
Σκοπός του Ελληνικού Κέντρου Αμυντικής Καινοτομίας είναι:
α) Η παρακολούθηση και ο συντονισμός των διακρατικών προγραμμάτων, συμπεριλαμβανομένων των Διακρατικών Ολοκληρωμένων Προγραμμάτων Ερευνητικής και Αναπτυξιακής Συνεργασίας του άρθρου 75 του ν. 3978/2011 (Α’ 137), για λογαριασμό του Υπουργείου Εθνικής Άμυνας. Το Ελληνικό Δημόσιο εκπροσωπείται στα προγράμματα αυτά από τον Υπουργό Εθνικής Άμυνας και την αρμόδια υπηρεσία του Υπουργείου Εθνικής Άμυνας.
β) Η ανάληψη και η υλοποίηση πρωτοβουλιών για την καλλιέργεια εγχώριου οικοσυστήματος ανάπτυξης καινοτόμων τεχνολογιών, προϊόντων, διαδικασιών ή εφαρμογών οι οποίες επιτρέπουν την αξιοποίησή τους στον τομέα της άμυνας και ασφάλειας και για μη στρατιωτικούς σκοπούς, ιδίως αυτών του Λιμενικού Σώματος - Ελληνικής Ακτοφυλακής, της Ελληνικής Αστυνομίας και του Πυροσβεστικού Σώματος και εν γένει της πολιτικής προστασίας.
γ) Ο σχεδιασμός, η ανάπτυξη, η αξιολόγηση και η διαχείριση χρηματοδοτικών και μη χρηματοδοτικών εργαλείων, έργων και συναφών προγραμμάτων για την ενίσχυση του οικοσυστήματος αμυντικής καινοτομίας, τη μεταφορά τεχνολογίας μεταξύ καινοτόμων ή νεοφυών επιχειρήσεων και των αμυντικών βιομηχανιών και τη συνεργασία με άλλους φορείς και ιδίως με Ανώτατα Εκπαιδευτικά Ιδρύματα, με Ανώτατα Στρατιωτικά Εκπαιδευτικά Ιδρύματα, με σχολές των Ενόπλων Δυνάμεων και με ερευνητικά κέντρα.
δ) Η επιτάχυνση της ανάπτυξης και της υιοθέτησης νέων τεχνολογιών από τις Ένοπλες Δυνάμεις και η υποβολή εισηγήσεων για τη διαμόρφωση του Ειδικού Στρατηγικού Σχεδιασμού Προγραμμάτων έρευνας και ανάπτυξης του άρθρου 8 του κυρωτικού νόμου.
ε) Η υποστήριξη των νεοφυών και καινοτόμων επιχειρήσεων που δραστηριοποιούνται στον τομέα της άμυνας και της ασφάλειας και της πολιτικής προστασίας, των ερευνητικών κέντρων και των αμυντικών βιομηχανιών σε όλον τον κύκλο της ανάπτυξης των προϊόντων, των υπηρεσιών και των ερευνητικών τους προγραμμάτων, καθώς και η διασύνδεσή τους με τις Ένοπλες Δυνάμεις, τα Ανώτατα Στρατιωτικά Εκπαιδευτικά Ιδρύματα, το Λιμενικό Σώμα - Ελληνική Ακτοφυλακή, την Ελληνική Αστυνομία, το Πυροσβεστικό Σώμα αλλά και μεταξύ τους.
στ) Η δημιουργία θερμοκοιτίδων επιχειρηματικότητας, γραφείων μεταφοράς τεχνολογίας και φορέων στήριξης της επιχειρηματικότητας, συμπεριλαμβανομένης της συμμετοχής σε τέτοιες επιχειρήσεις και της σύστασης νέων, καθώς και η χρηματοδότηση υφιστάμενων ή νέων τέτοιων δομών.
ζ) Η διασύνδεση και συνεργασία με τρίτους φορείς, ημεδαπούς ή αλλοδαπούς, δημόσιους ή ιδιωτικούς, που δραστηριοποιούνται σε ζητήματα έρευνας και ανάπτυξης, με στόχο την ανάπτυξη και την αξιοποίηση προϊόντων και υπηρεσιών στο πλαίσιο είτε κοινής λειτουργίας προγραμμάτων επιταχυντών (accelerators) είτε άλλης συμφωνίας υποστήριξης και ανταλλαγής γνώσεων επί βέλτιστων μεθόδων και πρακτικών.
η) Η υλοποίηση προγραμμάτων έρευνας και ανάπτυξης στον τομέα της άμυνας και της ασφάλειας, της πολιτικής προστασίας και σε προϊόντα διττής χρήσης.
θ) Η ανάπτυξη καινοτόμων προϊόντων ή υπηρεσιών στον τομέα της άμυνας και ασφάλειας και της πολιτικής προστασίας και η επακόλουθη προμήθειά τους για τις ανάγκες των Ενόπλων Δυνάμεων, του Λιμενικού Σώματος - Ελληνικής Ακτοφυλακής, της Ελληνικής Αστυνομίας και του Πυροσβεστικού Σώματος, υπό την προϋπόθεση ότι έχουν τις συμφωνημένες ιδιότητες και τα επίπεδα επιδόσεων.
ι) Η συνεργασία με αντίστοιχους φορείς της Ελλάδας και του εξωτερικού, με στόχο τη διασύνδεση των οικοσυστημάτων.
ια) Η διαχείριση των ταμείων του άρθρου εικοστού όγδοου και η αναζήτηση πόρων από άλλες πηγές.
ιβ) Η ανάπτυξη συστημάτων προστασίας κρίσιμων υποδομών.
2. Για την επιδίωξη των παραπάνω σκοπών, τα προγράμματα έρευνας και ανάπτυξης:
α) Δύναται να αφορούν σε κάθε δραστηριότητα παραγωγής προϊόντων, παροχής υπηρεσιών ή κατασκευής έργων:
αα) Στον τομέα της άμυνας και ασφάλειας και της πολιτικής προστασίας.
αβ) Διττής χρήσης, η έννοια της οποίας περιλαμβάνει:
i) Όσα έχουν σχεδιαστεί αρχικά για πολιτική χρήση, αλλά αργότερα προσαρμόστηκαν ή μπορούν να προσαρμοστούν σε στρατιωτικούς σκοπούς για να χρησιμοποιηθούν ως όπλα, πυρομαχικά ή πολεμικό υλικό, σύμφωνα με όσα ορίζονται στον ν. 3978/2011.
ii) Όσα έχουν σχεδιαστεί χωρίς προσανατολισμό χρήσης και μπορούν να αποκτήσουν στρατιωτική και μη στρατιωτική εφαρμογή.
β) Δύναται να περιλαμβάνουν:
βα) Βασική έρευνα, η οποία συνίσταται σε πειραματική ή θεωρητική εργασία, που αναλαμβάνεται κυρίως για την παραγωγή νέων γνώσεων σχετικά με τα βασικά αίτια φαινομένων και παρατηρήσιμων γεγονότων, χωρίς να προβλέπεται πρακτική εφαρμογή ή χρήση.
ββ) Εφαρμοσμένη έρευνα, η οποία συνίσταται σε πρωτότυπα έργα με σκοπό την παραγωγή νέας γνώσης και κατευθύνεται πρωτίστως προς έναν συγκεκριμένο πρακτικό στόχο ή σκοπό.
βγ) Πειραματική ανάπτυξη, η οποία συνίσταται σε έργο που βασίζεται σε υφιστάμενη γνώση που έχει ληφθεί από έρευνα ή εμπειρία στην πράξη, με σκοπό την παρασκευή νέων υλικών, προϊόντων ή συσκευών, την εισαγωγή νέων διεργασιών, συστημάτων ή υπηρεσιών ή τη σημαντική βελτίωση εκείνων που ήδη υπάρχουν, συμπεριλαμβανομένης της κατασκευής πρωτοτύπων ή προϊόντων ή ανάπτυξης υπηρεσιών υπό μορφή δοκιμαστικής σειράς, καθώς και εργαλείων, βιομηχανικής μηχανοτεχνίας ή σχεδιασμού.
3. Στο πλαίσιο της αποστολής του, το Ελληνικό Κέντρο Αμυντικής Καινοτομίας:
α) Αναλαμβάνει ως αναθέτουσα αρχή το σύνολο των αρμοδιοτήτων που αφορούν στην προκήρυξη, ανάθεση και εκτέλεση δημόσιων συμβάσεων με αντικείμενο την υλοποίηση προγραμμάτων έρευνας και ανάπτυξης και τον συντονισμό διακρατικών προγραμμάτων, συμπεριλαμβανομένων των Διακρατικών Ολοκληρωμένων Προγραμμάτων Ερευνητικής και Αναπτυξιακής Συνεργασίας, κατ’ εντολή και για λογαριασμό του Υπουργείου Εθνικής Άμυνας και των Ενόπλων Δυνάμεων, του Υπουργείου Προστασίας του Πολίτη, του Υπουργείου Ναυτιλίας και Νησιωτικής Πολιτικής και του Υπουργείου Κλιματικής Κρίσης και Πολιτικής Προστασίας, τα οποία είναι και ο τελικός αποδέκτης των προϊόντων των υλοποιούμενων προγραμμάτων.
β) Υποστηρίζει τις Ένοπλες Δυνάμεις σε κάθε θέμα παροχής υπηρεσιών έρευνας και ανάπτυξης σε ζητήματα επιχειρησιακού τους ενδιαφέροντος, σε μέσα και υπηρεσίες διευκόλυνσης τεχνικού διαλόγου με την εγχώρια αμυντική βιομηχανία, καθώς και για κάθε θέμα που αφορά στην υλοποίηση, την προώθηση και τη χρηματοδότηση προγραμμάτων έρευνας και ανάπτυξης.
γ) Μεσολαβεί για την επαφή των Ανώτατων Εκπαιδευτικών Ιδρυμάτων και των Ανώτατων Στρατιωτικών Εκπαιδευτικών Ιδρυμάτων μεταξύ τους, με κρατικούς φορείς, με επιχειρήσεις καινοτόμου τεχνολογίας και νεοφυείς επιχειρήσεις, με βιομηχανίες και εταιρείες του αμυντικού οικοσυστήματος και με χρηματοδοτικούς οργανισμούς και τους παρέχει συμβουλές και καθοδήγηση σχετικά με την ένταξή τους σε εθνικά, ευρωπαϊκά ή άλλα προγράμματα χρηματοδότησης.
δ) Λειτουργεί ως Γραφείο Μεταφοράς Τεχνολογίας της περ. ζ) του άρθρου 52 του ν. 4864/2021 (Α’ 237), με αρμοδιότητα την υποστήριξη των Ανώτατων Στρατιωτικών Εκπαιδευτικών Ιδρυμάτων και των ερευνητών τους στην εμπορική αξιοποίηση ερευνητικών αποτελεσμάτων και γνώσεων και στη μεταφορά τεχνολογίας επί των υλοποιούμενων προγραμμάτων έρευνας και ανάπτυξης.
ε) Ιδρύει θυγατρικές εταιρείες με αντικείμενο την παραγωγή καινοτόμων τεχνολογικών προϊόντων, ειδικά στον τομέα των μη επανδρωμένων συστημάτων, με σκοπό τον σχεδιασμό και την ανάπτυξη νέων τεχνολογικών προϊόντων και υπηρεσιών, τη μεταφορά τεχνολογίας και τεχνογνωσίας, την εκπόνηση σχεδίων και την κατασκευή πειραματικών πρωτοτύπων, την πιστοποίηση συστημάτων, τη δημιουργία κατάλληλης υλικοτεχνικής τεχνολογικής υποδομής για τη θεωρητική και πειραματική διερεύνηση νέων καινοτόμων τεχνολογιών και την αξιοποίηση του επιστημονικού δυναμικού της χώρας για την εξυπηρέτηση των αναγκών των Ενόπλων Δυνάμεων, των Σωμάτων Ασφαλείας και της πολιτικής προστασίας.
στ) Ιδρύει εταιρείες-τεχνοβλαστούς, για τις οποίες εφαρμόζονται αναλόγως οι διατάξεις του Μέρους Γ’ του ν. 4864/2021 ως προς τα Ανώτατα Στρατιωτικά Εκπαιδευτικά Ιδρύματα, τα ερευνητικά κέντρα των Ενόπλων Δυνάμεων και το πολιτικό και στρατιωτικό προσωπικό των Ενόπλων Δυνάμεων.
ζ) Διαχειρίζεται την περιουσία των ταμείων του άρθρου εικοστού όγδοου.
η) Διαχειρίζεται τα δικαιώματα διανοητικής ιδιοκτησίας του Ελληνικού Δημοσίου, σύμφωνα με το άρθρο 11 του κυρωτικού νόμου.
Άρθρο πέμπτο
Αρμοδιότητες
1. Στο πλαίσιο των ανωτέρω σκοπών και με βάση τις διεθνείς καλές πρακτικές, το Ελληνικό Κέντρο Αμυντικής Καινοτομίας εισηγείται στον Υπουργό Εθνικής Άμυνας την ερευνητική και τεχνολογική πολιτική του Υπουργείου Εθνικής Άμυνας που ενσωματώνει τις βασικές επιλογές αμυντικής έρευνας και τεχνολογίας. Ομοίως συμμετέχει στην κατάρτιση του Ειδικού Στρατηγικού Σχεδιασμού Προγραμμάτων Έρευνας και Ανάπτυξης που εγκρίνεται από τον Υπουργό Εθνικής Άμυνας.
2. Στο πλαίσιο της υλοποίησης του Ειδικού Στρατηγικού Σχεδιασμού Προγραμμάτων Έρευνας και Ανάπτυξης, το Ελληνικό Κέντρο Αμυντικής Καινοτομίας ασκεί τις αρμοδιότητες που προβλέπονται στον ιδρυτικό του νόμο και αναλαμβάνει ιδίως:
α) Την αξιολόγηση και διαχείριση εθνικών και συγχρηματοδοτούμενων προγραμμάτων αμυντικής έρευνας, ανάπτυξης και καινοτομίας, τεχνολογιών αμυντικής και διττής χρήσης, καθώς και την εκπόνηση μελετών επί συναφών θεμάτων.
β) Την παρακολούθηση των τρεχουσών εξελίξεων και την αναγνώριση των μελλοντικών τάσεων στις τεχνολογίες αμυντικής και διττής χρήσης, συμπεριλαμβανομένων των αναδυόμενων τεχνολογιών αιχμής (emerging and disruptive technologies), καθώς και την υποβολή ετησίως προς τη Γενική Διεύθυνση Αμυντικών Εξοπλισμών και Επενδύσεων του Υπουργείου Εθνικής Άμυνας σχετικής έκθεσης.
γ) Τη χαρτογράφηση και την κατηγοριοποίηση του ελληνικού αμυντικού οικοσυστήματος με βάση τις κατηγορίες που χρησιμοποιούνται από τους διεθνείς οργανισμούς.
δ) Τον συντονισμό με τα Γενικά Επιτελεία, τα ερευνητικά κέντρα των Ενόπλων Δυνάμεων και τα Ανώτατα Στρατιωτικά Εκπαιδευτικά Ιδρύματα και ειδικότερα:
δα) Την υποβοήθηση των αρμόδιων διευθύνσεων των Γενικών Επιτελείων, τα οποία εντοπίζουν και καταγράφουν υφιστάμενα προβλήματα και ελλείψεις επί των αμυντικών εν γένει συστημάτων των Ενόπλων Δυνάμεων προς επίλυση και κάλυψη από το Ελληνικό Κέντρο Αμυντικής Καινοτομίας.
δβ) Τη συνεργασία με τα ερευνητικά κέντρα των Ενόπλων Δυνάμεων.
δγ) Την ενίσχυση και απευθείας χρηματοδότηση της ερευνητικής δραστηριότητας που διεξάγεται από τα Ανώτατα Στρατιωτικά Εκπαιδευτικά Ιδρύματα.
δδ) Την υποστήριξη των Γενικών Επιτελείων στον τεχνολογικό διάλογο με το εγχώριο οικοσύστημα για ανάπτυξη νέων προϊόντων και εξεύρεση καινοτόμων λύσεων.
ε) Τη διασύνδεση και συνεργασία με τρίτους φορείς, ημεδαπούς ή αλλοδαπούς, δημόσιους ή ιδιωτικούς, που δραστηριοποιούνται σε ζητήματα έρευνας και ανάπτυξης με στόχο την ανάπτυξη και αξιοποίηση προϊόντων και υπηρεσιών είτε στο πλαίσιο κοινής λειτουργίας προγραμμάτων επιταχυντών (accelerators) είτε στο πλαίσιο άλλης συμφωνίας υποστήριξης και ανταλλαγής γνώσεων επί βέλτιστων μεθόδων και πρακτικών.
στ) Τη συμμετοχή σε ευρωπαϊκά και διεθνή δίκτυα για την ανταλλαγή τεχνογνωσίας και εμπειρίας, καθώς και την παρουσία σε ερευνητικά, τεχνικά, εκπαιδευτικά ή άλλα προγράμματα, συνέδρια, εκθέσεις, εκδηλώσεις δημοσιότητας ή άλλες συναφείς δραστηριότητες.
ζ) Τη μεταφορά διεθνούς τεχνογνωσίας αιχμής στην Ελλάδα, τη διάδοση βέλτιστων μεθόδων και πρακτικών, την υποβοήθηση ανταλλαγής εμπειριών, τεχνογνωσίας και πληροφόρησης μεταξύ ημεδαπών και αλλοδαπών φορέων σε θέματα και πολιτικές σχετικά με την αμυντική έρευνα, την ανάπτυξη και την καινοτομία.
η) Τη διοργάνωση και εκδήλωση προσκλήσεων προς το ελληνικό αμυντικό οικοσύστημα για την επίλυση προβλημάτων, την κάλυψη ελλείψεων ή τη βελτίωση επιδόσεων των αμυντικών εν γένει συστημάτων των Ενόπλων Δυνάμεων, για την αντιμετώπιση των οποίων δεν υφίστανται διαθέσιμες ή τεχνοοικονομικά συμφέρουσες λύσεις, καθώς και τη διεξαγωγή κοινών προσκλήσεων με κρατικούς ή μη φορείς του εξωτερικού, σε θεματικές ενότητες που αποτελούν ελληνικά ή ευρωπαϊκά πεδία ενδιαφέροντος.
θ) Την υποδοχή και αξιολόγηση των προτάσεων, τη δοκιμή καινοτόμων τεχνολογιών, τη διαπραγμάτευση και την υπογραφή συμβάσεων για την υλοποίηση και ανάπτυξή τους, καθώς και την παρακολούθησή τους μέχρι την ολοκλήρωση των προγραμμάτων και την παράδοση των τελικών προϊόντων ή υπηρεσιών. Στο πλαίσιο αυτό είναι αρμόδιο για:
θα) Την αξιολόγηση των προσφερόμενων λύσεων, χρησιμοποιώντας διαπιστευμένους αξιολογητές.
θβ) Την υποβολή αιτήματος μέσω της Γενικής Διεύθυνσης Αμυντικών Εξοπλισμών και Επενδύσεων στο αρμόδιο Γενικό Επιτελείο για διεξαγωγή δοκιμών των παραγόμενων αμυντικών προϊόντων ή υπηρεσιών με αξιοποίηση των στρατιωτικών πεδίων δοκιμών, εφόσον απαιτείται.
θγ) Τη διαπραγμάτευση και σύναψη συμβάσεων για την εμπορική αξιοποίηση των ερευνητικών αποτελεσμάτων και των σχετικών γνώσεων που παράγουν τα μέλη διδακτικού και ερευνητικού προσωπικού και το ερευνητικό προσωπικό των Ανώτατων Στρατιωτικών Εκπαιδευτικών Ιδρυμάτων και των ερευνητικών κέντρων των Ενόπλων Δυνάμεων και τη διαμόρφωση στρατηγικής κατοχύρωσης πνευματικών δικαιωμάτων όπου απαιτείται, σε συνεργασία με εσωτερικούς ή εξωτερικούς συνεργάτες.
ι) Τον σχεδιασμό, την παροχή και τη διαχείριση χρηματοδοτικών εργαλείων για τη στήριξη της έρευνας και ανάπτυξης στον τομέα της άμυνας και ασφάλειας και της πολιτικής προστασίας. Ιδίως:
ια) Την αξιολόγηση και επιλογή των προτάσεων προς χρηματοδότηση από το Ταμείο Καινοτομίας Εθνικής Άμυνας και το Ταμείο Ανάπτυξης Εθνικής Άμυνας ή από άλλους χρηματοδοτικούς φορείς, για την υποστήριξη της υλοποίησης των προγραμμάτων που ανέλαβαν οι ανάδοχοι.
ιβ) Τη στήριξη, προώθηση και ενίσχυση της επιχειρηματικότητας και καινοτομίας των επιχειρήσεων και τη διασύνδεση των πηγών χρηματοδότησης με τα διαθέσιμα χρηματοδοτικά εργαλεία.
ιγ) Τη δημιουργία νέων χρηματοδοτικών εργαλείων συνδυάζοντας δανεισμό, εγγυοδοσία, συγχρηματοδοτήσεις, επιχορηγήσεις, κεφαλαιακές συμμετοχές και συνεπικουρώντας τη Γενική Διεύθυνση Αμυντικών Εξοπλισμών και Επενδύσεων στις επαφές της με τους εθνικούς, ευρωπαϊκούς και διεθνείς χρηματοδοτικούς οργανισμούς, με στόχο την απορρόφηση των υφιστάμενων εφαρμογών χρηματοδότησης στον τομέα της άμυνας και ασφάλειας και πολιτικής προστασίας ή τον σχεδιασμό, την ανάπτυξη και την υλοποίηση νέων. Σε περιπτώσεις δράσεων και έργων που υλοποιούνται στο πλαίσιο προγραμμάτων και χρηματοδοτικών μέσων, τα οποία χρηματοδοτούνται ολικώς ή μερικώς μέσω του Προγράμματος Δημοσίων Επενδύσεων (ΠΔΕ), εφαρμόζεται το οικείο θεσμικό πλαίσιο.
ιδ) Την αξιολόγηση, διαχείριση και υλοποίηση χρηματοδοτικών προγραμμάτων της αμυντικής βιομηχανίας, τα οποία χρηματοδοτούνται από τον τακτικό προϋπολογισμό ή συγχρηματοδοτούνται από την Ευρωπαϊκή Ένωση ή άλλα ευρωπαϊκά και διεθνή προγράμματα, εφόσον τα έργα και προγράμματα αυτά αφορούν σε θέματα έρευνας και καινοτομίας στον τομέα της άμυνας και ασφάλειας ή της πολιτικής προστασίας.
ιε) Τον σχεδιασμό, την ίδρυση και τη διαχείριση ταμείων, κεφαλαίων και μέσων χρηματοοικονομικής τεχνικής, σύμφωνα με το εθνικό, ενωσιακό και διεθνές δίκαιο.
ιστ) Την ίδρυση ή συμμετοχή σε εταιρείες ή άλλα νομικά πρόσωπα που επιδιώκουν τους ίδιους ή παρεμφερείς σκοπούς με το Ελληνικό Κέντρο Αμυντικής Καινοτομίας.
ιζ) Την υλοποίηση κάθε αρμοδιότητας που προκύπτει από τον ιδρυτικό νόμο του Ελληνικού Κέντρου Αμυντικής Καινοτομίας ή που είναι συναφής με τις περιγραφόμενες στο παρόν.
3. Ειδικά για τη διαχείριση προγραμμάτων ΕΣΠΑ εφαρμόζονται οι διατάξεις του ν. 4914/2022 (Α’ 61).
Άρθρο έκτο
Διάρκεια
Η διάρκεια της Εταιρείας είναι αορίστου χρόνου.
ΚΕΦΑΛΑΙΟ Β’
ΜΕΤΟΧΙΚΟ ΚΕΦΑΛΑΙΟ - ΛΕΙΤΟΥΡΓΙΚΟΙ ΠΟΡΟΙ
Άρθρο έβδομο
Κεφάλαιο
Το μετοχικό κεφάλαιο του Ελληνικού Κέντρου Αμυντικής Καινοτομίας ορίζεται σε ένα εκατομμύριο πεντακόσιες χιλιάδες (1.500.000) ευρώ, διαιρείται σε χίλιες πεντακόσιες (1.500) ονομαστικές μετοχές, ονομαστικής αξίας χιλίων (1.000) ευρώ η καθεμία, αναλαμβάνεται δε και καλύπτεται σε ποσοστό εξήντα επτά τοις εκατό (67%) από το Ελληνικό Δημόσιο και σε ποσοστό τριάντα τρία τοις εκατό (33%) από την Ελληνική Εταιρεία Συμμετοχών και Περιουσίας Α.Ε. που έχει συσταθεί με τον ν. 4389/2016 (Α’ 94). Το ελληνικό Δημόσιο κατά την άσκηση των δικαιωμάτων του ως μετόχου εκπροσωπείται στη Γενική Συνέλευση από τον Υπουργό Εθνικής Άμυνας ή τον νόμιμο εκπρόσωπό του.
Άρθρο όγδοο
Μετοχές
1. Οι μετοχές του Ελληνικού Κέντρου Αμυντικής Καινοτομίας είναι ονομαστικές και δεσμευμένες. Κάθε μεταβίβαση μετοχών του Ελληνικού Κέντρου Αμυντικής Καινοτομίας εγκρίνεται από τη Γενική Συνέλευση.
2. Σε περίπτωση μεταβίβασης των μετοχών, το Ελληνικό Δημόσιο διατηρεί αποφασιστική επιρροή επί του Ελληνικού Κέντρου Αμυντικής Καινοτομίας με συμμετοχή στο μετοχικό του κεφάλαιο, με χρηματοοικονομική συμμετοχή στη δραστηριότητά του, με συμμετοχή στη διαμόρφωση των κανόνων που το διέπουν, με άσκηση εποπτείας και με οποιονδήποτε άλλον τρόπο. Το συνδυασμένο ποσοστό της συμμετοχής του Ελληνικού Δημοσίου στο Ελληνικό Κέντρο Αμυντικής Καινοτομίας, όπως εκπροσωπείται για την άσκηση των μετοχικών του δικαιωμάτων από τον Υπουργό Εθνικής Άμυνας ή τον νόμιμο εκπρόσωπό του, και οποιουδήποτε άλλου φορέα του οποίου την απόλυτη πλειοψηφία του μετοχικού κεφαλαίου κατέχει το Ελληνικό Δημόσιο, δεν δύναται να είναι κατώτερο του ποσοστού πενήντα ενός τοις εκατό (51%) επί του συνόλου των μετοχών του Ελληνικού Κέντρου Αμυντικής Καινοτομίας με δικαίωμα ψήφου.
3. Οι τίτλοι των μετοχών φέρουν αύξοντα αριθμό τίτλου και μετοχών, πλήρη στοιχεία κατόχου, τη σφραγίδα της «ΕΛΚΑΚ ΑΕ» και τις υπογραφές του Προέδρου του Διοικητικού Συμβουλίου και ενός μέλους του Διοικητικού Συμβουλίου, που ορίζεται από το Διοικητικό Συμβούλιο. Οι υπογραφές αυτές μπορούν να αποτυπωθούν και με μηχανικό μέσο. Κάθε τίτλος μετοχών δύναται να παριστά περισσότερες από μία μετοχές, όπως ορίζεται ειδικότερα από το Διοικητικό Συμβούλιο.
4. Είναι δυνατή η έκδοση προσωρινών τίτλων μετοχών, οι οποίοι ανταλλάσσονται με τους οριστικούς, αμέσως μόλις εκδοθούν οι τελευταίοι. Οι προσωρινοί τίτλοι μετοχών φέρουν όλα τα στοιχεία των οριστικών, πλην μερισματαποδείξεων.
Άρθρο ένατο
Έσοδα
1. Τα έσοδα του Ελληνικού Κέντρου Αμυντικής Καινοτομίας χρησιμοποιούνται για την κάλυψη των αναγκών λειτουργίας και ανάπτυξής του, καθώς και για την επίτευξη της αποστολής του. Ειδικότερα προέρχονται από:
α) Τιμολόγηση υπηρεσιών:
αα) Ποσοστό δυόμισι τοις εκατό (2,5%) επί του ποσού των χρηματοδοτήσεων που λαμβάνουν οι επιλεγέντες φορείς από τα ταμεία που διαχειρίζεται το Ελληνικό Κέντρο Αμυντικής Καινοτομίας για την υλοποίηση προγραμμάτων έρευνας και ανάπτυξης, ως διαχειριστική αμοιβή.
αβ) Ποσοστό δυόμισι τοις εκατό (2,5%) επί όλων των συμβάσεων έρευνας και ανάπτυξης για τις οποίες μεσολάβησε το Ελληνικό Κέντρο Αμυντικής Καινοτομίας, ανεξάρτητα από την πηγή προέλευσης της χρηματοδότησης, ως διαχειριστική αμοιβή.
αγ) Ποσοστό δυόμισι τοις εκατό (2,5%) επί όλων των συμβάσεων προμήθειας τεχνολογικών προϊόντων και παροχής τεχνολογικών λύσεων, ως διαχειριστική αμοιβή.
β) Ενισχύσεις και άλλους πόρους από την Ευρωπαϊκή Ένωση ή φορείς της.
γ) Προγράμματα της Ευρωπαϊκής Ένωσης και διεθνών οργανισμών.
δ) Ποσοστό πενήντα τοις εκατό (50%) επί της εκμετάλλευσης διπλωμάτων ευρεσιτεχνίας, προϊόντων έρευνας και εν γένει δικαιωμάτων πνευματικής και βιομηχανικής ιδιοκτησίας των οποίων το Ελληνικό Κέντρο Αμυντικής Καινοτομίας είναι διαχειριστής.
ε) Δωρεές, κληρονομιές και κληροδοσίες.
στ) Ποσοστό είκοσι τοις εκατό (20%) επί των ετήσιων καθαρών κερδών των ταμείων που διαχειρίζεται το Ελληνικό Κέντρο Αμυντικής Καινοτομίας.
ζ) Κάθε άλλη νόμιμη αιτία.
2. Η τιμολογιακή πολιτική και οι χρεώσεις του Ελληνικού Κέντρου Αμυντικής Καινοτομίας είναι σύμφωνες με τους κανόνες της αγοράς, κατά τη συνήθη συναλλακτική πρακτική. Με απόφαση του Διοικητικού Συμβουλίου καθορίζεται η πολιτική χορηγήσεων και γενικότερα η πιστοληπτική και τιμολογιακή πολιτική.
3. Από τους πόρους του Ταμείου Καινοτομίας Εθνικής Άμυνας χρηματοδοτούνται οι δράσεις για την ανάπτυξη του οικοσυστήματος καινοτομίας και η λειτουργία επιταχυντών και θερμοκοιτίδων καινοτομίας.
ΚΕΦΑΛΑΙΟ Γ’
ΟΡΓΑΝΑ ΔΙΟΙΚΗΣΗΣ
Άρθρο δέκατο
Όργανα διοίκησης
Όργανα διοίκησης του Ελληνικού Κέντρου Αμυντικής Καινοτομίας είναι η Γενική Συνέλευση και το Διοικητικό Συμβούλιο.
Άρθρο ενδέκατο
Γενική Συνέλευση
1. Η Γενική Συνέλευση είναι το ανώτατο όργανο του Ελληνικού Κέντρου Αμυντικής Καινοτομίας.
2. Το Ελληνικό Δημόσιο κατά την άσκηση των δικαιωμάτων του ως μετόχου εκπροσωπείται στη Γενική Συνέλευση από τον Υπουργό Εθνικής Άμυνας ή τον νόμιμο εκπρόσωπό του.
Άρθρο δωδέκατο
Αρμοδιότητες της Γενικής Συνέλευσης
Η Γενική Συνέλευση έχει τις αρμοδιότητες που προβλέπονται στον ν. 4548/2018 (Α’ 101). Ειδικότερα, είναι αρμόδια:
α) Να εκλέγει το Διοικητικό Συμβούλιο.
β) Να διορίζει:
βα) Τα μέλη της Επιτροπής Ελέγχου.
ββ) Τους εκκαθαριστές.
γ) Να εγκρίνει:
γα) Την τροποποίηση του καταστατικού.
γβ) Την αύξηση ή μείωση του μετοχικού κεφαλαίου.
γγ) Την εκλογή ελεγκτών.
γδ) Την έγκριση των ετήσιων οικονομικών καταστάσεων.
γε) Τη διάθεση των ετήσιων κερδών.
γστ) Το Στρατηγικό και Επιχειρησιακό Σχέδιο του Ελληνικού Κέντρου Αμυντικής Καινοτομίας και των άμεσων θυγατρικών του, λαμβάνοντας υπόψη τα τρέχοντα Διακρατικά Ολοκληρωμένα Προγράμματα Ερευνητικής και Αναπτυξιακής Συνεργασίας του Υπουργείου Εθνικής Άμυνας.
δ) Να καθορίζει, κατόπιν τεκμηριωμένης εισήγησης του Διοικητικού Συμβουλίου και με απόφασή της που λαμβάνεται εφόσον εκπροσωπούνται στη συνεδρίαση μέτοχοι που κατέχουν ποσοστό τουλάχιστον πενήντα ένα τοις εκατό (51%) του μετοχικού κεφαλαίου, τους όρους, τις προϋποθέσεις και το ύψος ειδικού κινήτρου παραγωγικότητας για τους εργαζομένους, τα μέλη του Διοικητικού Συμβουλίου του Ελληνικού Κέντρου Αμυντικής Καινοτομίας και των θυγατρικών του εταιρειών και των επενδυτικών επιτροπών των Ταμείων Καινοτομίας και Ανάπτυξης Εθνικής Άμυνας, το οποίο συνδέεται με την επίτευξη στόχων υλοποίησης του επιχειρησιακού σχεδίου τους, ιδίως όσον αφορά στην παράδοση έργων και χρηματοδοτήσεων στο πλαίσιο του εξοπλιστικού προγράμματος του Υπουργείου Εθνικής Άμυνας. Το ύψος του ανωτέρω κινήτρου κλιμακώνεται, έχοντας υπόψη τον εγκεκριμένο προϋπολογισμό της εταιρείας και αναλόγως της εμπλοκής εκάστης υπηρεσίας και θέσης εργασίας στην παραγωγική διαδικασία.
Άρθρο δέκατο τρίτο
Συνεδριάσεις της Γενικής Συνέλευσης
1. Η Γενική Συνέλευση συγκαλείται από το Διοικητικό Συμβούλιο. Συνέρχεται τακτικά στην έδρα του Ελληνικού Κέντρου Αμυντικής Καινοτομίας μία (1) φορά τον χρόνο, το αργότερο έως τη 10η ημερολογιακή ημέρα του ένατου μήνα μετά από τη λήξη της εταιρικής χρήσης.
2. Το Διοικητικό Συμβούλιο, όποτε κρίνει αναγκαίο, δύναται να συγκαλεί τη Γενική Συνέλευση σε έκτακτη συνεδρίαση.
3. Η Γενική Συνέλευση μπορεί να συγκληθεί και από τους μετόχους που κατέχουν ποσοστό τουλάχιστον πέντε τοις εκατό (5%) του μετοχικού κεφαλαίου.
4. Η Γενική Συνέλευση, με εξαίρεση τις επαναληπτικές συνελεύσεις και αυτές που θεωρούνται ως τέτοιες, πρέπει να συγκαλείται είκοσι (20) τουλάχιστον ημέρες προ της ημερομηνίας που έχει οριστεί για τη συνεδρίαση αυτή. Η ημέρα της δημοσίευσης της πρόσκλησης της Γενικής Συνέλευσης και η ημέρα της συνεδρίασης αυτής δεν υπολογίζονται.
5. Πρόσκληση για σύγκληση της Γενικής Συνέλευσης δεν απαιτείται όταν στη συνέλευση παρίστανται ή αντιπροσωπεύονται μέτοχοι που εκπροσωπούν το σύνολο του κεφαλαίου και κανείς από αυτούς δεν αντιλέγει στην πραγματοποίησή της και στη λήψη αποφάσεων (καθολική Γενική Συνέλευση).
6. Ο Πρόεδρος του Διοικητικού Συμβουλίου προεδρεύει στη Γενική Συνέλευση προσωρινά, επιλέγει δε έναν Γραμματέα μέχρι να επικυρωθεί από τη Γενική Συνέλευση ο οριστικός κατάλογος των μετόχων που δικαιούνται να μετέχουν στη Συνέλευση και να εκλεγεί το οριστικό προεδρείο, που αποτελείται από τον Πρόεδρο και τον Γραμματέα που εκτελεί και χρέη ψηφολέκτη. Η εκλογή του Προέδρου της Γενικής Συνέλευσης γίνεται από αυτήν με μυστική ψηφοφορία, εκτός και αν η Γενική Συνέλευση αποφασίζει ομόφωνα την εκλογή του χωρίς ψηφοφορία.
Άρθρο δέκατο τέταρτο
Αρμοδιότητες του Διοικητικού Συμβουλίου
1. Το Διοικητικό Συμβούλιο ασκεί τη διοίκηση και διαχείριση των υποθέσεων του Ελληνικού Κέντρου Αμυντικής Καινοτομίας. Αποφασίζει και ενεργεί κάθε πράξη για τη διαχείριση των υποθέσεων και της περιουσίας του, καθώς και την πραγματοποίηση του εταιρικού σκοπού.
2. Το Διοικητικό Συμβούλιο μπορεί να αναθέτει μέρος των αρμοδιοτήτων του, περιλαμβανομένης της εξουσίας εκπροσώπησης και δέσμευσης του Ελληνικού Κέντρου Αμυντικής Καινοτομίας, με εξαίρεση τις εξουσίες εκείνες που ασκούνται συλλογικά, στον Πρόεδρο, στον Αντιπρόεδρο, καθώς επίσης σε ένα ή περισσότερα πρόσωπα, μέλη ή μη του Διοικητικού Συμβουλίου, καθορίζοντας συγχρόνως στην παραπάνω απόφασή του και την έκταση της σχετικής εξουσιοδότησης.
3. Το Διοικητικό Συμβούλιο μπορεί με απόφασή του να αποφασίζει την τροποποίηση των ποσοστών των περ. α), δ) και στ) της παρ. 1 του ένατου άρθρου.
Άρθρο δέκατο πέμπτο
Σύνθεση του Διοικητικού Συμβουλίου
1. Το Διοικητικό Συμβούλιο απαρτίζεται από επτά (7) έως εννέα (9) μέλη, που εκλέγονται από τη Γενική Συνέλευση σύμφωνα με το Τμήμα Έκτο του ν. 4548/2018 (Α’ 101), με θητεία πέντε (5) ετών.
2. Στο Διοικητικό Συμβούλιο συμμετέχει ο προϊστάμενος της Γενικής Διεύθυνσης Αμυντικών Εξοπλισμών και Επενδύσεων του Υπουργείου Εθνικής Άμυνας και ο προϊστάμενος του ΣT’ Κλάδου του Γενικού Επιτελείου Εθνικής Άμυνας, στους οποίους δεν καταβάλλεται οποιαδήποτε αμοιβή ή αποζημίωση.
3. Η Γενική Συνέλευση ορίζει μεταξύ των μελών του Διοικητικού Συμβουλίου τον Πρόεδρο, τον Διευθύνοντα Σύμβουλο, εντεταλμένους συμβούλους και τον Αντιπρόεδρο.
4. Ο Διευθύνων Σύμβουλος εκπροσωπεί δικαστικά και εξώδικα το Ελληνικό Κέντρο Αμυντικής Καινοτομίας.
5. Μέλη του Διοικητικού Συμβουλίου, διευθυντές και ανώτεροι υπάλληλοι και μέλη των Επενδυτικών Επιτροπών των ταμείων του άρθρου εικοστού όγδοου:
α) Δεν διορίζονται όσοι έχουν κώλυμα διορισμού ως δημόσιοι υπάλληλοι σύμφωνα με το άρθρο 8 του Κώδικα Κατάστασης Δημοσίων Πολιτικών Υπαλλήλων και Υπαλλήλων Νομικών Προσώπων Δημοσίου Δικαίου (ν. 3528/2007, Α’ 26).
β) Απαγορεύεται να ασκούν κατ’ επάγγελμα, είτε μόνοι είτε σε συνεργασία με τρίτους, δραστηριότητες ανταγωνιστικές με αυτές του Ελληνικού Κέντρου Αμυντικής Καινοτομίας και να συμμετέχουν με οποιαδήποτε σχέση ή ιδιότητα σε επιχειρήσεις ή εταιρείες ή κοινοπραξίες ή κερδοσκοπικά νομικά πρόσωπα, στα οποία δύναται να ανατεθεί η εκπόνηση μελετών ή προγραμμάτων ή η εκτέλεση συγκεκριμένου έργου ή η προμήθεια υλικού ή παροχή υπηρεσιών από το Ελληνικό Κέντρο Αμυντικής Καινοτομίας.
6. Σε περίπτωση συνδρομής κωλυμάτων και ασυμβιβάστων της παρ. 5 σε μέλος του Διοικητικού Συμβουλίου, αυτό εκπίπτει της ιδιότητάς του με απόφαση της Γενικής Συνέλευσης.
7. Τα μέλη του Διοικητικού Συμβουλίου είναι κάτοχοι πτυχίου ιδρύματος ανώτατης εκπαίδευσης ή αρμοδίως αναγνωρισμένου ιδρύματος της αλλοδαπής και έχουν άριστη γνώση της αγγλικής γλώσσας, η οποία διαπιστώνεται σύμφωνα με το άρθρο 10 του π.δ. 85/2022 (Α’ 232).
8. Τα μέλη του Διοικητικού Συμβουλίου έχουν εμπειρία σε θέση ευθύνης πέντε (5) τουλάχιστον ετών και τα απαιτούμενα εχέγγυα αξιοπιστίας, ακεραιότητας και πείρας, ώστε να εξασφαλίζεται η ορθή και συνετή διαχείριση του Ελληνικού Κέντρου Αμυντικής Καινοτομίας, καθώς και επαρκή χρόνο για την ενασχόληση με τις υποθέσεις του. Η σύνθεση του Διοικητικού Συμβουλίου ως συνόλου εξασφαλίζει ότι τα μέλη του διαθέτουν ευρύ φάσμα γνώσεων και εμπειριών ως προς τα αντικείμενα του Ελληνικού Κέντρου Αμυντικής Καινοτομίας, ιδίως σε θέματα σχεδιασμού και άσκησης αναπτυξιακής πολιτικής, διαχείρισης μηχανισμών ανάπτυξης καινοτομίας, χρηματοοικονομικά, τραπεζικά, επενδυτικά, διοίκησης επιχειρήσεων και διαχείρισης κεφαλαίων, αμυντικής έρευνας και ανάπτυξης και αμυντικής βιομηχανίας, ώστε να καθίσταται δυνατή η ομαλή λειτουργία του Ελληνικού Κέντρου Αμυντικής Καινοτομίας και η άσκηση εποπτείας επί του συνόλου των λειτουργιών του.
9. Δεν μπορεί να επιλέγεται ως μέλος οργάνων του Ελληνικού Κέντρου Αμυντικής Καινοτομίας ή να είναι μέλος των οργάνων αυτού πρόσωπο που έχει καταδικαστεί με αμετάκλητη απόφαση για κακούργημα και σε οποιαδήποτε ποινή για:
α) Τοκογλυφία, απιστία, απάτη, κλοπή, υπεξαίρεση, εκβίαση, πλαστογραφία ή δωροδοκία ή
β) φορολογικά αδικήματα και αδικήματα της νομοθεσίας:
βα) νομιμοποίησης εσόδων από εγκληματικές δραστηριότητες,
ββ) περί εταιρειών,
βγ) πτώχευσης και αφερεγγυότητας,
βδ) αγοράς τίτλων ή κινητών αξιών ή μέσων πληρωμής, στα οποία συμπεριλαμβάνονται τα αδικήματα χειραγώγησης της αγοράς και αξιόποινες πράξεις προσώπων που κατέχουν προνομιακές πληροφορίες.
10. Η αμετάκλητη καταδίκη μέλους οργάνου της εταιρείας για τις πράξεις της παρ. 9 έχει ως συνέπεια την έκπτωσή του από τη θέση μέλους του οργάνου.
11. Τα μέλη του Διοικητικού Συμβουλίου, ο Διευθύνων Σύμβουλος και τα μέλη των επιτροπών κατά την άσκηση των καθηκόντων τους δεσμεύονται από τον νόμο, τους εσωτερικούς κανονισμούς του Ελληνικού Κέντρου Αμυντικής Καινοτομίας και τη συνείδησή τους.
12. Οι Σύμβουλοι είναι επανεκλέξιμοι από τη Γενική Συνέλευση και ανακαλούνται ελευθέρως από αυτήν.
13. Το Διοικητικό Συμβούλιο, αμέσως μετά από την εκλογή του από τη Γενική Συνέλευση, συνέρχεται και συγκροτείται σε σώμα.
14. Χρέη Γραμματέα του Διοικητικού Συμβουλίου ασκεί πρόσωπο που ορίζεται από αυτό.
Άρθρο δέκατο έκτο
Συνεδριάσεις του Διοικητικού Συμβουλίου
1. Το Διοικητικό Συμβούλιο συνέρχεται σε συνεδρίαση κατόπιν πρόσκλησης του Προέδρου μία (1) τουλάχιστον φορά τον μήνα στον τόπο της έδρας του Ελληνικού Κέντρου Αμυντικής Καινοτομίας. Συνεδριάζει έγκυρα και εκτός της έδρας του, είτε στην ημεδαπή είτε στην αλλοδαπή, εφόσον στη συνεδρίαση αυτή παρίστανται ή αντιπροσωπεύονται όλα τα μέλη του και κανένα μέλος δεν αντιλέγει στην πραγματοποίηση της συνεδρίασης.
2. Η πρόσκληση του Προέδρου γνωστοποιείται με οποιονδήποτε πρόσφορο τρόπο στα μέλη, δύο (2) τουλάχιστον εργάσιμες ημέρες πριν από τη συνεδρίαση. Στην πρόσκληση αυτή αναγράφονται με σαφήνεια τα θέματα της ημερήσιας διάταξης, διαφορετικά η λήψη αποφάσεων επιτρέπεται μόνον εφόσον παρίστανται ή αντιπροσωπεύονται όλα τα μέλη του και κανένα δεν αντιλέγει στη λήψη αποφάσεων.
3. Τη σύγκληση του Διοικητικού Συμβουλίου μπορούν, επίσης, να ζητήσουν δύο (2) από τα μέλη του, με αίτησή τους προς τον Πρόεδρο, η οποία περιλαμβάνει όλα τα θέματα της ημερήσιας διάταξης. Ο Πρόεδρος του Διοικητικού Συμβουλίου υποχρεούται να συγκαλέσει το Διοικητικό Συμβούλιο εντός προθεσμίας δέκα (10) ημερών από την υποβολή της αίτησης. Σε περίπτωση άρνησης του Προέδρου να συγκαλέσει το Διοικητικό Συμβούλιο μέσα στην ανωτέρω προθεσμία ή σε περίπτωση εκπρόθεσμης σύγκλησής του, επιτρέπεται στα μέλη που ζήτησαν τη σύγκληση να συγκαλέσουν το Διοικητικό Συμβούλιο εντός πέντε (5) ημερών από τη λήξη του δεκαημέρου, γνωστοποιώντας τη σχετική πρόσκληση στα λοιπά μέλη του Διοικητικού Συμβουλίου.
4. Οι συζητήσεις και αποφάσεις του Διοικητικού Συμβουλίου καταχωρίζονται περιληπτικά σε ειδικό βιβλίο, το οποίο μπορεί να τηρείται και ηλεκτρονικά. Κατόπιν αίτησης μέλους του Διοικητικού Συμβουλίου, ο Πρόεδρος υποχρεούται να καταχωρίσει στα πρακτικά ακριβή περίληψη της γνώμης του. Στο βιβλίο αυτό καταχωρίζεται, επίσης, κατάλογος των παραστάντων ή αντιπροσωπευθέντων κατά τη συνεδρίαση μελών του Διοικητικού Συμβουλίου. Τα πρακτικά των συνεδριάσεων υπογράφονται από όλα τα παρόντα μέλη. Αν ένας ή περισσότεροι Σύμβουλοι αρνούνται να υπογράψουν τα πρακτικά, η άρνησή τους καταγράφεται στα πρακτικά.
5. Τα αντίγραφα και τα αποσπάσματα των πρακτικών του Διοικητικού Συμβουλίου επικυρώνονται από τον Πρόεδρο του Διοικητικού Συμβουλίου ή άλλο μέλος του Διοικητικού Συμβουλίου, που ορίζεται ειδικά από τον ίδιο για τον σκοπό αυτόν.
6. Η έγκριση από το Διοικητικό Συμβούλιο της εισήγησης περί του Ειδικού Στρατηγικού Σχεδιασμού Προγραμματισμού Έρευνας και Ανάπτυξης ή κάθε τακτικής επικαιροποίησής του, λαμβάνει χώρα μέχρι το τέλος Οκτωβρίου εκάστου έτους. Για τον λόγο αυτόν η σύνταξη και η ετήσια επικαιροποίησή του λαμβάνουν χώρα μέχρι το τέλος Ιουλίου.
Άρθρο δέκατο έβδομο
Απαρτία - λήψη αποφάσεων
1. Το Διοικητικό Συμβούλιο βρίσκεται σε απαρτία και συνεδριάζει έγκυρα, όταν παρίστανται αυτοπροσώπως ή αντιπροσωπεύονται το ήμισυ πλέον ενός των μελών του, ουδέποτε όμως τα αυτοπροσώπως παριστάμενα μέλη δύνανται να είναι λιγότερα των πέντε (5).
2. Οι αποφάσεις του Διοικητικού Συμβουλίου λαμβάνονται με την πλειοψηφία των παριστάμενων και αντιπροσωπευόμενων μελών. Σε περίπτωση ισοψηφίας, κατισχύει η ψήφος του Προέδρου του Διοικητικού Συμβουλίου. Επί προσωπικών ζητημάτων, οι αποφάσεις λαμβάνονται με μυστική ψηφοφορία διά ψηφοδελτίων.
3. Κάθε μέλος έχει μία (1) ψήφο, όταν όμως αντιπροσωπεύει απόν μέλος μπορεί να έχει δύο (2) ψήφους, εφόσον είναι ειδικά εξουσιοδοτημένο με έγγραφη, συμπεριλαμβανομένης της ηλεκτρονικής, εντολή του απουσιάζοντος μέλους. Η εξουσιοδότηση αυτή μπορεί να αφορά σε περισσότερες από μία συνεδριάσεις. Κάθε μέλος του Διοικητικού Συμβουλίου μπορεί να αντιπροσωπεύει μόνο ένα απόν μέλος.
4. Απαγορεύεται η αντιπροσώπευση μέλους στο Διοικητικό Συμβούλιο από πρόσωπο που δεν είναι μέλος του Συμβουλίου.
Άρθρο δέκατο όγδοο
Αμοιβές και αποζημιώσεις του Διοικητικού Συμβουλίου
Με απόφαση της Γενικής Συνέλευσης καθορίζεται η αποζημίωση του Προέδρου, του Διευθύνοντος Συμβούλου, του Αντιπροέδρου, των μελών και του Γραμματέα του Διοικητικού Συμβουλίου, καθώς και οποιαδήποτε άλλη αμοιβή ή αποζημίωση των μελών του Διοικητικού Συμβουλίου για τη συμμετοχή τους σε άλλα συλλογικά όργανα του Ελληνικού Κέντρου Αμυντικής Καινοτομίας ή ομάδες εργασίας, εντός των ορίων του τελευταίου εδάφιου της παρ. 3 του άρθρου 11 του ν. 4972/2022 (Α’ 181) και με την επιφύλαξη της παρ. 2 του άρθρου δέκατου πέμπτου του παρόντος.
Άρθρο δέκατο ένατο
Ευθύνη και υποχρεώσεις του Διοικητικού Συμβουλίου
1. Τα μέλη του Διοικητικού Συμβουλίου έχουν τις υποχρεώσεις που προβλέπονται στο Τμήμα Έκτο του ν. 4548/2018 (Α’ 101).
2. Κάθε μέλος του Διοικητικού Συμβουλίου ευθύνεται έναντι του Ελληνικού Κέντρου Αμυντικής Καινοτομίας, σύμφωνα με το άρθρο 102 του ν. 4548/2018.
ΚΕΦΑΛΑΙΟ Δ’
ΔΙΑΧΕΙΡΙΣΗ - ΕΛΕΓΚΤΕΣ
Άρθρο εικοστό
Διαχείριση
1. Η διαχειριστική χρήση του Ελληνικού Κέντρου Αμυντικής Καινοτομίας συμπίπτει με το ημερολογιακό έτος. Η πρώτη διαχειριστική χρήση περιλαμβάνει τη χρονική περίοδο από τη σύσταση της Εταιρείας μέχρι την 31η Δεκεμβρίου του επόμενου έτους από τη σύστασή της.
2. Στο τέλος κάθε εταιρικής χρήσης το Διοικητικό Συμβούλιο καταρτίζει τους ετήσιους λογαριασμούς (ετήσιες οικονομικές καταστάσεις), σύμφωνα με τον ν. 4548/2018 (Α’ 101). Οι ετήσιες οικονομικές καταστάσεις πρέπει να εμφανίζουν με απόλυτη σαφήνεια την πραγματική εικόνα της περιουσιακής διάρθρωσης, της χρηματοοικονομικής θέσης και των αποτελεσμάτων χρήσης του Ελληνικού Κέντρου Αμυντικής Καινοτομίας.
Άρθρο εικοστό πρώτο
Ελεγκτές
1. Ο τακτικός έλεγχος της οικονομικής διαχείρισης και των ετήσιων λογαριασμών (ετήσιων οικονομικών καταστάσεων) του Ελληνικού Κέντρου Αμυντικής Καινοτομίας ασκείται από ορκωτούς ελεγκτές - λογιστές, οι οποίοι είναι εγγεγραμμένοι στα μητρώα της παρ. 5 του άρθρου 13 του π.δ. 226/1992 (Α’ 120).
2. Η τακτική Γενική Συνέλευση επιλέγει, κάθε έτος, μία από τις εταιρείες ή κοινοπραξίες ορκωτών ελεγκτών - λογιστών που είναι εγγεγραμμένες στην ιδιαίτερη μερίδα του μητρώου ορκωτών ελεγκτών - λογιστών, εγκρίνοντας συγχρόνως και το ποσό της αμοιβής της, η οποία οφείλει να αναθέτει, σύμφωνα με την κείμενη νομοθεσία, την ευθύνη του ελέγχου σε έναν ορκωτό ελεγκτή - λογιστή, διορίζοντάς τον για τον σκοπό αυτόν, καθώς και τον αναπληρωτή του.
3. Κατά τη διάρκεια της εταιρικής χρήσης, οι ορκωτοί ελεγκτές - λογιστές παρακολουθούν τη λογιστική και διαχειριστική κατάσταση του Ελληνικού Κέντρου Αμυντικής Καινοτομίας και δικαιούνται να λαμβάνουν γνώση κάθε βιβλίου, λογαριασμού ή εγγράφου, περιλαμβανομένων και των πρακτικών της Γενικής Συνέλευσης και του Διοικητικού Συμβουλίου. Οι ελεγκτές υποδεικνύουν στο Διοικητικό Συμβούλιο, με κοινοποίηση στη Γενική Διεύθυνση Αμυντικών Εξοπλισμών και Επενδύσεων του Υπουργείου Εθνικής Άμυνας και στο Συμβούλιο Αρχηγών Γενικών Επιτελείων, μέτρα που πρέπει να λάβει και, σε περίπτωση παράβασης των διατάξεων της νομοθεσίας ή του Καταστατικού, υποβάλλουν αναφορά στον Υπουργό Εθνικής Άμυνας.
4. Μετά από τη λήξη της χρήσης, ελέγχουν τον ισολογισμό και τον λογαριασμό αποτελεσμάτων χρήσης και υποβάλλουν στην τακτική Γενική Συνέλευση έκθεση με τα πορίσματα του ελέγχου τους. Στην έκθεση αυτή, αφού ελεγχθούν η ακρίβεια και η νομιμότητα των εγγραφών, εκτίθεται με σαφήνεια εάν ο ισολογισμός απεικονίζει πράγματι την οικονομική κατάσταση του Ελληνικού Κέντρου Αμυντικής Καινοτομίας κατά την ημερομηνία λήξης της ελεγχόμενης χρήσης και ο λογαριασμός αποτελεσμάτων χρήσης τα αποτελέσματα που προέκυψαν κατά τη διάρκεια της χρήσης.
5. Οι ορκωτοί ελεγκτές - λογιστές του Ελληνικού Κέντρου Αμυντικής Καινοτομίας οφείλουν να ασκούν το έργο τους με επιμέλεια και ευθύνονται έναντι αυτού και των τρίτων σε αποζημίωση για κάθε ζημία που προκάλεσαν με πράξεις ή παραλείψεις τους. Η ευθύνη των ορκωτών ελεγκτών - λογιστών δεν δύναται να περιοριστεί ή να αποκλειστεί.
Άρθρο εικοστό δεύτερο
Σύστημα εσωτερικού ελέγχου
1. Το Ελληνικό Κέντρο Αμυντικής Καινοτομίας αναπτύσσει και υιοθετεί:
α) Σύστημα Εσωτερικού Ελέγχου, το οποίο αποτελεί το σύνολο των διαδικασιών που τίθενται σε εφαρμογή από τη διοίκηση και το προσωπικό του Ελληνικού Κέντρου Αμυντικής Καινοτομίας, με σκοπό τη διασφάλιση της αποτελεσματικότητας και της αποδοτικότητας των εταιρικών εργασιών, την αξιοπιστία της χρηματοοικονομικής πληροφόρησης και τη συμμόρφωση με τους εφαρμοστέους νόμους και κανονισμούς.
β) Ολοκληρωμένο πλαίσιο καταπολέμησης της απάτης και της διαφθοράς, με σκοπό την αποτελεσματική πρόληψη, τον εντοπισμό και την αποτροπή φαινομένων και πράξεων απάτης και διαφθοράς σε συνεργασία με την Εθνική Αρχή Διαφάνειας.
2. Στο Ελληνικό Κέντρο Αμυντικής Καινοτομίας λειτουργεί Υπηρεσία Εσωτερικού Ελέγχου, ως ανεξάρτητη υπηρεσία της εταιρείας, η οποία αποτελείται από έναν (1) τουλάχιστον εσωτερικό ελεγκτή, ο οποίος επιλέγεται από το μητρώο εσωτερικών ελεγκτών του Υπουργείου Εθνικής Οικονομίας και Οικονομικών και ορίζεται με απόφαση της Γενικής Συνέλευσης, κατόπιν εισήγησης της Επιτροπής Ελέγχου.
3. Οι εσωτερικοί ελεγκτές, κατά την άσκηση των καθηκόντων τους, είναι ανεξάρτητοι, δεν υπάγονται ιεραρχικά σε καμία άλλη υπηρεσιακή μονάδα του Ελληνικού Κέντρου Αμυντικής Καινοτομίας και εποπτεύονται από την Επιτροπή Ελέγχου του Ελληνικού Κέντρου Αμυντικής Καινοτομίας. Οι οριζόμενοι ως εσωτερικοί ελεγκτές δεν αποκτούν καθ’ οιονδήποτε τρόπο την υπαλληλική ιδιότητα και δεν τελούν σε σχέση εξαρτημένης εργασίας, ενώ παρέχουν τις υπηρεσίες τους με σύμβαση παροχής ανεξάρτητων υπηρεσιών.
4. Η Επιτροπή Ελέγχου του Ελληνικού Κέντρου Αμυντικής Καινοτομίας υποβάλλει κάθε τρεις (3) μήνες στην Υπηρεσία Εσωτερικών Υποθέσεων του Υπουργείου Εθνικής Άμυνας αναλυτικές εκθέσεις των ελέγχων που έχουν διεξαχθεί οι οποίες κοινοποιούνται και στο Διοικητικό Συμβούλιο.
ΚΕΦΑΛΑΙΟ Ε’
ΛΟΙΠΕΣ ΡΥΘΜΙΣΕΙΣ
Άρθρο εικοστό τρίτο
Αξιολόγηση προτάσεων έρευνας και ανάπτυξης
1. Το Ελληνικό Κέντρο Αμυντικής Καινοτομίας αξιολογεί τις προτάσεις προγραμμάτων έρευνας και ανάπτυξης του άρθρου 8 του κυρωτικού νόμου με βάση τα παρακάτω κριτήρια:
α) Την καταλληλότητα του συνόλου των συμμετεχόντων φορέων, σύμφωνα με τα κριτήρια ποιοτικής επιλογής που προβλέπονται στο άρθρο 77 του ν. 3978/2011 (Α’ 137) και με όσα περαιτέρω κριτήρια καθορίζονται στην πρόσκληση εκδήλωσης ενδιαφέροντος. Η καταλληλότητα τεκμαίρεται για τους φορείς που κατά τον χρόνο υποβολής της πρότασης είναι εγγεγραμμένοι στο Ενιαίο Μητρώο Επιχειρήσεων Αμυντικού Τομέα του άρθρου 64 του ν. 3978/2011 ή στο Μητρώο Κατασκευαστών Αμυντικού Υλικού του π.δ. 3/2008 (Α’ 3).
β) Την εκτίμησή του ως προς την τεχνική και οικονομική ικανότητα ή επάρκεια υλοποίησης της πρότασης. Το Διοικητικό Συμβούλιο αναθέτει σε επιτροπή του άρθρου εικοστού έβδομου την υποβολή σχετικής εισήγησης, σύμφωνα με τα ειδικότερα χαρακτηριστικά και τις επιμέρους απαιτήσεις της πρότασης.
γ) Τις τεχνολογικές δυνατότητες που αναμένεται ή ενδέχεται να αναπτυχθούν μέσω της πρότασης, το επίπεδο και τον βαθμό της προτεινόμενης καινοτομίας, αλληλεπικαλύψεις με άλλα προγράμματα έρευνας και ανάπτυξης, τον εκτιμώμενο κίνδυνο μη επιτυχούς έκβασης του προγράμματος, τη συμβατότητά του με τους σκοπούς της Εθνικής Αμυντικής και Βιομηχανικής Στρατηγικής του άρθρου 3 του ν. 3978/2011, την αναλογία κόστους-οφέλους και άλλους δείκτες αξιολόγησης της επένδυσης που κρίνονται ως σχετικοί από το Διοικητικό Συμβούλιο.
δ) Κάθε άλλο κριτήριο που καθορίζεται στους εσωτερικούς του κανονισμούς.
2. Το Ελληνικό Κέντρο Αμυντικής Καινοτομίας ενημερώνει τα Γενικά Επιτελεία και τη Γενική Διεύθυνση Αμυντικών Εξοπλισμών και Επενδύσεων για τις αποφάσεις του επί των αξιολογήσεων.
Άρθρο εικοστό τέταρτο
Δοκιμή προϊόντος έρευνας και ανάπτυξης
1. Οι δοκιμές των προϊόντων έρευνας και ανάπτυξης σε κάθε στάδιο της διαδικασίας διεξάγονται με τη σύμφωνη γνώμη της Γενικής Διεύθυνσης Αμυντικών Εξοπλισμών και Επενδύσεων του Υπουργείου Εθνικής Άμυνας και υπό την εποπτεία των Γενικών Επιτελείων των Ενόπλων Δυνάμεων και σχεδιάζονται και εκτελούνται με τρόπο ώστε να επιτρέπουν την εξαγωγή μετρήσιμων συμπερασμάτων επί των χαρακτηριστικών και των επιχειρησιακών δυνατοτήτων των προϊόντων, καθώς και με τυποποιημένες διαδικασίες και βιομηχανικά πρότυπα που ενσωματώνονται στη διαδικασία.
2. Για τη διεξαγωγή των δοκιμών και την αξιολόγηση των αποτελεσμάτων τους, συστήνονται στο Ελληνικό Κέντρο Αμυντικής Καινοτομίας επιτροπές ελέγχου και αξιολόγησης, στις οποίες συμμετέχουν στελέχη των Ενόπλων Δυνάμεων που επιλέγονται από το οικείο Γενικό Επιτελείο ή των υπουργείων επ’ ωφελεία των υπηρεσιών των οποίων διεξάγονται οι δοκιμές.
3. Το κόστος των δοκιμών υπολογίζεται από τη Γενική Διεύθυνση Αμυντικών Εξοπλισμών και Επενδύσεων και βαρύνει τον ανάδοχο, εκτός αν στη σύμβαση προβλέπεται διαφορετικά.
4. Το Ελληνικό Κέντρο Αμυντικής Καινοτομίας μπορεί να αναθέτει σε τρίτους φορείς την πιστοποίηση των δοκιμών, οι οποίοι αναλαμβάνουν υποχρέωση τήρησης της εμπιστευτικότητας και του απορρήτου σύμφωνα με το εικοστό πέμπτο άρθρο.
Άρθρο εικοστό πέμπτο
Εμπιστευτικότητα και απόρρητο
1. Το Ελληνικό Κέντρο Αμυντικής Καινοτομίας:
α) Μεριμνά για τη λήψη μέτρων διαφύλαξης του απορρήτου και της εμπιστευτικότητας των πληροφοριών που διαχειρίζεται σε κάθε στάδιο των προγραμμάτων έρευνας και ανάπτυξης που υλοποιεί και σε κάθε ενέργεια που εντάσσεται στην εκτέλεση των αρμοδιοτήτων του βάσει του παρόντος, σύμφωνα με τις διατάξεις περί ασφάλειας πληροφοριών και εφοδιασμού των Ενόπλων Δυνάμεων και σύμφωνα με τον οικείο εσωτερικό κανονισμό και
β) περιλαμβάνει στις συμβάσεις και στις συμφωνίες που συνάπτει, συμπεριλαμβανομένων αυτών με εταιρείες ορκωτών ελεγκτών-λογιστών και εσωτερικούς ελεγκτές, κατάλληλους όρους διαφύλαξης της εμπιστευτικότητας και του απορρήτου, λαμβάνοντας υπόψη τις διατάξεις περί ασφάλειας πληροφοριών και εφοδιασμού των Ενόπλων Δυνάμεων και ιδίως τον Εθνικό Κανονισμό Βιομηχανικής Ασφάλειας, όπως κυρώθηκε με την υπό στοιχεία Φ.120/402565/Σ.3497/22.9.2020 απόφαση του Υπουργού Εθνικής Άμυνας (Β’ 4071), καθώς και ειδικές διατάξεις περί ασφάλειας πληροφοριών που περιλαμβάνονται σε διμερείς και διεθνείς συμφωνίες.
2. Το Ελληνικό Κέντρο Αμυντικής Καινοτομίας εξαιρείται από τις υποχρεώσεις που ορίζονται στο άρθρο 12 του ν. 4548/2018 (Α’ 101) ως προς τις πράξεις και τα στοιχεία που υποβάλλονται σε δημοσιότητα στο Γενικό Εμπορικό Μητρώο, όταν το Γενικό Επιτελείο Εθνικής Άμυνας κρίνει ότι αυτό επιβάλλεται για λόγους διαφύλαξης της εμπιστευτικότητας και του απορρήτου των πληροφοριών.
Άρθρο εικοστό έκτο
Εσωτερικοί κανονισμοί
1. Κατά παρέκκλιση του Κεφαλαίου Β’ του Μέρους Α’ του ν. 4972/2022 (Α’ 181) σχετικά με την εταιρική διακυβέρνηση ανωνύμων εταιρειών του ελληνικού Δημοσίου, με απόφαση του Υπουργού Εθνικής Άμυνας, η οποία εκδίδεται με πρόταση του Διοικητικού Συμβουλίου του Ελληνικού Κέντρου Αμυντικής Καινοτομίας και με εισήγηση της Γενικής Διεύθυνσης Αμυντικών Εξοπλισμών και Επενδύσεων του Υπουργείου Εθνικής Άμυνας, εκδίδονται οι παρακάτω Εσωτερικοί Κανονισμοί:
α) Εσωτερικός Κανονισμός Λειτουργικών Προμηθειών, με τον οποίο καθορίζεται η διαδικασία προκήρυξης, διαπραγμάτευσης, κατακύρωσης, σύναψης, εκτέλεσης, τροποποίησης και ολοκλήρωσης συμβάσεων προμηθειών προϊόντων και υπηρεσιών και κατασκευής έργων για την κάλυψη των λειτουργικών του αναγκών και κάθε άλλο αναγκαίο σχετικό θέμα.
β) Εσωτερικός Κανονισμός Συμβάσεων έρευνας και ανάπτυξης, με τον οποίο καθορίζονται η διαδικασία και κάθε άλλο θέμα σχετικό με τη διαπραγμάτευση, την κατακύρωση, τη σύναψη, την εκτέλεση και τα επιμέρους στάδιά τους, την τροποποίηση και την ολοκλήρωση των συμβάσεων και γενικά με την υλοποίηση των προγραμμάτων έρευνας και ανάπτυξης και κάθε άλλου σκοπού του Ελληνικού Κέντρου Αμυντικής Καινοτομίας.
2. Κατά παρέκκλιση του Κεφαλαίου Β’ του Μέρους Α’ του ν. 4972/2022, με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών, η οποία εκδίδεται με ειδικά αιτιολογημένη εισήγηση του Διοικητικού Συμβουλίου και έγκριση της Γενικής Συνέλευσης, εκδίδονται οι παρακάτω Εσωτερικοί Κανονισμοί:
α) Εσωτερικός Κανονισμός Πολιτικής Αμοιβών των μελών του Διοικητικού Συμβουλίου, εντός των ορίων του τελευταίου εδαφίου της παρ. 3 του άρθρου 11 του ν. 4972/2022.
β) Εσωτερικός Κανονισμός Πολιτικής Αποδοχών του προσωπικού, των διευθυντών και των γενικών διευθυντών, σύμφωνα με τα άρθρα 22 και 23 του ν. 4972/2022.
3. Με τους Εσωτερικούς Κανονισμούς του παρόντος δύναται να καθορίζονται οι όροι και οι προϋποθέσεις, καθώς και το ύψος ειδικού κινήτρου παραγωγικότητας για τους εργαζομένους, τα μέλη του Διοικητικού Συμβουλίου και των θυγατρικών εταιρειών και των επενδυτικών επιτροπών των ταμείων του άρθρου εικοστού όγδοου, το οποίο συνδέεται με την επίτευξη στόχων υλοποίησης του επιχειρησιακού σχεδίου τους, ιδίως όσον αφορά στην παράδοση έργων και χρηματοδοτήσεων στο πλαίσιο του εξοπλιστικού προγράμματος του Υπουργείου Εθνικής Άμυνας. Το ύψος του ανωτέρω κινήτρου κλιμακώνεται, έχοντας υπόψη τον εγκεκριμένο προϋπολογισμό της εταιρείας και αναλόγως της εμπλοκής εκάστης υπηρεσίας και θέσης εργασίας στην παραγωγική διαδικασία.
4. Με απόφαση του Υπουργού Εθνικής Άμυνας, η οποία εκδίδεται κατόπιν πρότασης του Διοικητικού Συμβουλίου του Ελληνικού Κέντρου Αμυντικής Καινοτομίας και έγκρισης της Γενικής Συνέλευσης, εκδίδονται:
α) Εσωτερικός Κανονισμός Ασφάλειας, με αντικείμενο τη διαφύλαξη του απορρήτου, την προστασία δεδομένων και φυσικής ασφάλειας εγκαταστάσεων και υλικού και τους ελάχιστους υποχρεωτικούς όρους εμπιστευτικότητας και φύλαξης του απορρήτου που υποχρεούται να τηρεί το Ελληνικό Κέντρο Αμυντικής Καινοτομίας ως φορέας υλοποίησης προγραμμάτων έρευνας και ανάπτυξης των Ενόπλων Δυνάμεων, καθώς και τα ταμεία του άρθρου εικοστού όγδοου.
β) Εσωτερικός Κανονισμός Οργάνωσης και Λειτουργίας, με τον οποίο ρυθμίζονται η διάρθρωση, το οργανόγραμμα, οι προσλήψεις και η διαχείριση του προσωπικού του, η επιλογή συνεργατών και συνεπενδυτών και ο κώδικας δεοντολογίας, κατά παρέκκλιση του ν. 4369/2016 (Α’ 33) σχετικά με τα επιτελικά στελέχη της δημόσιας διοίκησης, τη βαθμολογική διάρθρωση θέσεων, τα συστήματα αξιολόγησης και επιλογής προϊσταμένων και του ν. 5062/2023 (Α’ 183) σχετικά με το σύστημα επιλογής διοικήσεων φορέων του δημοσίου τομέα.
5. Με εσωτερικούς κανονισμούς που εκδίδονται από το Διοικητικό Συμβούλιο ρυθμίζονται:
α) Το σύστημα εσωτερικού ελέγχου, το οποίο αποτελεί το σύνολο των διαδικασιών που τίθενται σε εφαρμογή από το Διοικητικό Συμβούλιο, τη διοίκηση και το υπόλοιπο προσωπικό, με σκοπό τη διασφάλιση της αποτελεσματικότητας και της αποδοτικότητας των εταιρικών εργασιών, την αξιοπιστία της χρηματοοικονομικής πληροφόρησης και τη συμμόρφωση με τους εφαρμοστέους νόμους και κανονισμούς.
β) Κάθε άλλο ζήτημα που είναι αναγκαίο για την εσωτερική λειτουργία του Ελληνικού Κέντρου Αμυντικής Καινοτομίας.
6. Οι ρυθμίσεις των εσωτερικών κανονισμών της παρ. 1 ακολουθούν τις διατάξεις του ενωσιακού δικαίου και ιδίως της Οδηγίας 2009/81/ΕΚ του Ευρωπαϊκού Κοινοβουλίου και του Συμβουλίου της 13ης Ιουλίου 2009 σχετικά με τον συντονισμό των διαδικασιών σύναψης ορισμένων συμβάσεων έργων, προμηθειών και παροχής υπηρεσιών που συνάπτονται από αναθέτουσες αρχές ή αναθέτοντες φορείς στους τομείς της άμυνας και της ασφάλειας καθώς και την τροποποίηση των Οδηγιών 2004/17/ΕΚ και 2004/18/ΕΚ (L 216), καθώς και των Οδηγιών που αναφέρονται στην παρ. 1 του άρθρου 1 του ν. 4412/2016 (Α’ 147). O Εσωτερικός Κανονισμός της περ. β) της παρ. 1 δύναται να περιλαμβάνει διατάξεις που παρεκκλίνουν από τις ρυθμίσεις του ν. 3978/2011 (Α’ 137) σχετικά με την εναρμόνιση του εθνικού δικαίου με την Οδηγία 2009/81/ΕΚ και των κανονιστικών πράξεων που εκδίδονται κατ’ εξουσιοδότησή του, υπό την επιφύλαξη των διατάξεων του ενωσιακού δικαίου.
7. Για τις άμεσες θυγατρικές του Ελληνικού Κέντρου Αμυντικής Καινοτομίας εκδίδονται, κατ’ ανάλογη εφαρμογή του παρόντος άρθρου, δικοί τους εσωτερικοί κανονισμοί, προσαρμοσμένοι στη φύση και την αποστολή τους.
Άρθρο εικοστό έβδομο
Επιτροπές
1. Στο Ελληνικό Κέντρο Αμυντικής Καινοτομίας συστήνονται οι παρακάτω μόνιμες επιτροπές, οι οποίες αναφέρονται απευθείας στο Διοικητικό Συμβούλιο:
α) Η Επιτροπή Ελέγχου, με έργο την αντικειμενική και ανεξάρτητη εποπτεία των λειτουργιών του Ελληνικού Κέντρου Αμυντικής Καινοτομίας και τη διενέργεια ελέγχων, προκειμένου να διασφαλίζονται η σύννομη λειτουργία του και η επάρκεια και η αποτελεσματικότητα του συστήματος εσωτερικού ελέγχου του. Αποτελείται από τρία (3) μέλη, τα οποία ορίζονται από τη Γενική Συνέλευση.
β) Η Εκτελεστική Επιτροπή, με έργο που της ανατίθεται από το Διοικητικό Συμβούλιο. Αποτελείται από τρία (3) έως πέντε (5) μέλη, τα οποία ορίζονται από το Διοικητικό Συμβούλιο.
γ) Η Συμβουλευτική Επιτροπή, με αντικείμενο την παροχή συμβουλών προς το Διοικητικό Συμβούλιο για τη στρατηγική ανάπτυξης της εταιρείας, τους τομείς έρευνας και ανάπτυξης προϊόντων και υπηρεσιών χρήσιμων για τις Ένοπλες Δυνάμεις και για την αξιολόγηση τεχνολογιών και επενδύσεων. Τα μέλη της Συμβουλευτικής Επιτροπής ορίζονται από το Διοικητικό Συμβούλιο.
2. Με απόφαση του Διοικητικού Συμβουλίου μπορεί να συστήνονται και άλλες επιτροπές, όπως Επιτροπές Αξιολόγησης Προτάσεων και Επιτροπές Ελέγχου και Αξιολόγησης Δοκιμών. Με την ίδια απόφαση καθορίζονται και οι επιμέρους αρμοδιότητές τους.
3. Τα μέλη των παραπάνω επιτροπών μπορεί να είναι και μέλη του Διοικητικού Συμβουλίου.
Άρθρο εικοστό όγδοο
Ταμεία
1. Για την υλοποίηση των σκοπών του στο Ελληνικό Κέντρο Αμυντικής Καινοτομίας συστήνονται ως ανεξάρτητες μονάδες του τα παρακάτω ταμεία:
α) Ταμείο Καινοτομίας Εθνικής Άμυνας, οι πόροι του οποίου καθορίζονται στην περ. α) της παρ. 2 του άρθρου 6 του παρόντος νόμου, με σκοπό τη χρηματοδότηση της υλοποίησης προγραμμάτων έρευνας και ανάπτυξης.
β) Ταμείο Ανάπτυξης Εθνικής Άμυνας, το οποίο χρηματοδοτείται από κεφάλαια τρίτων, με σκοπό τη χρηματοδότηση της υλοποίησης προγραμμάτων έρευνας και ανάπτυξης επενδυτικού ενδιαφέροντος ιδίως φορέων εκτός Υπουργείου Εθνικής Άμυνας.
2. Σε κάθε Ταμείο της παρ. 1 συστήνεται και λειτουργεί Επενδυτική Επιτροπή με έργο τον καθορισμό της στρατηγικής επενδύσεων του Ταμείου και την έγκριση των χρηματοδοτήσεων που εισηγείται η αρμόδια υπηρεσία του Ελληνικού Κέντρου Αμυντικής Καινοτομίας. Ο Υπουργός Εθνικής Άμυνας ορίζει με απόφασή του τα μέλη της ως άνω επιτροπής, ο αριθμός των οποίων μπορεί να είναι από τρία (3) έως πέντε (5), ενώ ένα (1) εξ αυτών είναι αξιωματικός της Γενικής Διεύθυνσης Οικονομικού Σχεδιασμού και Υποστήριξης του Υπουργείου Εθνικής Άμυνας. Ειδικά για την Επενδυτική Επιτροπή του Ταμείου Ανάπτυξης Εθνικής Άμυνας και στις περιπτώσεις που έχει συναφθεί σχετική σύμβαση επένδυσης μεταξύ του Ελληνικού Κέντρου Αμυντικής Καινοτομίας και των φορέων της περ. β) της παρ. 2 του άρθρου 6 του κυρωτικού νόμου, το σύνολο των μελών της μπορεί να ορίζεται με απόφαση του Υπουργού Εθνικής Άμυνας, που εκδίδεται κατόπιν εισήγησης του Ελληνικού Κέντρου Αμυντικής Καινοτομίας και πρότασης των ως άνω φορέων.
3. Προγράμματα έρευνας και ανάπτυξης του Ελληνικού Κέντρου Αμυντικής Καινοτομίας μπορούν να συγχρηματοδοτούνται από Ταμεία της παρ. 1.
ΚΕΦΑΛΑΙΟ ΣΤ’
ΛΥΣΗ ΚΑΙ ΕΚΚΑΘΑΡΙΣΗ
Άρθρο εικοστό ένατο
Λύση
Η Εταιρεία λύεται αποκλειστικά με την κήρυξή της σε πτώχευση και, σε περίπτωση απόρριψης της αίτησης πτώχευσης, λόγω ανεπάρκειας της περιουσίας του οφειλέτη για την κάλυψη των εξόδων της διαδικασίας. Τα άρθρα 165 και 166 του ν. 4548/2018 (Α’ 101), περί λύσης της εταιρείας με δικαστική απόφαση ύστερα από αίτηση του έχοντος έννομο συμφέρον ή των μετόχων, δεν εφαρμόζονται.
Άρθρο τριακοστό
Εκκαθάριση
1. Εκτός από την περίπτωση της πτώχευσης, τη λύση του Ελληνικού Κέντρου Αμυντικής Καινοτομίας ακολουθεί η εκκαθάρισή του.
2. Οι εκκαθαριστές ορίζονται από τη Γενική Συνέλευση. Κατά τη διάρκεια της εκκαθάρισης οι εκκαθαριστές ασκούν όλες τις αρμοδιότητες του Διοικητικού Συμβουλίου, τις συναφείς με τη διαδικασία και τον σκοπό της εκκαθάρισης, σύμφωνα με τις αποφάσεις της Γενικής Συνέλευσης.
3. Στην περίπτωση λύσης της εταιρείας για τους λόγους της περ. δ) της παρ. 1 του άρθρου 164 του ν. 4548/2018 (Α’ 104), το Διοικητικό Συμβούλιο εκτελεί χρέη εκκαθαριστή μέχρι τον διορισμό εκκαθαριστών από τη Γενική Συνέλευση.»
ΜΕΡΟΣ Γ’
ΕΚΣΥΓΧΡΟΝΙΣΜΟΣ ΘΕΣΜΙΚΟΥ ΠΛΑΙΣΙΟΥ ΑΝΩΤΑΤΩΝ ΣΤΡΑΤΙΩΤΙΚΩΝ ΕΚΠΑΙΔΕΥΤΙΚΩΝ ΙΔΡΥΜΑΤΩΝ (Α.Σ.Ε.Ι.) - ΤΡΟΠΟΠΟΙΗΣΗ Ν. 3187/2003 ΚΑΙ Ν. 4940/2022
Άρθρο 14
Διοργάνωση προγραμμάτων τρίτου κύκλου σπουδών από τα Ανώτατα Στρατιωτικά Εκπαιδευτικά Ιδρύματα - Τροποποίηση άρθρου 1 ν. 3187/2003
Στο άρθρο 1 του ν. 3187/2003 (Α’ 233), περί της αποστολής και της οργάνωσης των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) στην παρ. 1, οι λέξεις «ιδρύματα του πανεπιστημιακού τομέα της ανώτατης εκπαίδευσης, όπως αυτή ορίζεται» αντικαθίστανται από τις λέξεις «Ανώτατα Εκπαιδευτικά Ιδρύματα (Α.Ε.Ι.), όπως αυτά ορίζονται», β) η περ. γ’ της παρ. 2 αντικαθίσταται, γ) στην παρ. 4, γα) προστίθενται οι λέξεις «του πρώτου κύκλου» και γβ) προστίθεται η λέξη «ακαδημαϊκά», δ) προστίθεται παρ. 6, και το άρθρο 1, κατόπιν νομοτεχνικών βελτιώσεων, διαμορφώνεται ως εξής:
«Άρθρο 1
Αποστολή και Οργάνωση Α.Σ.Ε.Ι.
1. Τα Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.) είναι ισότιμα με τα Ανώτατα Εκπαιδευτικά Ιδρύματα (Α.Ε.Ι.) όπως αυτά ορίζονται κάθε φορά από την κείμενη νομοθεσία, παρέχοντας ισότιμη εκπαίδευση και χορηγώντας ισότιμα πτυχία με αυτά.
2. Τα Α.Σ.Ε.Ι. έχουν ως αποστολή:
α. Να παράγουν και να μεταδίδουν τη γνώση στους σπουδαστές τους με την έρευνα και διδασκαλία της στρατιωτικής, ναυτικής, αεροπορικής επιστήμης και τεχνολογίας, καθώς και των συναφών θεωρητικών, θετικών και εφαρμοσμένων επιστημών.
β. Να αναπτύσσουν τις στρατιωτικές αρετές και τη στρατιωτική αγωγή ώστε να διαμορφώνουν αξιωματικούς των Ενόπλων Δυνάμεων με στρατιωτική συνείδηση, μόρφωση ανώτατου επιπέδου, καθώς και κοινωνική, πολιτιστική και πολιτική παιδεία και αγωγή, παρέχοντάς τους τα εφόδια για να καταστούν ικανοί ηγήτορες με άρτια επαγγελματική και επιστημονική κατάρτιση.
γ. Να διοργανώνουν αυτοτελώς, ή από κοινού με τα Α.Ε.Ι., προγράμματα δευτέρου και τρίτου κύκλου σπουδών [Προγράμματα Μεταπτυχιακών Σπουδών (Π.Μ.Σ.) και Προγράμματα Διδακτορικών Σπουδών (Π.Δ.Σ.), αντίστοιχα], σύμφωνα με τις προδιαγραφές και τις κατευθύνσεις της Εθνικής Αρχής Ανώτατης Εκπαίδευσης (ΕΘ.Α.Α.Ε.), καθώς και να διεξάγουν επιστημονική έρευνα σε τομείς ενδιαφέροντος των Ενόπλων Δυνάμεων.
3. Α.Σ.Ε.Ι. είναι: Η Στρατιωτική Σχολή Ευελπίδων (Σ.Σ.Ε.), η Σχολή Ναυτικών Δοκίμων (Σ.Ν.Δ.) και η Σχολή Ικάρων (Σ.Ι.).
4. Η διάρκεια του πρώτου κύκλου σπουδών στα Α.Σ.Ε.Ι. είναι τέσσερα (4) τουλάχιστον ακαδημαϊκά έτη και οι σπουδές οργανώνονται σε ακαδημαϊκά εξάμηνα.
5. Η εποπτεία στα Α.Σ.Ε.Ι. ασκείται από τον Υπουργό Εθνικής Άμυνας (Υ.ΕΘ.Α.) δια των οικείων Γενικών Επιτελείων (Γ.Ε.).
6. Τα Α.Σ.Ε.Ι. υπόκεινται σε αξιολόγηση και πιστοποίηση από την ΕΘ.Α.Α.Ε., με αναλογική εφαρμογή των διατάξεων περί αξιολόγησης των Α.Ε.Ι. του ν. 3374/2005 (Α’ 189) και του ν. 4653/2020 (Α’ 12).»
Άρθρο 15
Εκπαίδευση - Κέντρα Αριστείας - Τροποποίηση άρθρου 2 ν. 3187/2003
Στο άρθρο 2 του ν. 3187/2003 (Α’ 233), περί της εκπαίδευσης που παρέχεται στα Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.), επέρχονται οι ακόλουθες τροποποιήσεις: α) στον τίτλο, προστίθενται οι λέξεις «- Κέντρα Αριστείας», β) προστίθεται παρ. 3, και το άρθρο 2 διαμορφώνεται ως εξής:
«Άρθρο 2
Εκπαίδευση - Κέντρα Αριστείας
1. Στα Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.) παρέχεται στρατιωτική (θεωρητική και πρακτική) και ακαδημαϊκή εκπαίδευση προσαρμοσμένη στις απαιτήσεις του κάθε Κλάδου των Ενόπλων Δυνάμεων (Ε.Δ.).
2. Η στρατιωτική εκπαίδευση αφορά στις θεωρητικές, τεχνικές και πρακτικές γνώσεις και δεξιότητες, καθώς και στην πρακτική εξάσκηση και εφαρμογή της στρατιωτικής, ναυτικής και αεροπορικής επιστήμης και τεχνολογίας στο οικείο επιχειρησιακό περιβάλλον. Η ακαδημαϊκή εκπαίδευση αφορά στην επιστημονική γνώση των αντικειμένων των θετικών, εφαρμοσμένων, τεχνολογικών, κοινωνικών, ανθρωπιστικών και θεωρητικών επιστημών, οι οποίες διδάσκονται στα Α.Σ.Ε.Ι. και σε αυτήν υπάγονται όλα τα μαθήματα επιστημονικού χαρακτήρα τα οποία υποστηρίζουν γνωσιολογικά την εκπαίδευση των σπουδαστών (θεωρητική και πρακτική) στο πεδίο της στρατιωτικής εκπαίδευσης.
3. Τα Α.Σ.Ε.Ι. δύναται να αναδειχθούν σε Κέντρα Αριστείας με βάση όσα ορίζονται στο άρθρο 19 του ν. 4653/2020 (Α’ 12). Κριτήρια για την ανάδειξη των Κέντρων Αριστείας είναι ιδίως η εξαιρετική ποιότητα και αποτελεσματικότητα του διδακτικού και ερευνητικού έργου, η αποτελεσματική δομή και οργάνωση των συναφών προγραμμάτων σπουδών, η σύνδεση διδασκαλίας και έρευνας και η υψηλή ποιότητα των υποστηρικτικών υπηρεσιών.»
Άρθρο 16
Προσθήκη κατεύθυνσης στη Σχολή Ικάρων - Τροποποίηση παρ. 1 και 3 άρθρου 3 ν. 3187/2003
Στο άρθρο 3 του ν. 3187/2003 (Α’ 233), περί των Τμημάτων και των Τομέων των Ανωτάτων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) στο τρίτο εδάφιο της περ. β’ της παρ. 1, προστίθενται οι λέξεις «, Εφοδιαστών, Διοικητικών και Μετεωρολόγων», β) στην περ. ε’ της παρ. 1, βα) στο πρώτο εδάφιο, η λέξη «μαθητές» αντικαθίσταται από τις λέξεις «σπουδαστές από άλλο Α.Σ.Ε.Ι. ή», ββ) στο δεύτερο εδάφιο, η λέξη «μαθητών» αντικαθίσταται από τη λέξη «σπουδαστών» και βγ) το τέταρτο εδάφιο καταργείται, γ) στο πρώτο εδάφιο της περ. στ’ της παρ. 1, γα) προστίθενται οι λέξεις «που συνοδεύεται από αιτιολογημένη γνώμη του Εκπαιδευτικού Συμβουλίου (Ε.Σ.),» και γβ) οι λέξεις «είτε σε νέα Κατεύθυνση, σύμφωνα με την περίπτωση γ’, είτε στην ήδη λειτουργούσα Κατεύθυνση των Ελεγκτών Αεράμυνας» αντικαθίστανται από τις λέξεις «είτε σε υφιστάμενη ή νέα κατεύθυνση, πλην της κατεύθυνσης των Μηχανικών σύμφωνα με την περ. γ’», δ) στην παρ. 3, δα) οι λέξεις «Με προεδρικά διατάγματα» αντικαθίστανται από τις λέξεις «Με προεδρικό διάταγμα, που εκδίδεται μετά από πρόταση του Υπουργού Εθνικής Άμυνας,» και δβ) προστίθενται οι λέξεις «των Α.Σ.Ε.Ι.», και το άρθρο 3, κατόπιν νομοτεχνικών βελτιώσεων, διαμορφώνεται ως εξής:
«Άρθρο 3
Τμήματα - Τομείς
1.α. Στα Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.) λειτουργούν Τμήματα. Τμήμα είναι η βασική εκπαιδευτική μονάδα που καλύπτει το γνωστικό αντικείμενο μιας επιστήμης.
β. Στη Στρατιωτική Σχολή Ευελπίδων (Σ.Σ.Ε.) λειτουργεί Τμήμα Στρατιωτικών Επιστημών με κατευθύνσεις Όπλων και Σωμάτων. Στη Σχολή Ναυτικών Δοκίμων (Σ.Ν.Δ.) λειτουργεί Τμήμα Ναυτικών Επιστημών με κατευθύνσεις Μαχίμων και Μηχανικών. Στη Σχολή Ικάρων (Σ.Ι.) λειτουργεί Τμήμα Αεροπορικών Επιστημών με Κατευθύνσεις Ιπταμένων, Μηχανικών, Ελεγκτών Αεράμυνας, Εφοδιαστών, Διοικητικών και Μετεωρολόγων.
γ. Με κοινή απόφαση των Υπουργών Εθνικής Άμυνας και Παιδείας, Θρησκευμάτων και Αθλητισμού, που εκδίδεται ύστερα από εισήγηση του Ανώτατου Αεροπορικού Συμβουλίου (Α.Α.Σ.), είναι δυνατή η ίδρυση, η λειτουργία, η μετονομασία ή η κατάργηση στο Τμήμα Αεροπορικών Επιστημών που λειτουργεί στη Σ.Ι. νέων Κατευθύνσεων οι οποίες θα λειτουργούν από το πρώτο έτος σπουδών.
δ. Οι σπουδαστές της Κατεύθυνσης Ιπταμένων της Σ.Ι. οι οποίοι κατά τη διάρκεια του πρώτου έτους σπουδών αποτυγχάνουν στις πτήσεις ή κρίνονται υγειονομικά ακατάλληλοι, διαγράφονται από τη Σ.Ι. απολυόμενοι, με την επιφύλαξη της περ. στ’.
ε. Οι σπουδαστές της κατεύθυνσης Ιπταμένων της Σ.Ι., οι οποίοι, προκειμένου να ενταχθούν σε αυτή, διεγράφησαν είτε ως σπουδαστές από άλλο Α.Σ.Ε.Ι. ή από άλλη παραγωγική σχολή των Ε.Δ. είτε ως μόνιμοι στρατιωτικοί από τις τάξεις των Ε.Δ. και κατά τη διάρκεια του πρώτου έτους σπουδών αποτυγχάνουν στις πτήσεις και διαγράφονται από τη Σχολή Ικάρων, μπορούν με αίτησή τους, η οποία υποβάλλεται εντός δεκαπέντε (15) ημερών από τη διαγραφή τους, να επανεντάσσονται στην κατηγορία που ανήκαν. Η επανεγγραφή των σπουδαστών στη σχολή από την οποία είχαν διαγραφεί γίνεται στο έτος σπουδών που έπεται του έτους διαγραφής τους, εφόσον πληρούν τις λοιπές προϋποθέσεις για τη συνέχιση της φοίτησής τους, σύμφωνα με τον οικείο οργανισμό της σχολής, η δε φοίτησή τους αρχίζει από την επόμενη της διαγραφής τους από τη Σ.Ι. ακαδημαϊκή περίοδο. Η επανεγγραφή όσων υπηρετούσαν ως μόνιμοι στρατιωτικοί στις τάξεις των Ε.Δ. γίνεται στην ίδια επετηρίδα από την οποία διεγράφησαν και καθίστανται νεότεροι όσων απέκτησαν τον βαθμό κατά το ίδιο έτος.
στ. Οι σπουδαστές της Κατεύθυνσης Ιπταμένων της Σ.Ι., οι οποίοι κατά τη διάρκεια της εκπαίδευσής τους αποτυγχάνουν στις πτήσεις ή κρίνονται υγειονομικά ακατάλληλοι, πλην όμως κατάλληλοι για ειδικότητες εδάφους, μπορούν ύστερα από αίτησή τους, που συνοδεύεται από αιτιολογημένη γνώμη του Εκπαιδευτικού Συμβουλίου (Ε.Σ.), να παραμείνουν στη Σ.Ι. μετατασσόμενοι είτε σε υφιστάμενη ή νέα κατεύθυνση πλην της κατεύθυνσης των Μηχανικών, σύμφωνα με την περ. γ’, καθ’ υπέρβαση του αριθμού των εισακτέων του αντίστοιχου έτους, εφόσον υφίστανται υπηρεσιακές ανάγκες, ύστερα από εισήγηση του Α.Α.Σ. και απόφαση του Υπουργού Εθνικής Άμυνας. Για τους σπουδαστές του πρώτου έτους, η διάταξη του προηγούμενου εδαφίου εφαρμόζεται μετά την πάροδο του χρονικού διαστήματος που καθορίζεται με την παρ. 5 του άρθρου 11 του ν. 3648/2008 (Α’ 38).
ζ. Η διαδικασία μετάταξης αυτών, τα αφορώντα στην εκπαίδευσή τους, όπως και κάθε άλλη σχετική λεπτομέρεια, ρυθμίζονται με τον Οργανισμό της Σ.Ι..
2. Τα Τμήματα κάθε Α.Σ.Ε.Ι. μπορούν να λειτουργούν με κοινούς Τομείς οι οποίοι καλύπτουν αποκλειστικά την ακαδημαϊκή εκπαίδευση. Ο Τομέας έχει ως έργο τη διδασκαλία, έρευνα και εκπαίδευση μέρους του γνωστικού αντικειμένου του Τμήματος.
3. Με προεδρικό διάταγμα, που εκδίδεται μετά από πρόταση του Υπουργού Εθνικής Άμυνας, ιδρύονται, συγχωνεύονται, μετονομάζονται ή καταργούνται Τμήματα και Τομείς των Α.Σ.Ε.Ι..»
Άρθρο 17
Οργάνωση και λειτουργία προγραμμάτων δευτέρου και τρίτου κύκλου σπουδών από τα Ανώτατα Στρατιωτικά Εκπαιδευτικά Ιδρύματα - Αντικατάσταση άρθρου 4 ν. 3187/2003
Ο τίτλος και το άρθρο 4 του ν. 3187/2003 (Α’ 233), περί του τρόπου οργάνωσης και λειτουργίας των προγραμμάτων μεταπτυχιακών σπουδών (Π.Μ.Σ.) των Ανωτάτων Στρατιωτικών Εκπαιδευτικών Ιδρυμάτων (Α.Σ.Ε.Ι.), αντικαθίστανται ως εξής:
«Άρθρο 4
Οργάνωση και λειτουργία προγραμμάτων δευτέρου και τρίτου κύκλου σπουδών
1. Στα Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι.) δύνανται να οργανώνονται, να λειτουργούν, να συγχωνεύονται, να μετονομάζονται ή να καταργούνται προγράμματα δεύτερου κύκλου σπουδών [Προγράμματα Μεταπτυχιακών Σπουδών (Π.Μ.Σ.)]. Τα Π.Μ.Σ. διέπονται από επιστημονική συνοχή, έχουν αντικείμενο συγγενές προς τα επιστημονικά πεδία του τμήματος που τα οργανώνει και πληρούν τις προϋποθέσεις που εγγυώνται υψηλό επίπεδο σπουδών, σε γνωστικά αντικείμενα, που άπτονται θεμάτων στρατιωτικής, ναυτικής και αεροπορικής επιστήμης και τεχνολογίας.
2. Τα Α.Σ.Ε.Ι. δύνανται να συμπράττουν για την οργάνωση Π.Μ.Σ. με Ανώτατα Εκπαιδευτικά Ιδρύματα (Α.Ε.Ι.) καθώς και με ερευνητικούς και τεχνολογικούς φορείς του άρθρου 13Α του ν. 4310/2014 (Α’ 258), ερευνητικά πανεπιστημιακά ινστιτούτα, την Ακαδημία Αθηνών, το Ίδρυμα Ιατροβιολογικών Ερευνών της Ακαδημίας Αθηνών, ιδρύματα και ερευνητικούς οργανισμούς της αλλοδαπής, ευρωπαϊκούς και διεθνείς φορείς και οργανισμούς, καθώς και αναγνωρισμένους επιστημονικούς φορείς και ενώσεις που λειτουργούν υπό τη μορφή νομικού προσώπου δημοσίου δικαίου. Δεν επιτρέπεται η σύμπραξη με εκπαιδευτικούς φορείς μη τυπικής μεταλυκειακής εκπαίδευσης του ν. 3696/2008 (Α’ 177).
3. Για τις διαδικασίες ίδρυσης και λειτουργίας, καθώς και για τη σύνθεση, τις αρμοδιότητες των οργάνων διοίκησης, τους διδάσκοντες και την αξιολόγηση των Π.Μ.Σ., που οργανώνονται από τα Α.Σ.Ε.Ι. είτε αυτοδύναμα είτε σε συνεργασία με τους φορείς της παρ. 2 του παρόντος, εφαρμόζονται αναλόγως τα άρθρα 79 έως 89 του ν. 4957/2022 (Α’ 141), που οργανώνονται από τα Α.Ε.Ι., με την επιφύλαξη της παρ. 18 του παρόντος.
4. Τα Α.Σ.Ε.Ι. δύνανται να διοργανώνουν αυτόνομα προγράμματα τρίτου κύκλου σπουδών [Προγράμματα Διδακτορικών Σπουδών (Π.Δ.Σ.)], τα οποία αποσκοπούν στην προαγωγή της πρωτότυπης επιστημονικής έρευνας και στην ουσιαστική συνεισφορά στην εξέλιξη της γνώσης σε γνωστικό αντικείμενο ενδιαφέροντος των Α.Σ.Ε.Ι. και οδηγούν στην απόκτηση διδακτορικού διπλώματος μετά από την εκπόνηση και επιτυχή υποστήριξη διδακτορικής διατριβής. Τα προγράμματα σπουδών τρίτου κύκλου περιλαμβάνουν την υποχρεωτική εκπόνηση διδακτορικής διατριβής σε αντικείμενο που σχετίζεται με την επιστημονική περιοχή του οικείου Α.Σ.Ε.Ι. και δύνανται να περιλαμβάνουν αυτοτελές πρόγραμμα μαθημάτων διδακτορικών σπουδών, το οποίο περιλαμβάνει την παρακολούθηση και επιτυχή περάτωση ολοκληρωμένου κύκλου μαθημάτων ή άλλων εκπαιδευτικών ή ερευνητικών δραστηριοτήτων, που αντιστοιχούν κατ’ ελάχιστο σε τριάντα (30) πιστωτικές μονάδες (European Credit Transfer and Accumulation System - ECTS).
5. Προγράμματα σπουδών τρίτου κύκλου για την εκπόνηση διδακτορικής διατριβής με συνεπίβλεψη, διοργανώνονται από ένα Τμήμα Α.Σ.Ε.Ι. σε συνεργασία με ένα ή περισσότερα Τμήματα του ίδιου ή άλλου Α.Σ.Ε.Ι., ή Α.Ε.Ι. καθώς και με ερευνητικούς και τεχνολογικούς φορείς του άρθρου 13Α του ν. 4310/2014, ερευνητικά πανεπιστημιακά ινστιτούτα, την Ακαδημία Αθηνών, το Ίδρυμα Ιατροβιολογικών Ερευνών της Ακαδημίας Αθηνών, καθώς και με Πανεπιστημιακά Ιδρύματα της αλλοδαπής. Δεν επιτρέπεται η σύμπραξη με εκπαιδευτικούς φορείς μη τυπικής μεταλυκειακής εκπαίδευσης του ν. 3696/2008.
6. Με απόφαση του Εκπαιδευτικού Συμβουλίου (Ε.Σ.) του Α.Σ.Ε.Ι., η οποία εκδίδεται κατόπιν εισήγησης της Ακαδημαϊκής Συνέλευσης (Α.Σ.) του Α.Σ.Ε.Ι., καθορίζονται το πρόγραμμα και ο κανονισμός του Π.Δ.Σ., οι προϋποθέσεις και η διαδικασία επιλογής υποψηφίων διδακτόρων, η ελάχιστη και η μέγιστη χρονική διάρκεια εκπόνησης διδακτορικής διατριβής, οι υποχρεώσεις και τα δικαιώματα των υποψηφίων διδακτόρων, καθώς και η διαδικασία επίβλεψης, υποστήριξης και αξιολόγησης της διδακτορικής διατριβής. Για τα παραπάνω θέματα, εφαρμόζονται αναλόγως τα άρθρα 90 έως 97 του ν. 4957/2022 για τα προγράμματα τρίτου κύκλου σπουδών που οργανώνονται από τα Α.Ε.Ι..
7. Προτάσεις εκπόνησης διδακτορικής διατριβής, οι οποίες είναι μέρος προγράμματος Έρευνας και Ανάπτυξης (Ε.Α.) των Ενόπλων Δυνάμεων, δύνανται να χρηματοδοτούνται σύμφωνα με τις ισχύουσες για τα προγράμματα διατάξεις. Μέρος της έρευνας, η οποία διεξάγεται στο πλαίσιο εκπόνησης διδακτορικής διατριβής, μπορεί να πραγματοποιείται στα κέντρα έρευνας των τριών Κλάδων των Ενόπλων Δυνάμεων.
8. Υποψήφιοι που πληρούν τις προϋποθέσεις εγγραφής σε προγράμματα διδακτορικών σπουδών δύνανται να υποβάλουν αίτηση για την εκπόνηση διδακτορικής διατριβής σε συνεργασία με επιχείρηση ή βιομηχανία που εδρεύει ή παράρτημά της λειτουργεί στην ημεδαπή, η οποία αφορά στη διεξαγωγή βιομηχανικής ή εφαρμοσμένης έρευνας, με σκοπό την εξαγωγή ερευνητικών αποτελεσμάτων για την παραγωγή καινοτόμων προϊόντων ή υπηρεσιών.
9. Η συνεργαζόμενη επιχείρηση ή βιομηχανία υποδεικνύει έναν εκπρόσωπό της με εμπειρία και γνώση σχετική με το αντικείμενο της διδακτορικής διατριβής, που έχει ως καθήκοντα την καθοδήγηση του υποψήφιου διδάκτορα σε θέματα που αφορούν στις ιδιαιτερότητες της κάθε περίπτωσης. Ακαδημαϊκός Υπεύθυνος και επιβλέπων της διδακτορικής διατριβής είναι αποκλειστικά μέλος Διδακτικού Ερευνητικού Προσωπικού (Δ.Ε.Π.) του αντίστοιχου Α.Σ.Ε.Ι. στο οποίο εκπονείται η διδακτορική διατριβή, σύμφωνα με όσα καθορίζονται στο άρθρο 96 του ν. 4957/2022. Ο εκπρόσωπος της επιχείρησης ή βιομηχανίας δύναται να συμμετέχει, χωρίς δικαίωμα ψήφου, στις συνεδριάσεις της τριμελούς συμβουλευτικής επιτροπής και στην επταμελή εξεταστική επιτροπή, εκφράζοντας τις απόψεις του επί της γενικότερης πορείας της διατριβής κατά το μέρος που αφορά στη συνεργαζόμενη επιχείρηση ή βιομηχανία.
10. Με πρωτόκολλο συνεργασίας μεταξύ του Α.Σ.Ε.Ι., της συνεργαζόμενης επιχείρησης ή βιομηχανίας και του υποψήφιου διδάκτορα, το οποίο εγκρίνεται από το Ε.Σ. του Α.Σ.Ε.Ι., κατόπιν εισήγησης της Α.Σ., καθορίζονται οι ειδικότεροι όροι συνεργασίας για την εκπόνηση διδακτορικής διατριβής στην επιχείρηση ή τη βιομηχανία και την εξαγωγή των ερευνητικών αποτελεσμάτων, τη χρήση υποδομών του εξοπλισμού του Α.Σ.Ε.Ι., αν η έρευνα διεξάγεται εντός του Α.Σ.Ε.Ι., τις υποχρεώσεις και τα δικαιώματα κάθε συμβαλλόμενου μέρους, συμπεριλαμβανομένου του καθορισμού των δικαιωμάτων πνευματικής και βιομηχανικής ιδιοκτησίας επί του έργου που διεξάγεται κατά τη διάρκεια εκπόνησης της διδακτορικής διατριβής.
11. Κατά τη διάρκεια εκπόνησης της διδακτορικής διατριβής ο υποψήφιος διδάκτορας δύναται να διεξάγει, εν όλω ή εν μέρει, την ερευνητική του δραστηριότητα σε χώρους της επιχείρησης ή βιομηχανίας, μετά από σύμφωνη γνώμη της τριμελούς συμβουλευτικής επιτροπής, υπό την προϋπόθεση ότι εξασφαλίζονται η υποστήριξη και η καθοδήγηση από τον επιβλέποντα και εφαρμόζονται οι διατάξεις του εσωτερικού οργανισμού λειτουργίας του Α.Σ.Ε.Ι. και του εσωτερικού κανονισμού σπουδών.
12. Οι υποψήφιοι διδάκτορες του παρόντος έχουν όλα τα δικαιώματα και τις υποχρεώσεις, συμπεριλαμβανομένης της υποβολής προόδων, που προβλέπονται από τον εσωτερικό οργανισμό του Α.Σ.Ε.Ι. και τον εσωτερικό κανονισμό σπουδών.
13. Επιχειρήσεις ή βιομηχανίες που εδρεύουν ή έχουν παράρτημα στην ημεδαπή δύναται να χρηματοδοτούν, εν όλω ή εν μέρει, την εκπόνηση βιομηχανικού διδακτορικού. Η οικονομική διαχείριση της χρηματοδότησης πραγματοποιείται μέσω του Ελληνικού Κέντρου Αμυντικής Καινοτομίας. Ο Επιστημονικός Υπεύθυνος του έργου ή προγράμματος καθορίζεται με το πρωτόκολλο συνεργασίας της παρ. 10 και είναι μέλος Δ.Ε.Π. του αντίστοιχου Α.Σ.Ε.Ι. στο οποίο εκπονείται η διδακτορική διατριβή.
14. Η εκπόνηση βιομηχανικού διδακτορικού σύμφωνα με το παρόν δύναται να χρηματοδοτείται από πόρους του Ταμείου Ανάκαμψης και Ανθεκτικότητας, του Ταμείου Χρηματοδότησης Αμυντικής Έρευνας, Ανάπτυξης και Καινοτομίας και από επιχειρήσεις ή βιομηχανίες, που εδρεύουν ή λειτουργούν παράρτημα στην ημεδαπή.
15. Τα Α.Σ.Ε.Ι. δύνανται να ιδρύουν, να οργανώνουν και να λειτουργούν Κοινά Διεθνή Διιδρυματικά Προγράμματα Σπουδών (Κ.Δ.Δ.Π.Σ) σύντομης διάρκειας, πρώτου, δεύτερου και τρίτου κύκλου σπουδών με αντίστοιχα ιδρύματα της αλλοδαπής.
16. Για την ίδρυση, οργάνωση και λειτουργία των Κ.Δ.Δ.Π.Σ των Α.Σ.Ε.Ι. εφαρμόζεται αναλόγως το άρθρο 111 του ν. 4957/2022, περί ίδρυσης, οργάνωσης και λειτουργίας των Κ.Δ.Δ.Π.Σ των Α.Ε.Ι..
17. Στα Π.Μ.Σ. και Π.Δ.Σ. των Α.Σ.Ε.Ι. δύνανται να φοιτούν απόφοιτοι των Α.Σ.Ε.Ι., της Στρατιωτικής Σχολής Αξιωματικών Σωμάτων (Σ.Σ.Α.Σ.), της Σχολής Αξιωματικών Νοσηλευτικής (Σ.Α.Ν.), καθώς και απόφοιτοι Α.Ε.Ι. της ημεδαπής και ομοταγών Ιδρυμάτων της αλλοδαπής.
18. Προϋπόθεση για τη λειτουργία προγραμμάτων δεύτερου και τρίτου κύκλου σπουδών στα Α.Σ.Ε.Ι. είναι η τήρηση των διαδικασιών αξιολόγησης και πιστοποίησης της ΕΘ.Α.Α.Ε..»
Άρθρο 18
Όργανα διοίκησης των Ανωτάτων Στρατιωτικών Εκπαιδευτικών Ιδρυμάτων - Τροποποίηση άρθρου 5 ν. 3187/2003
Στο άρθρο 5 του ν. 3187/2003 (Α’ 233), περί των οργάνων διοίκησης των Ανωτάτων Στρατιωτικών Εκπαιδευτικών Ιδρυμάτων Α.Σ.Ε.Ι., επέρχονται οι ακόλουθες τροποποιήσεις:
α) στην παρ. 3, αα) στην υποπερ. (γγ) της περ. α’, οι λέξεις «Πρόεδρο Ακαδημαϊκών Θεμάτων» αντικαθίστανται από τη λέξη «Κοσμήτορα», αβ) στην υποπερ. (ββ) της περ. δ’, οι λέξεις «Προέδρου Ακαδημαϊκών Θεμάτων» αντικαθίστανται από τη λέξη «Κοσμήτορα» και αγ) στην υποπερ. (στστ) της περ. δ’, οι λέξεις «Προέδρου Ακαδημαϊκών Θεμάτων» αντικαθίστανται, ομοίως, από τη λέξη «Κοσμήτορα»,
β) στην υποπερ. (ββ) της περ. β’ της παρ. 5, βα) οι λέξεις «Πρόεδρο Ακαδημαϊκών Θεμάτων» αντικαθίσταται από τη λέξη «Κοσμήτορα» και ββ) οι λέξεις «, τα προπτυχιακά και μεταπτυχιακά προγράμματα σπουδών» αντικαθίστανται από τις λέξεις «και τα προγράμματα σπουδών»,
γ) στο πρώτο εδάφιο της περ. α’ της παρ. 6, προστίθενται οι λέξεις «ή του Αναπληρωτή Καθηγητή»,
δ) στην περ. β’ της παρ. 6, δα) οι λέξεις «Πρόεδρος Ακαδημαϊκών Θεμάτων» αντικαθίστανται από τη λέξη «Κοσμήτορας», δβ) στην υποπερ. (ββ), προστίθενται οι λέξεις «και διδακτορικά» και δγ) στην υποπερ. (εε), προστίθενται οι λέξεις «και διδακτορικών»,
ε) στην περ. γ’ της παρ. 6, εα) οι λέξεις «το αρχαιότερο μέλος ΔΕΠ μεταξύ των Διευθυντών Τομέων» αντικαθίστανται από τις λέξεις «μέλος Δ.Ε.Π. του οικείου Α.Σ.Ε.Ι., στη βαθμίδα του Καθηγητή ή του Αναπληρωτή Καθηγητή» και εβ) προστίθεται νέο, δεύτερο, εδάφιο,
στ) στην παρ. 7, αντικαθίσταται η περ. α’,
ζ) στην παρ. 9, αντικαθίσταται η περ. α’,
η) στην υποπερ. (αα) της περ. δ’ της παρ. 9, προστίθενται οι λέξεις «, τον Αναπληρωτή Κοσμήτορα» και
θ) στην υποπερ. (γγ) της περ. δ’ της παρ. 9, θα) οι λέξεις «Προπτυχιακών και Μεταπτυχιακών Σπουδών» αντικαθίστανται από τις λέξεις «πρώτου, δεύτερου και τρίτου κύκλου σπουδών», θβ) οι λέξεις «πανεπιστήμια και ερευνητικά κέντρα» αντικαθίστανται από τις λέξεις «Ανώτατα Εκπαιδευτικά Ιδρύματα (Α.Ε.Ι.) και ερευνητικούς φορείς της ημεδαπής ή της αλλοδαπής» και θγ) προστίθενται οι λέξεις «της ακαδημαϊκής εκπαίδευσης», και το άρθρο 5, κατόπιν νομοτεχνικών βελτιώσεων, διαμορφώνεται ως εξής:
«Άρθρο 5
Όργανα διοίκησης των Α.Σ.Ε.Ι.
1. Όργανα διοίκησης του Ανώτατου Στρατιωτικού Εκπαιδευτικού Ιδρύματος (Α.Σ.Ε.Ι.) για την εκπαιδευτική του λειτουργία είναι:
α. Συλλογικά:
(αα) Το Εκπαιδευτικό Συμβούλιο (Ε.Σ.)
(ββ) Η Ακαδημαϊκή Συνέλευση (Α.Σ.)
β. Μονοπρόσωπα:
(αα) ο Διοικητής
(ββ) ο Υποδιοικητής
(γγ) ο Διευθυντής Στρατιωτικής Εκπαίδευσης
(δδ) ο Κοσμήτορας
(εε) οι Διευθυντές Τομέων.
2. Ο Διοικητής είναι εν ενεργεία αξιωματικός του οικείου Κλάδου, φέρει τον βαθμό του Υποστρατήγου ή αντιστοίχου των άλλων Κλάδων των Ε.Δ., είναι απόφοιτος του οικείου Α.Σ.Ε.Ι. και κάτοχος μεταπτυχιακών τίτλων σπουδών κατά προτίμηση. Τοποθετείται κατά τις κείμενες διατάξεις και έχει τις αρμοδιότητες που προβλέπουν οι σχετικοί νόμοι, κανονισμοί και διαταγές για τις Ε.Δ., καθώς επίσης και ο Οργανισμός του οικείου Α.Σ.Ε.Ι. και ιδίως:
α. Τη Διοίκηση του οικείου Α.Σ.Ε.Ι., την ευθύνη της εκπλήρωσης της αποστολής του και την τήρηση της σχετικής με αυτό νομοθεσίας και του Οργανισμού του.
β. Τη Διοίκηση του στρατιωτικού και πολιτικού προσωπικού, ενώ επί του Διδακτικού Εκπαιδευτικού Προσωπικού έχει διοικητικές και λοιπές αρμοδιότητες που ορίζουν ο νόμος αυτός και ο Οργανισμός του οικείου Α.Σ.Ε.Ι..
γ. Την ευθύνη για την εκπαίδευση των φοιτούντων στα Α.Σ.Ε.Ι., σύμφωνα με τα ισχύοντα προγράμματα σπουδών και τον Οργανισμό του Α.Σ.Ε.Ι. και την εφαρμογή των αποφάσεων του Εκπαιδευτικού Συμβουλίου.
δ. Την επίβλεψη, παρακολούθηση και έλεγχο της εφαρμογής των αποφάσεων του Ε.Σ. και των προβλεπόμενων στον Οργανισμό του Α.Σ.Ε.Ι..
ε. Την παρακολούθηση των θεμάτων υγείας, φυσικής κατάστασης, ενδιαίτησης, διατροφής, ψυχαγωγίας και της εν γένει αγωγής των φοιτούντων.
3. α. Το Εκπαιδευτικό Συμβούλιο (Ε.Σ.) είναι η ανώτατη εκπαιδευτική αρχή του Α.Σ.Ε.Ι. Αποτελείται από τον Διοικητή του Α.Σ.Ε.Ι. ως πρόεδρο και μέλη:
(αα) Τον Υποδιοικητή του Α.Σ.Ε.Ι..
(ββ) Τον Διευθυντή Στρατιωτικής Εκπαίδευσης.
(γγ) Τον Κοσμήτορα.
(δδ) Τρεις εν ενεργεία αξιωματικούς από το επιτελείο του Α.Σ.Ε.Ι., κατόχους μεταπτυχιακού τίτλου σπουδών, τους οποίους ορίζει ο Διοικητής του οικείου Α.Σ.Ε.Ι, με θητεία δύο ετών.
(εε) Τέσσερις Διευθυντές Τομέων με θητεία δύο ετών. Εκλέγονται από την Α.Σ., με μυστική ψηφοφορία, σε ειδική συνεδρίαση, που συγκαλεί ο Κοσμήτορας τουλάχιστον ένα μήνα πριν από την ανάληψη των καθηκόντων τους στο Ε.Σ.. Σε περίπτωση ισοψηφίας διενεργείται κλήρωση. Εάν οι Διευθυντές Τομέων δεν επαρκούν για την κάλυψη των κενών θέσεων ή για οποιονδήποτε λόγο αποβεί άκαρπη η διαδικασία εκλογής και είναι αδύνατη η συγκρότηση του Ε.Σ., τότε για την κάλυψη των κενών θέσεων υποβάλλουν υποψηφιότητα Καθηγητές, Αναπληρωτές Καθηγητές ή Επίκουροι Καθηγητές. Εκλέγονται από την Α.Σ. με μυστική ψηφοφορία, σε ειδική συνεδρίαση που συγκαλεί ο Κοσμήτορας τουλάχιστον ένα μήνα πριν από την ανάληψη των καθηκόντων τους στο Ε.Σ.. Σε περίπτωση ισοψηφίας διενεργείται κλήρωση.
β. Το Ε.Σ. συγκαλείται εγγράφως από τον πρόεδρο ή τον νόμιμο αναπληρωτή του. Ευρίσκεται σε απαρτία όταν είναι παρόντες ο πρόεδρος και πέντε από τα μέλη του, μεταξύ των οποίων τουλάχιστον ένα μέλος των υποπερ. (γγ), (δδ) και (εε) της περ. (α) της παρούσας παραγράφου. Οι αποφάσεις του Ε.Σ. λαμβάνονται με απόλυτη πλειοψηφία των παρόντων, ενώ σε περίπτωση ισοψηφίας υπερισχύει η ψήφος του προέδρου.
γ. Ο Πρόεδρος του Ε.Σ. μπορεί, όταν απαιτείται, να καλεί στις συνεδριάσεις οποιοδήποτε μέλος Διδακτικού Εκπαιδευτικού Προσωπικού ή του Επιτελείου του Α.Σ.Ε.Ι. για να εκφράσει τη γνώμη του χωρίς δικαίωμα ψήφου.
δ. Το Ε.Σ. έχει τις εξής αρμοδιότητες:
(αα) Αποφασίζει ή εισηγείται στον εποπτεύοντα Υπουργό Εθνικής Άμυνας, μέσω του οικείου Γενικού Επιτελείου, σύμφωνα με τον Οργανισμό του Α.Σ.Ε.Ι., επί όλων των θεμάτων που αφορούν στην εκπαίδευση.
(ββ) Εγκρίνει το πρόγραμμα σπουδών του Α.Σ.Ε.Ι., καθώς και τα ωρολόγια προγράμματα μαθημάτων, μετά από πρόταση του Διευθυντή Στρατιωτικής Εκπαίδευσης για τη στρατιωτική εκπαίδευση και του Κοσμήτορα για την ακαδημαϊκή εκπαίδευση. Το Πρόγραμμα Σπουδών περιέχει τους τίτλους των μαθημάτων, το περιεχόμενο αυτών, τις εβδομαδιαίες ώρες διδασκαλίας, στις οποίες περιλαμβάνεται το κάθε μορφής διδακτικό - εκπαιδευτικό έργο και τη χρονική αλληλουχία ή αλληλεξάρτηση των μαθημάτων.
(γγ) Ορίζει, μετά από εισήγηση του Διευθυντή του οικείου Τομέα, τους Διευθυντές των εργαστηρίων, οι οποίοι είναι Καθηγητές ή Αναπληρωτές Καθηγητές ή Επίκουροι Καθηγητές και είναι υπεύθυνοι για την οργάνωση και λειτουργία των εργαστηρίων. Στην περίπτωση κατά την οποία δεν υπάρχει Διευθυντής Τομέα, εισηγείται ο Κοσμήτορας.
(δδ) Εισηγείται στον εποπτεύοντα Υπουργό Εθνικής Άμυνας, μέσω του οικείου Γενικού Επιτελείου, για θέματα που αφορούν στην ίδρυση, κατάργηση ή τις εν γένει μεταβολές Τομέων ή Π.Μ.Σ., καθώς και τις θέσεις προσωπικού.
(εε) Αποφασίζει για την κατανομή του διδακτικού εκπαιδευτικού έργου μεταξύ των μελών των Τομέων, ύστερα από εισήγηση των Διευθυντών Τομέων.
(στστ) Καταρτίζει, μετά από εισήγηση του Κοσμήτορα, σχέδιο προϋπολογισμού του κατ’ άρθρο 27 ειδικού λογαριασμού του Α.Σ.Ε.Ι. το οποίο υποβάλλει δια του οικείου Α.Σ.Ε.Ι. προς έγκριση στο αντίστοιχο Γ.Ε..
(ζζ) Καταρτίζει μετά από εισήγηση του Υποδιοικητή του Α.Σ.Ε.Ι. σχέδιο προϋπολογισμού για τις εκπαιδευτικές ανάγκες του Α.Σ.Ε.Ι. το οποίο προωθεί στο αντίστοιχο Γενικό Επιτελείο προς έγκριση, δια του οικείου Α.Σ.Ε.Ι..
(ηη) Επιλέγει, μετά από εισήγηση του Διευθυντή Στρατιωτικής Εκπαίδευσης, τους Στρατιωτικούς Εκπαιδευτές (Σ.Ε.).
ε. Οι ψηφοφορίες του Ε.Σ. είναι φανερές και οι αποφάσεις του αιτιολογημένες, εκτός των περιπτώσεων της μυστικής ψηφοφορίας, που αναφέρονται στον νόμο αυτόν.
στ. Τη γραμματειακή υποστήριξη του Ε.Σ. αναλαμβάνει η Γραμματεία του Ε.Σ.. Η Γραμματεία του Ε.Σ. υπάγεται στον Διοικητή της Σχολής.
ζ. Ειδικότερα θέματα οργάνωσης, λειτουργίας και αρμοδιοτήτων του Ε.Σ., καθώς και θέματα οργάνωσης και λειτουργίας της Γραμματείας του Ε.Σ. ρυθμίζονται από τον Οργανισμό του οικείου Α.Σ.Ε.Ι..
4. Ο Υποδιοικητής είναι αξιωματικός του οικείου Κλάδου, φέρει τον βαθμό του Ταξιάρχου ή αντιστοίχου των άλλων Κλάδων των Ε.Δ., είναι απόφοιτος του οικείου Α.Σ.Ε.Ι. και κάτοχος μεταπτυχιακού τίτλου σπουδών κατά προτίμηση. Τοποθετείται κατά τις κείμενες διατάξεις για δύο έτη τουλάχιστον και έχει τις εξής αρμοδιότητες:
α. Είναι άμεσος βοηθός και ο νόμιμος αναπληρωτής του Διοικητή όταν απουσιάζει.
β. Έχει τις αρμοδιότητες που προβλέπονται από τον νόμο και τον Οργανισμό του οικείου Α.Σ.Ε.Ι..
5. α. Ο Διευθυντής Στρατιωτικής Εκπαίδευσης είναι αξιωματικός του οικείου Κλάδου βαθμού Ταξιάρχου ή Συνταγματάρχη και αντίστοιχων των άλλων Κλάδων των ΕΔ, απόφοιτος του οικείου ανώτατου στρατιωτικού εκπαιδευτικού ιδρύματος (Α.Σ.Ε.Ι.), κάτοχος μεταπτυχιακού τίτλου σπουδών κατά προτίμηση και τοποθετείται κατά τις κείμενες διατάξεις για περίοδο δύο τουλάχιστον ετών.
β. Ο Διευθυντής Στρατιωτικής Εκπαίδευσης έχει τις ακόλουθες αρμοδιότητες:
(αα) Προΐσταται της Διεύθυνσης Στρατιωτικής Εκπαίδευσης, διευθύνει και εποπτεύει την παρεχόμενη στρατιωτική εκπαίδευση, σύμφωνα με τον νόμο αυτόν και τον οικείο Οργανισμό.
(ββ) Συνεργάζεται με τον Κοσμήτορα για τον συντονισμό των δραστηριοτήτων που σχετίζονται με την έρευνα και τα προγράμματα σπουδών στο Α.Σ.Ε.Ι..
(γγ) Υποβάλλει πρόταση στον Υποδιοικητή του οικείου Α.Σ.Ε.Ι. σχετικά με τον ετήσιο προϋπολογισμό των εκπαιδευτικών αναγκών του Α.Σ.Ε.Ι. ως προς τη στρατιωτική εκπαίδευση.
(δδ) Μεριμνά για την εφαρμογή των αποφάσεων του Ε.Σ. ως προς τη στρατιωτική εκπαίδευση.
(εε) Εκπροσωπεί το Α.Σ.Ε.Ι. σε δραστηριότητες στρατιωτικής εκπαίδευσης.
(στστ) Έχει κάθε άλλη αρμοδιότητα που προβλέπεται από τον νόμο αυτόν και τον οικείο Οργανισμό.
6. α. Ο Κοσμήτορας είναι μέλος του Διδακτικού Ερευνητικού Προσωπικού (Δ.Ε.Π.) του οικείου Α.Σ.Ε.Ι., στη βαθμίδα του Καθηγητή ή του Αναπληρωτή Καθηγητή και εκλέγεται με μυστική ψηφοφορία από την Α.Σ.. Ο Κοσμήτορας έχει θητεία τεσσάρων ακαδημαϊκών ετών. Δεν επιτρέπεται η εκλογή Κοσμήτορα για δύο συνεχείς θητείες, καθώς και η εκλογή για περισσότερες από δύο θητείες συνολικά. Ως θητεία για την εφαρμογή της διάταξης αυτής νοείται η χρονική περίοδος ανάμεσα σε δύο εκλογικές διαδικασίες. Η θητεία στο παραπάνω αξίωμα πριν από την έναρξη ισχύος του παρόντος νόμου δεν λαμβάνεται υπόψη για τους περιορισμούς αυτής της παραγράφου.
β. Ο Κοσμήτορας έχει τις ακόλουθες αρμοδιότητες:
(αα) Προΐσταται της Κοσμητείας, διευθύνει και εποπτεύει την παρεχόμενη ακαδημαϊκή εκπαίδευση, σύμφωνα με τον νόμο αυτόν και τον οικείο Οργανισμό.
(ββ) Συνεργάζεται με τον Διευθυντή Στρατιωτικής Εκπαίδευσης για τον συντονισμό των δραστηριοτήτων σχετικά με την έρευνα και τα προπτυχιακά, μεταπτυχιακά και διδακτορικά προγράμματα σπουδών στο Α.Σ.Ε.Ι..
(γγ) Υποβάλλει πρόταση στον Υποδιοικητή του οικείου Α.Σ.Ε.Ι. σχετικά με τον ετήσιο προϋπολογισμό των εκπαιδευτικών αναγκών του Α.Σ.Ε.Ι. ως προς την ακαδημαϊκή εκπαίδευση.
(δδ) Μεριμνά για την εφαρμογή των αποφάσεων του Εκπαιδευτικού Συμβουλίου ως προς την ακαδημαϊκή εκπαίδευση.
(εε) Εκπροσωπεί το Α.Σ.Ε.Ι. στην ακαδημαϊκή και ερευνητική κοινότητα σε θέματα προπτυχιακών, μεταπτυχιακών και διδακτορικών σπουδών και σε θέματα έρευνας.
(στστ) Έχει κάθε άλλη αρμοδιότητα που προβλέπεται από τον νόμο αυτόν και τον οικείο Οργανισμό.
γ. Ο Κοσμήτορας, σε περίπτωση απουσίας ή κωλύματος, αναπληρώνεται από τον Αναπληρωτή Κοσμήτορα, ο οποίος είναι μέλος Δ.Ε.Π. του οικείου Α.Σ.Ε.Ι., στη βαθμίδα του Καθηγητή ή του Αναπληρωτή Καθηγητή. Ο Αναπληρωτής Κοσμήτορας εκλέγεται με μυστική ψηφοφορία από την Α.Σ., η οποία πραγματοποιείται ταυτόχρονα με τη διαδικασία εκλογής Κοσμήτορα. Η αναπλήρωση αφορά σε κάθε αρμοδιότητα του Κοσμήτορα πλην εκείνων της συμμετοχής του στο Ε.Σ., στο Σ.Α.Α.Σ.Ε. και στα όργανα εκλογής, επιλογής και εξέλιξης του διδακτικού προσωπικού.
7. α. Ο Διευθυντής Τομέα είναι μέλος Δ.Ε.Π. στη βαθμίδα του Καθηγητή ή του Αναπληρωτή Καθηγητή. Εκλέγεται για δύο ακαδημαϊκά έτη, με δυνατότητα επανεκλογής, από σώμα εκλεκτόρων που αποτελείται από το σύνολο των μελών Δ.Ε.Π. του Τομέα και από ένα μέλος του Ειδικού Εκπαιδευτικού Προσωπικού (Ε.Ε.Π.), ένα μέλος του Εργαστηριακού Διδακτικού Προσωπικού (Ε.ΔΙ.Π.) και ένα μέλος του Ειδικού Τεχνικού Εργαστηριακού Προσωπικού (Ε.Τ.Ε.Π.) του Τομέα που εκλέγονται από το σύνολο του Ε.Ε.Π., Ε.ΔΙ.Π. και Ε.Τ.Ε.Π. του Τομέα αντίστοιχα.
β. Αν στον Τομέα δεν υπάρχει Καθηγητής ή Αναπληρωτής Καθηγητής, το Εκπαιδευτικό Συμβούλιο αναθέτει τον συντονισμό του Τομέα σε ένα μέλος Δ.Ε.Π. του Τομέα αυτού, κατά προτεραιότητα σε μόνιμο Επίκουρο Καθηγητή, ο οποίος, ως Συντονιστής Τομέα, δεν δικαιούται να είναι μέλος του Ε.Σ..
γ. Ο Διευθυντής Τομέα έχει τις ακόλουθες αρμοδιότητες:
(αα) Διευθύνει τις δραστηριότητες του Τομέα και εισηγείται στο Ε.Σ. την κατανομή του διδακτικού εκπαιδευτικού έργου μεταξύ των μελών του Τομέα.
(ββ) Εισηγείται στο Εκπαιδευτικό Συμβούλιο για θέματα σχετικά με τα προγράμματα σπουδών, τη δημιουργία θέσεων προσωπικού, την πρόσληψη προσωπικού και κάθε άλλο θέμα που αφορά στον Τομέα.
(γγ) Μεριμνά για την εύρυθμη λειτουργία του Τομέα και για την προώθηση του ερευνητικού του έργου.
(δδ) Έχει κάθε άλλη αρμοδιότητα που προβλέπεται από τον νόμο αυτόν και τον οικείο Οργανισμό.
8. Ειδικότερα θέματα σχετικά με την εκλογή των ανωτέρω αιρετών οργάνων, τη συμμετοχή τους στο Ε.Σ., τη διοικητική υποστήριξή τους, την αναπλήρωσή τους, καθώς και θέματα οργάνωσης, λειτουργίας και διοικητικής υποστήριξης της Κοσμητείας και της Διεύθυνσης Στρατιωτικής Εκπαίδευσης καθορίζονται στον Οργανισμό του οικείου Α.Σ.Ε.Ι..
9. α. Η Α.Σ. απαρτίζεται από το σύνολο των μελών του Δ.Ε.Π. του Α.Σ.Ε.Ι., από έναν εκπρόσωπο του Ε.Ε.Π., έναν εκπρόσωπο του Ε.ΔΙ.Π. και έναν εκπρόσωπο του Ε.Τ.Ε.Π., οι οποίοι εκλέγονται με ετήσια θητεία, σε ειδικές συνεδριάσεις των μελών Ε.Ε.Π., των μελών Ε.ΔΙ.Π. και των μελών Ε.Τ.Ε.Π. του Α.Σ.Ε.Ι. αντίστοιχα, που συγκαλεί ο Κοσμήτορας τουλάχιστον έναν μήνα πριν από την έναρξη του ακαδημαϊκού έτους.
β. Της Α.Σ. προεδρεύει ο Κοσμήτορας. Τη γραμματειακή υποστήριξη της Α.Σ. αναλαμβάνει η Γραμματεία του Ε.Σ.. Απαρτία επιτυγχάνεται όταν παρευρίσκονται, κατ’ ελάχιστον, τα μισά συν ένα μέλη της Α.Σ.. Η απαρτία διαπιστώνεται από τον προεδρεύοντα πριν από την έναρξη της συνεδρίασης. Εάν δεν υπάρχει απαρτία, συντάσσεται σχετικό πρακτικό, με μέριμνα του προεδρεύοντα, και η συνεδρίαση αναβάλλεται. Στην περίπτωση αυτή το όργανο συγκαλείται εκ νέου μέσα σε δέκα ημέρες από την πρώτη σύγκληση και ευρίσκεται σε απαρτία ανεξάρτητα από τον αριθμό των παρόντων μελών.
γ. Η Α.Σ. συνέρχεται σε τουλάχιστον τέσσερις τακτικές συνεδριάσεις εντός του ακαδημαϊκού έτους. Η Α.Σ. συνέρχεται και εκτάκτως, κατόπιν πρόσκλησης του προεδρεύοντα ή εφόσον το ζητήσει εγγράφως το ένα τρίτο τουλάχιστον του συνόλου των μελών της. Στην τελευταία περίπτωση η έκτακτη σύγκληση του οργάνου είναι υποχρεωτική για τον προεδρεύοντα.
δ. Η Α.Σ. έχει τις ακόλουθες αρμοδιότητες:
(αα) Εκλέγει τον Κοσμήτορα, τον Αναπληρωτή Κοσμήτορα και τα αιρετά μέλη του Ε.Σ. του Α.Σ.Ε.Ι..
(ββ) Ορίζει τα μέλη των Εκλεκτορικών Σωμάτων για την εκλογή, επιλογή, εξέλιξη και μονιμοποίηση των μελών Δ.Ε.Π..
(γγ) Εισηγείται προς το Ε.Σ., δια του Κοσμήτορα, επί θεμάτων που αφορούν στη στρατηγική ακαδημαϊκής ανάπτυξης του Α.Σ.Ε.Ι. και ειδικότερα επί των προγραμμάτων πρώτου, δευτέρου και τρίτου κύκλου σπουδών, του ερευνητικού προσανατολισμού, των ακαδημαϊκών συνεργασιών με Ανώτατα Εκπαιδευτικά Ιδρύματα (Α.Ε.Ι.) και ερευνητικούς φορείς της ημεδαπής ή της αλλοδαπής, της ίδρυσης και κατάργησης Τομέων και Εργαστηρίων, του προγραμματισμού προκήρυξης νέων θέσεων διδακτικού εκπαιδευτικού προσωπικού και της διασφάλισης της ποιότητας της ακαδημαϊκής εκπαίδευσης. Επιπλέον, εισηγείται για την ανακήρυξη των ομότιμων καθηγητών και των επίτιμων διδακτόρων του Α.Σ.Ε.Ι. μετά από πρόταση που υπογράφεται τουλάχιστον από τρία μέλη Δ.Ε.Π..»
Άρθρο 19
Συμβούλιο Ανώτατης Ακαδημαϊκής και Στρατιωτικής Εκπαίδευσης - Διασχολικό Συμβούλιο - Τροποποίηση άρθρου 6 ν. 3187/2003
Στο άρθρο 6 του ν. 3187/2003 (Α’ 233), περί της ίδρυσης και των αρμοδιοτήτων του Συμβουλίου Ανώτατης Ακαδημαϊκής και Στρατιωτικής Εκπαίδευσης (Σ.Α.Α.Σ.Ε.), επέρχονται οι ακόλουθες τροποποιήσεις: α) στον τίτλο, προστίθενται οι λέξεις «- Διασχολικό Συμβούλιο των Ανώτατων Στρατιωτικών Εκπαιδευτικών Ιδρυμάτων (ΔΙ.Σ.Α.Σ.Ε.Ι.)», β) στην παρ. 1, οι περ. γ’, ζ’, η’, θ’ και ι’ καταργούνται, γ) στην παρ. 2, γα) η λέξη «αποτελείται» αντικαθίσταται από τις λέξεις «συγκροτείται» και γβ) στην περ. ε’, οι λέξεις «Προέδρους Ακαδημαϊκών Θεμάτων» αντικαθίστανται από τις λέξεις «Κοσμήτορες», δ) στην παρ. 3, οι λέξεις «και Πανεπιστήμια» αντικαθίστανται από τις λέξεις «Ανώτατα Εκπαιδευτικά Ιδρύματα (Α.Ε.Ι.)», ε) στην παρ. 5, προστίθενται οι λέξεις «και ο καθορισμός των κατευθύνσεων επιστημονικής έρευνας που διεξάγεται εντός των Α.Σ.Ε.Ι.» και το άρθρο 6, κατόπιν νομοτεχνικών βελτιώσεων, διαμορφώνεται ως εξής:
«Άρθρο 6
Συμβούλιο Ανώτατης Ακαδημαϊκής και Στρατιωτικής Εκπαίδευσης (Σ.Α.Α.Σ.Ε.) - Διασχολικό Συμβούλιο Α.Σ.Ε.Ι. (ΔΙ.Σ.Α.Σ.Ε.Ι.)
1. Ιδρύεται Συμβούλιο Ανώτατης Ακαδημαϊκής και Στρατιωτικής Εκπαίδευσης (Σ.Α.Α.Σ.Ε.) με σκοπό:
α. Τον συντονισμό των δραστηριοτήτων των Aνώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) στο πλαίσιο των προγραμμάτων συνεχούς αναβάθμισης της παρεχόμενης εκπαίδευσης.
β. Την παρακολούθηση, αναθεώρηση και προσαρμογή της παρεχόμενης εκπαίδευσης στα Α.Σ.Ε.Ι. στις σύγχρονες απαιτήσεις της Στρατιωτικής/Ναυτικής/Αεροπορικής Επιστήμης και Τεχνολογίας, μετά από σχετικές προτάσεις των Α.Σ.Ε.Ι. μέσω των οικείων Γενικών Επιτελείων.
γ. [Καταργείται]
δ. Την αξιοποίηση του επιστημονικού δυναμικού των Ε.Δ..
ε. Την κατανομή των πιστώσεων και ίδρυση θέσεων προσωπικού στα Α.Σ.Ε.Ι. και λοιπές Στρατιωτικές Σχολές.
στ. Την πρόταση αριθμού των εισακτέων για φοίτηση στα Α.Σ.Ε.Ι. μετά από σχετικές εισηγήσεις των Γενικών Επιτελείων.
ζ. [Καταργείται]
η. [Καταργείται]
2. Το Σ.Α.Α.Σ.Ε. συγκροτείται από:
α. Τους Αρχηγούς Γ.Ε.Ε.Θ.Α./Γ.Ε.Σ./Γ.Ε.Ν./Γ.Ε.Α. ή τους νόμιμους αναπληρωτές τους.
β. Έναν εκπρόσωπο του ΥΠ.ΕΘ.Α., αναγνωρισμένου επιστημονικού και εκπαιδευτικού κύρους ή τον αναπληρωτή του, που ορίζονται από τον Υπουργό Εθνικής Άμυνας.
γ. Έναν εκπρόσωπο του Υπουργείου Παιδείας, Θρησκευμάτων και Αθλητισμού αναγνωρισμένου επιστημονικού και εκπαιδευτικού κύρους ή τον αναπληρωτή του, που ορίζονται από τον Υπουργό Παιδείας, Θρησκευμάτων και Αθλητισμού.
δ. Τους Διοικητές των Α.Σ.Ε.Ι..
ε. Τους Διευθυντές Στρατιωτικής Εκπαίδευσης και τους Κοσμήτορες των Α.Σ.Ε.Ι..
3. Το Σ.Α.Α.Σ.Ε. μπορεί να καλεί εκπροσώπους από άλλα Υπουργεία ή Οργανισμούς ή Ανώτατα Εκπαιδευτικά Ιδρύματα (Α.Ε.Ι.).
4. Με απόφαση του Υπουργού Εθνικής Άμυνας, κατόπιν πρότασης των Γενικών Επιτελείων των Κλάδων και του Γ.Ε.Ε.Θ.Α., καθορίζονται ο τρόπος λειτουργίας και η εκτέλεση των αποφάσεων του Σ.Α.Α.Σ.Ε..
5. Στο πλαίσιο του Σ.Α.Α.Σ.Ε. συγκροτείται Διασχολικό Συμβούλιο Α.Σ.Ε.Ι. (ΔΙ.Σ.Α.Σ.Ε.Ι.) αποτελούμενο από τους Διοικητές, τους Διευθυντές Στρατιωτικής Εκπαίδευσης και τους Κοσμήτορες των Α.Σ.Ε.Ι. Αρμοδιότητες του Συμβουλίου είναι: ο συντονισμός των δραστηριοτήτων και η γενικότερη συνεργασία μεταξύ των Α.Σ.Ε.Ι., η από κοινού εξέταση θεμάτων, που αφορούν στην εκπαίδευση στα Α.Σ.Ε.Ι., η υποβολή εισηγήσεων στο Σ.Α.Α.Σ.Ε. και ο καθορισμός των κατευθύνσεων επιστημονικής έρευνας που διεξάγεται εντός των Α.Σ.Ε.Ι.. Του Διασχολικού Συμβουλίου προεδρεύει ο αρχαιότερος μεταξύ των Διοικητών των Α.Σ.Ε.Ι. και βρίσκεται σε απαρτία όταν παρίστανται ο Πρόεδρος και τέσσερα μέλη του, μεταξύ των οποίων υποχρεωτικά δύο εκ των Κοσμητόρων. Οι συνεδριάσεις πραγματοποιούνται εκ περιτροπής στις εγκαταστάσεις των τριών Α.Σ.Ε.Ι., τουλάχιστον τρεις φορές μέσα σε κάθε ακαδημαϊκό έτος και οι αποφάσεις λαμβάνονται κατ’ απόλυτη πλειοψηφία των παρόντων μελών. Σε περίπτωση ισοψηφίας υπερισχύει η ψήφος του Προέδρου.»
Άρθρο 20
Κατηγορίες Διδακτικού Εκπαιδευτικού Προσωπικού - Τροποποίηση άρθρου 7 ν. 3187/2003
Στο άρθρο 7 του ν. 3187/2003 (Α’ 233), περί των κατηγοριών Διδακτικού Εκπαιδευτικού Προσωπικού των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) η περ. γ’ αντικαθίσταται, β) προστίθεται περ. στ’, και το άρθρο 7, κατόπιν νομοτεχνικών βελτιώσεων, διαμορφώνεται ως εξής:
«Άρθρο 7
Κατηγορίες Διδακτικού Εκπαιδευτικού Προσωπικού
Το προσωπικό του Α.Σ.Ε.Ι. αποτελείται από:
α. Το Διδακτικό Ερευνητικό Προσωπικό (Δ.Ε.Π.).
β. Το Στρατιωτικό Διδακτικό Προσωπικό (Σ.Δ.Π.) και τους Στρατιωτικούς Εκπαιδευτές (Σ.Ε.).
γ. Το Ειδικό Εκπαιδευτικό Προσωπικό (Ε.Ε.Π.) και το Εργαστηριακό Διδακτικό Προσωπικό (Ε.ΔΙ.Π.).
δ. Το Ειδικό Τεχνικό Εργαστηριακό Προσωπικό (Ε.Τ.Ε.Π.).
ε. Το Εκπαιδευτικό Προσωπικό με Σύμβαση (Ε.Π.Σ.).
στ. Επισκέπτες Καθηγητές.»
Άρθρο 21
Επανακαθορισμός προϋποθέσεων εκλογής μελών Διδακτικού Ερευνητικού Προσωπικού χωρίς διδακτορικό δίπλωμα - Τροποποίηση άρθρου 9 ν. 3187/2003
Στο άρθρο 9 του ν. 3187/2003 (Α’ 233), περί των προϋποθέσεων εκλογής των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) χωρίς την κατοχή διδακτορικού διπλώματος, επέρχονται οι ακόλουθες τροποποιήσεις: α) η παρ. 2 καταργείται, β) η παρ. 8 αντικαθίσταται και το άρθρο 9 διαμορφώνεται ως εξής:
«Άρθρο 9
Θέσεις και Βαθμίδες
1. Προϋπόθεση για την εκλογή σε θέση Διδακτικού Ερευνητικού Προσωπικού (Δ.Ε.Π.) είναι η κατοχή διδακτορικού διπλώματος. Η διαπίστωση της συνάφειας της διδακτορικής διατριβής ή του όλου ερευνητικού ή επιστημονικού έργου των υποψηφίων με το γνωστικό αντικείμενο της υπό πλήρωση θέσης Δ.Ε.Π. αποτελεί ευθύνη της τριμελούς εισηγητικής επιτροπής και του εκλεκτορικού σώματος.
2. [Καταργείται]
3. Για την εκλογή ή εξέλιξη σε θέση Επίκουρου Καθηγητή απαιτούνται:
α. Δύο τουλάχιστον έτη αυτοδύναμης διδασκαλίας μετά την απόκτηση του διδακτορικού διπλώματος στο γνωστικό αντικείμενο του Τομέα ή δύο τουλάχιστον έτη εργασίας σε αναγνωρισμένα ερευνητικά κέντρα της ημεδαπής ή της αλλοδαπής ή αναγνωρισμένο επαγγελματικό έργο σε σχετικό επιστημονικό πεδίο ή διετής εργασία σε ερευνητικά κέντρα της ημεδαπής ή της αλλοδαπής ή συνδυασμός των παραπάνω.
β. Πρωτότυπες δημοσιεύσεις σε επιστημονικά περιοδικά είτε αυτοδύναμες ή σε συνεργασία με άλλους ερευνητές ή πρωτότυπη επιστημονική μονογραφία, εκτός από τη διδακτορική διατριβή ή συνδυασμός των παραπάνω. Για την εκλογή συνεκτιμάται κατά πόσο το συνολικό έργο του υποψηφίου θεμελιώνει προοπτικές ακαδημαϊκής εξέλιξής του.
4. Για την εκλογή ή εξέλιξη σε θέση Αναπληρωτή Καθηγητή απαιτούνται:
α. Τέσσερα τουλάχιστον έτη αυτοδύναμης διδασκαλίας, μετά την απόκτηση του διδακτορικού διπλώματος, στο γνωστικό αντικείμενο του Τομέα ή τουλάχιστον τέσσερα έτη εργασίας σε αναγνωρισμένα ερευνητικά κέντρα της ημεδαπής ή της αλλοδαπής ή αναγνωρισμένο επαγγελματικό έργο σε σχετικό επιστημονικό πεδίο ή συνδυασμός των παραπάνω.
β. Πρωτότυπες δημοσιεύσεις σε επιστημονικά περιοδικά, από τις οποίες ένας αριθμός πρέπει να είναι αυτοδύναμες ή πρωτότυπες επιστημονικές μονογραφίες, εκτός από τη διδακτορική διατριβή. Για την εκλογή συνεκτιμάται κατά πόσο το συνολικό ερευνητικό έργο του υποψηφίου έχει συμβάλει στην πρόοδο της επιστήμης και αναγνωρίζεται από άλλους ερευνητές.
5. Για την εκλογή ή εξέλιξη σε θέση Καθηγητή απαιτούνται:
α. Τουλάχιστον έξι έτη αυτοδύναμης διδασκαλίας, μετά την απόκτηση του διδακτορικού διπλώματος, στο γνωστικό αντικείμενο του Τομέα με τεκμηριωμένη συμβολή στη διαμόρφωση και διδασκαλία της ύλης δύο τουλάχιστον μαθημάτων ή τουλάχιστον έξι έτη σε αναγνωρισμένα ερευνητικά κέντρα της ημεδαπής ή της αλλοδαπής με τεκμηριωμένη συμβολή στην ανάπτυξη των ερευνητικών προγραμμάτων ή εκτεταμένο επαγγελματικό έργο σε σχετικό επιστημονικό πεδίο ή συνδυασμός των παραπάνω.
β. Πρωτότυπες δημοσιεύσεις σε επιστημονικά περιοδικά από τις οποίες ορισμένες πρέπει να είναι αυτοδύναμες ή πρωτότυπες επιστημονικές μονογραφίες, εκτός από τη διδακτορική διατριβή.
γ. Τουλάχιστον τρία έτη διδασκαλίας ή εποπτείας ερευνητικού έργου σε μεταπτυχιακό πρόγραμμα σε Α.Σ.Ε.Ι. ή πανεπιστήμιο της ημεδαπής ή της αλλοδαπής. Για την εκλογή συνεκτιμάται κατά πόσο το συνολικό ερευνητικό έργο του υποψηφίου έχει αναγνωριστεί διεθνώς για τη συμβολή του στην πρόοδο της επιστήμης και έχει χρησιμοποιηθεί και αναγνωρισθεί από άλλους ερευνητές.
6. Η κρίση για εξέλιξη ή εκλογή μελών Δ.Ε.Π. βασίζεται στο συνολικό διδακτικό έργο των κρινομένων, στη συνολική τους επιστημονική και ερευνητική δραστηριότητα, με έμφαση στη διεθνή τους παρουσία, ικανό μέρος των οποίων πρέπει να έχει συντελεσθεί κατά τα τελευταία πέντε έτη από την υποβολή της αίτησης για εξέλιξη ή εκλογή.
7. Στοιχεία τα οποία συνεκτιμώνται ιδιαίτερα κατά την κρίση για κατάληψη θέσης Δ.Ε.Π. είναι το ήθος, η προσωπικότητα του υποψηφίου και η κοινωνική του προσφορά. Είναι δυνατή η εκλογή και εν ενεργεία αξιωματικών, υπό τις προϋποθέσεις των διατάξεων του άρθρου αυτού, οι οποίοι καταλαμβάνουν την αντίστοιχη θέση, αφού προηγουμένως παραιτηθούν από την ενεργό υπηρεσία μετά την εκλογή τους.
8. Η προϋπόθεση κατοχής διδακτορικού διπλώματος για την εκλογή σε θέση μέλους Δ.Ε.Π. δεν απαιτείται για γνωστικά αντικείμενα εξαιρετικής και αδιαμφισβήτητης ιδιαιτερότητας, για τα οποία δεν είναι δυνατή ή συνήθης η εκπόνηση διδακτορικής διατριβής κατά τους κανόνες της οικείας τέχνης ή επιστήμης (de lege artis). Σε κάθε περίπτωση, η κατοχή διδακτορικού διπλώματος ή μεταπτυχιακού διπλώματος ειδίκευσης από τον υποψήφιο συνεκτιμάται ως ουσιαστικό προσόν. Προϋπόθεση για την εκλογή στις περιπτώσεις της παρούσας αποτελεί το αναγνωρισμένο έργο που είναι συναφές με το γνωστικό αντικείμενο της θέσης, όπως βραβεύσεις σε διεθνείς ή εθνικούς διαγωνισμούς, συμμετοχή σε διεθνείς ή εθνικές εκθέσεις και αυτοδύναμη διδασκαλία σε μαθήματα που εμπίπτουν στο γνωστικό αντικείμενο της προς πλήρωση θέσης.»
Άρθρο 22
Προγραμματισμός και προκήρυξη θέσεων των μελών Διδακτικού Ερευνητικού Προσωπικού - Αντικατάσταση άρθρου 10 ν. 3187/2003
Το άρθρο 10 του ν. 3187/2003 (Α’ 233), περί του προγραμματισμού της προκήρυξης των θέσεων των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), αντικαθίσταται ως εξής:
«Άρθρο 10
Προγραμματισμός προκήρυξης θέσεων Μελών Δ.Ε.Π.
1. Με απόφαση του Εκπαιδευτικού Συμβουλίου (Ε.Σ.) του Ανώτατου Στρατιωτικού Εκπαιδευτικού Ιδρύματος (Α.Σ.Ε.Ι.), που λαμβάνεται το αργότερο έως την 31η Μαρτίου κάθε έτους, κατόπιν εισήγησης της Ακαδημαϊκής Συνέλευσης (Α.Σ.), σύμφωνα με την παρ. 2, καταρτίζεται το αίτημα ετήσιου προγραμματισμού προσλήψεων μελών Διδακτικού Ερευνητικού Προσωπικού (Δ.Ε.Π.) του Α.Σ.Ε.Ι. για το επόμενο οικονομικό έτος, λαμβάνοντας υπόψη τις εκπαιδευτικές και ερευνητικές ανάγκες του Α.Σ.Ε.Ι.. Η απόφαση κοινοποιείται στο Υπουργείο Εθνικής Άμυνας, μέσω του οικείου Γενικού Επιτελείου (Γ.Ε.), προκειμένου να ληφθεί υπόψη κατά την κατάρτιση του ετήσιου προγραμματισμού προσλήψεων.
2. Η εισήγηση της Α.Σ. υποβάλλεται στο Ε.Σ. δια του Κοσμήτορα το αργότερο έως την 1η Μαρτίου κάθε έτους. Στην εισήγηση του πρώτου εδαφίου, για κάθε αιτούμενη θέση μέλους Δ.Ε.Π., καθορίζονται η βαθμίδα και το γνωστικό αντικείμενο της θέσης, το οποίο προέρχεται από το Μητρώο Γνωστικών Αντικειμένων του Τμήματος. Επιπλέον, η εισήγηση περιλαμβάνει τεκμηρίωση της αναγκαιότητας πλήρωσης του γνωστικού αντικειμένου και κατάταξη, κατά φθίνουσα προτεραιότητα, των γνωστικών αντικειμένων των αιτούμενων θέσεων, λαμβάνοντας υπόψη τον Οργανισμό του οικείου Α.Σ.Ε.Ι., τις εκπαιδευτικές και ερευνητικές ανάγκες του Τμήματος και τον βαθμό κάλυψης των γνωστικών αντικειμένων του Τμήματος από τα μέλη Δ.Ε.Π. που υπηρετούν.
3. Οι θέσεις μελών Δ.Ε.Π. όλων των βαθμίδων, που κενώνονται για οποιαδήποτε αιτία, επαναπροκηρύσσονται από το Α.Σ.Ε.Ι., σύμφωνα με την έγκριση του ετήσιου προγραμματισμού προσλήψεων. Η επαναπροκήρυξη της θέσης δύναται να πραγματοποιηθεί και σε διαφορετική βαθμίδα από αυτή που κατείχε το μέλος Δ.Ε.Π. που αποχώρησε. Με απόφαση του Ε.Σ., η οποία εκδίδεται κατόπιν εισήγησης της Α.Σ., καθορίζονται η βαθμίδα και το γνωστικό αντικείμενο της προκηρυσσόμενης θέσης, το οποίο προέρχεται από το Μητρώο Γνωστικών Αντικειμένων του Τμήματος. Η εισήγηση περιλαμβάνει τεκμηρίωση της αναγκαιότητας πλήρωσης του γνωστικού αντικειμένου, λαμβάνοντας υπόψη τον Οργανισμό του οικείου Α.Σ.Ε.Ι., τις εκπαιδευτικές και ερευνητικές ανάγκες του Τμήματος και τον βαθμό κάλυψης των γνωστικών αντικειμένων του Τμήματος από τα μέλη Δ.Ε.Π. που υπηρετούν.
4. Η προκήρυξη των θέσεων μελών Δ.Ε.Π. γίνεται από το οικείο Α.Σ.Ε.Ι., μετά από έγκριση του Αρχηγού του οικείου Γ.Ε.. Στην προκήρυξη αναφέρονται η βαθμίδα και το γνωστικό αντικείμενο της υπό πλήρωση θέσης, το οποίο καλύπτει έναν κλάδο της οικείας επιστήμης, μιας τουλάχιστον αναγνωρισμένης ειδικότητας.
5. Με μέριμνα της Κοσμητείας του Α.Σ.Ε.Ι., η προκήρυξη δημοσιεύεται στην Εφημερίδα της Κυβερνήσεως, αναρτάται στο πρόγραμμα «ΔΙΑΥΓΕΙΑ», στο ηλεκτρονικό σύστημα ολοκληρωμένης διαχείρισης «ΑΠΕΛΛΑ», σύμφωνα με τον ν. 4405/2016 (Α’ 129), στον επίσημο ιστότοπο του Α.Σ.Ε.Ι. καθώς και στον ιστότοπο του οικείου Γ.Ε..
6. Η προθεσμία υποβολής υποψηφιοτήτων καθώς και τα απαραίτητα για την κρίση δικαιολογητικά καθορίζονται στην προκήρυξη.»
Άρθρο 23
Εκλογή και εξέλιξη των μελών Διδακτικού Ερευνητικού Προσωπικού - Τροποποίηση άρθρου 11 ν. 3187/2003
Στο άρθρο 11 του ν. 3187/2003 (Α’ 233), περί της εκλογής και της εξέλιξης των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) η παρ. 2 καταργείται, β) η παρ. 8 καταργείται, γ) η παρ. 9 αντικαθίσταται, δ) η παρ. 10 αντικαθίσταται, ε) προστίθενται παρ. 10Α, 10Β, 10Γ και 10Δ, στ) η παρ. 11 αντικαθίσταται, και το άρθρο 11, κατόπιν νομοτεχνικών βελτιώσεων, διαμορφώνεται ως εξής:
«Άρθρο 11
Εκλογή και εξέλιξη Μελών Δ.Ε.Π.
1. Η εκλογή μέλους Διδακτικού Ερευνητικού Προσωπικού (Δ.Ε.Π.) γίνεται με προκήρυξη της αντίστοιχης θέσης και με ανοικτή διαδικασία. Η προκήρυξη αφορά είτε πλήρωση νέων θέσεων Δ.Ε.Π. στο πλαίσιο του ετήσιου προγραμματισμού είτε πλήρωση θέσεων, ύστερα από αίτηση μέλους Δ.Ε.Π. για εξέλιξη. Τα μέλη Δ.Ε.Π. έχουν δικαίωμα να ζητήσουν την προκήρυξη της θέσης τους στην αμέσως επόμενη βαθμίδα μετά τη συμπλήρωση τριών ετών παραμονής στη θέση της βαθμίδας που κατέχουν, σύμφωνα με όσα ορίζονται κατωτέρω.
2. [Καταργείται]
3. Επίκουροι Καθηγητές:
α. Οι Επίκουροι Καθηγητές εκλέγονται με θητεία. Μετά τη συμπλήρωση τριών ετών παραμονής στη βαθμίδα αυτή, οι Επίκουροι Καθηγητές έχουν δικαίωμα να υποβάλουν αίτηση για μονιμοποίηση στη θέση της βαθμίδας που κατέχουν μέσα σε αποκλειστική προθεσμία δύο μηνών από την παρέλευση της τριετίας. Σε αντίθετη περίπτωση λήγει αυτοδικαίως η θητεία τους.
β. Αν η κρίση για μονιμοποίηση είναι θετική, οι Επίκουροι Καθηγητές μονιμοποιούνται στη θέση που κατέχουν.
γ. Αν η κρίση για μονιμοποίηση είναι αρνητική, λήγει η θητεία τους.
δ. Η κρίση για μονιμοποίηση βασίζεται κυρίως στο συνολικό διδακτικό και ερευνητικό έργο των κρινομένων, αφού ληφθεί υπόψη και το διοικητικό τους έργο.
ε. Μετά τη μονιμοποίησή τους, οι Επίκουροι Καθηγητές έχουν το δικαίωμα να ζητήσουν την προκήρυξη της θέσης τους στη βαθμίδα του Αναπληρωτή Καθηγητή μέχρι δύο φορές, που απέχουν τουλάχιστον τρία έτη μεταξύ τους.
4. Αναπληρωτές Καθηγητές:
α. Οι Αναπληρωτές Καθηγητές και οι Καθηγητές εκλέγονται ως μόνιμοι.
β. Οι Αναπληρωτές Καθηγητές, μετά τη συμπλήρωση τριών ετών στη βαθμίδα που βρίσκονται, έχουν το δικαίωμα να ζητήσουν την προκήρυξη της θέσης τους στη βαθμίδα του Καθηγητή μέχρι δύο φορές, που απέχουν τουλάχιστον τρία έτη μεταξύ τους.
5. Το χρονικό διάστημα της τριετίας για τη δεύτερη κρίση εξέλιξης των Επίκουρων Καθηγητών και Αναπληρωτών Καθηγητών υπολογίζεται από την υποβολή της αίτησης υποψηφιότητας για την πρώτη κρίση.
6. Αρμόδιο όργανο για την κρίση εκλογής ή εξέλιξης των μελών Δ.Ε.Π. και για την κρίση μονιμοποίησης των Επίκουρων Καθηγητών είναι το εκλεκτορικό σώμα, όπως αυτό ορίζεται από το άρθρο 25.
7. Κατά τη διαδικασία της ψηφοφορίας η άρνηση ψήφου ή η λευκή ψήφος θεωρούνται ψήφοι αρνητικού περιεχομένου.
8. [Καταργείται]
9. Ο διορισμός, η μονιμοποίηση και κάθε είδους λύση της εργασιακής σχέσης μέλους Δ.Ε.Π. των Α.Σ.Ε.Ι. γίνεται με απόφαση του Υπουργού Εθνικής Άμυνας, μετά από εισήγηση του Αρχηγού του οικείου Γενικού Επιτελείου και δημοσιεύεται στην Εφημερίδα της Κυβερνήσεως, με βάση τη διαδικασία εκλογής ή μονιμοποίησης κατά τις διατάξεις του νόμου αυτού.
10. Όσοι διορίζονται ή εξελίσσονται σε θέσεις Δ.Ε.Π. των Α.Σ.Ε.Ι. οφείλουν μέσα σε δύο μήνες από τη δημοσίευση της απόφασης της παρ. 9 να αναλάβουν τα καθήκοντά τους. Η κοινοποίηση της σχετικής απόφασης διορισμού γίνεται με έγγραφη πρόσκληση υπογεγραμμένη από τον Διοικητή του Α.Σ.Ε.Ι.. Μετά την πάροδο της προθεσμίας αυτής θεωρείται ότι οι παραπάνω δεν έχουν αποδεχθεί τον διορισμό τους οπότε και ανακαλείται η σχετική απόφαση. Σε περίπτωση μη αποδοχής, η Ακαδημαϊκή Συνέλευση (Α.Σ.) του Α.Σ.Ε.Ι. δύναται να επιλέξει τον επόμενο σε σειρά κατάταξης υποψήφιο, αν υπάρχει. Αν δεν υπάρχει επόμενος υποψήφιος στη σειρά κατάταξης, ο Διοικητής του οικείου Α.Σ.Ε.Ι., δύναται να προκηρύξει εκ νέου τη θέση σε βαθμίδα και γνωστικό αντικείμενο που καθορίζονται με απόφαση του Εκπαιδευτικού Συμβουλίου (Ε.Σ.), η οποία εκδίδεται κατόπιν σχετικής εισήγησης της Α.Σ. του οικείου Α.Σ.Ε.Ι..
10Α. Εντός τριάντα (30) ημερών από την κοινοποίηση του πρακτικού εκλογής διενεργείται έλεγχος νομιμότητας της διαδικασίας από το Ε.Σ. του οικείου Α.Σ.Ε.Ι.. Κατά τη διαδικασία ελέγχονται, ιδίως, πλημμέλειες της αιτιολογίας ως προς την αξιολόγηση των προσόντων των υποψηφίων. Ο Κοσμήτορας οικείου Α.Σ.Ε.Ι. ή ο υποψήφιος που συμμετείχε στη διαδικασία εκλογής ή οποιοσδήποτε άλλος έχει έννομο συμφέρον, δύναται να υποβάλει ένσταση κατά του πρακτικού του Εκλεκτορικού Σώματος ενώπιον του Ε.Σ. του οικείου Α.Σ.Ε.Ι., εντός αποκλειστικής προθεσμίας τριάντα (30) ημερών από την κοινοποίηση του πρακτικού του Εκλεκτορικού Σώματος. Αν υποβληθεί ένσταση κατά του πρακτικού του Εκλεκτορικού Σώματος, η προθεσμία ολοκλήρωσης του ελέγχου νομιμότητας από το Ε.Σ. του οικείου Α.Σ.Ε.Ι. παρατείνεται αυτοδικαίως για άλλες τριάντα (30) ημέρες. Με απόφαση του Ε.Σ. του οικείου Α.Σ.Ε.Ι., μετά από τη διενέργεια ελέγχου νομιμότητας, δύναται να αναπέμπεται αιτιολογημένα το πρακτικό εκλογής και να ζητείται η επανάληψη της διαδικασίας από το σημείο όπου παρουσιάστηκε η πλημμέλεια. Αν παρέλθει άπρακτη η ανωτέρω προθεσμία, θεωρείται ότι οι ενστάσεις έχουν απορριφθεί και εκδίδεται η απόφαση διορισμού σύμφωνα με την παρ. 9.
10Β. Ο Υπουργός Εθνικής Άμυνας ασκεί έλεγχο νομιμότητας των διαδικασιών εκλογής ή εξέλιξης μελών Δ.Ε.Π. των Α.Σ.Ε.Ι. μέσω της τριμελούς Επιτροπής της παρ. 10Γ, κατόπιν προσφυγής κατά της πράξης διορισμού ή εξέλιξης οποιουδήποτε έχει έννομο συμφέρον για θέματα νομιμότητας. Η προσφυγή ασκείται εντός προθεσμίας εξήντα (60) ημερών από τη δημοσίευση της απόφασης περί εκλογής ή εξέλιξης και δεν αναστέλλει τα έννομα αποτελέσματα της προσβαλλόμενης πράξης. Ο έλεγχος νομιμότητας από τον Υπουργό Εθνικής Άμυνας ολοκληρώνεται εντός αποκλειστικής προθεσμίας έξι (6) μηνών από την περιέλευση του φακέλου εκλογής ή εξέλιξης στο Υπουργείο Εθνικής Άμυνας.
10Γ. Με απόφαση του Υπουργού Εθνικής Άμυνας συγκροτείται τριμελής Επιτροπή με τετραετή θητεία και αντικείμενο τον έλεγχο νομιμότητας των διαδικασιών εκλογής ή εξέλιξης των μελών Δ.Ε.Π. των Α.Σ.Ε.Ι., την εξέταση των προσφυγών που υποβάλλονται για την ακύρωση των πρακτικών εκλογής και την υποβολή εισηγήσεων για την αναπομπή των φακέλων εκλογής ή εξέλιξης, όπου παρουσιάζεται παράβαση της νομοθεσίας και πλημμέλεια σχετικά με την τήρηση των διαδικασιών εκλογής ή εξέλιξης και την υποβολή γνώμης προς τον Υπουργό Εθνικής Άμυνας μετά από την εξέταση του φακέλου. Η Επιτροπή αποτελείται από δύο (2) Νομικούς Συμβούλους του Κράτους και τον Διευθυντή Εκπαίδευσης του οικείου Γενικού Επιτελείου (Γ.Ε.).
10Δ. Μέλη Δ.Ε.Π. των Α.Σ.Ε.Ι., ανεξαρτήτως βαθμίδας στην οποία υπηρετούν, δύνανται να αιτηθούν τη μεταβολή του γνωστικού τους αντικειμένου, εάν πληρούνται οι προϋποθέσεις που προβλέπονται στο άρθρο 152 του ν. 4957/2022 (Α’ 141), περί της μεταβολής του γνωστικού αντικειμένου μελών Δ.Ε.Π. των Ανώτατων Εκπαιδευτικών Ιδρυμάτων (Α.Ε.Ι.). Η μεταβολή του γνωστικού αντικειμένου πραγματοποιείται με απόφαση του Αρχηγού του οικείου Γ.Ε., κατόπιν σύμφωνης γνώμης του Ε.Σ. του Α.Σ.Ε.Ι., ύστερα από εισήγηση της Α.Σ.. Η εισήγηση της Α.Σ. υποβάλλεται στο Ε.Σ. δια του Κοσμήτορα.
11. Επί θεμάτων διαδικασιών προκήρυξης, εκλογής, επιλογής και εξέλιξης των μελών Δ.Ε.Π., τα οποία δεν ρυθμίζονται από τον παρόντα νόμο, εφαρμόζονται αναλόγως τα άρθρα 138 έως 151 του ν. 4957/2022, περί των διαδικασιών εκλογής και εξέλιξης των μελών Δ.Ε.Π. των Α.Ε.Ι..»
Άρθρο 24
Έργο των μελών Διδακτικού Ερευνητικού Προσωπικού - Τροποποίηση περ. α) άρθρου 12 ν. 3187/2003
Στην περ. α’ του άρθρου 12 του ν. 3187/2003 (Α’ 233), περί του έργου των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) οι λέξεις «προπτυχιακών και μεταπτυχιακών μαθημάτων» αντικαθίστανται από τις λέξεις «μαθημάτων σε προγράμματα πρώτου, δεύτερου και τρίτου κύκλου σπουδών», β) προστίθενται οι λέξεις «,καθώς και με υποψήφιους διδάκτορες», και το άρθρο 12, κατόπιν νομοτεχνικών βελτιώσεων, διαμορφώνεται ως εξής:
«Άρθρο 12
Έργο των μελών Δ.Ε.Π.
Τα μέλη Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) παρέχουν διδακτικό, ερευνητικό επιστημονικό και διοικητικό έργο.
α. Το διδακτικό έργο περιλαμβάνει κυρίως:
Διδασκαλία μαθημάτων σε προγράμματα πρώτου, δεύτερου και τρίτου κύκλου σπουδών.
Οργάνωση, επίβλεψη και λειτουργία εργαστηρίων, εργαστηριακών ασκήσεων και εργασιών.
Συμμετοχή σε φροντιστηριακά μαθήματα και σεμινάρια.
Συγγραφή εκπαιδευτικών βοηθημάτων.
Συνεργασία με προπτυχιακούς και μεταπτυχιακούς σπουδαστές, καθώς και με υποψήφιους διδάκτορες.
Διεξαγωγή εξετάσεων και αξιολόγηση φοιτητών, καθώς και εποπτικά καθήκοντα στην εξεταστική διαδικασία.
β. Το ερευνητικό επιστημονικό έργο περιλαμβάνει κυρίως:
Βασική ή εφαρμοσμένη έρευνα.
Καθοδήγηση διπλωματικών εργασιών, μεταπτυχιακών διπλωμάτων ειδίκευσης και διδακτορικών διατριβών.
Συμμετοχή σε συνέδρια και ερευνητικά σεμινάρια.
γ. Το διοικητικό έργο περιλαμβάνει κυρίως:
Συμμετοχή στα όργανα διοίκησης του Α.Σ.Ε.Ι..
Συμμετοχή σε επιτροπές και συμβούλια του Α.Σ.Ε.Ι..
Κατοχή θέσης Διευθυντή Τομέα και Κοσμήτορα του Α.Σ.Ε.Ι..
Συμμετοχή σε εκλεκτορικά σώματα και εισηγητικές επιτροπές.»
Άρθρο 25
Απασχόληση των μελών Διδακτικού Ερευνητικού Προσωπικού - Τροποποίηση άρθρου 13 ν. 3187/2003
Στο άρθρο 13 του ν. 3187/2003 (Α’ 233), περί της απασχόλησης των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) στην περ. β’ της παρ. 1, οι λέξεις «προπτυχιακά και μεταπτυχιακά μαθήματα» αντικαθίστανται από τις λέξεις «μαθήματα σε προγράμματα πρώτου, δεύτερου και τρίτου κύκλου σπουδών», β) στην παρ. 2, βα) στην περ. γ’, διαγράφεται η φράση «, εφόσον δεν αμείβονται για την υπερωριακή τους απασχόληση» και ββ) στην περ. ε’, οι λέξεις «συγγραφικά δικαιώματα» αντικαθίστανται από τις λέξεις «δικαιώματα διανοητικής ιδιοκτησίας», γ) η παρ. 3 αντικαθίσταται, δ) προστίθεται παρ. 3Α, ε) προστίθεται παρ. 6, και το άρθρο 13, κατόπιν νομοτεχνικών βελτιώσεων, διαμορφώνεται ως εξής:
«Άρθρο 13
Απασχόληση Μελών Δ.Ε.Π.
1. Τα μέλη Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) υποχρεούνται:
α. Να εγκαθίστανται και διαμένουν στην περιφερειακή ενότητα όπου εδρεύει το Α.Σ.Ε.Ι., στο οποίο υπηρετούν.
β. Να παραδίδουν μαθήματα σε προγράμματα πρώτου, δεύτερου και τρίτου κύκλου σπουδών, καθώς και να διδάσκουν σε φροντιστήρια ή σεμινάρια σε εργαστήρια, ενταγμένα στο Πρόγραμμα Σπουδών του Τμήματος, στο οποίο ανήκουν ή σε άλλο Τμήμα ή σε Πρόγραμμα Σπουδών του οικείου Α.Σ.Ε.Ι. κατ’ ελάχιστο όριο έξι (6) ώρες εβδομαδιαίως, σύμφωνα με τις σχετικές αποφάσεις των αρμόδιων οργάνων.
γ. Να ακολουθούν τις ώρες του εκπαιδευτικού προγράμματος, να παρευρίσκονται στους χώρους του Α.Σ.Ε.Ι. δεκατέσσερις (14) ώρες εβδομαδιαίως κατ’ ελάχιστο όριο, πέραν των έξι (6) ωρών διδασκαλίας, και να παρέχουν κάθε μορφής διδακτικό, ερευνητικό επιστημονικό, καθώς και διοικητικό έργο, το οποίο προκύπτει από τη συμμετοχή τους στα διοικητικά όργανα του Α.Σ.Ε.Ι.. Ο Κοσμήτορας μπορεί να απαλλάσσεται μερικώς ή ολικώς από τα διδακτικά του καθήκοντα με απόφαση του Εκπαιδευτικού Συμβουλίου (Ε.Σ.). Όποιος κατέχει θέση Διευθυντή Τομέα μπορεί να έχει μειωμένη διδακτική απασχόληση, όχι όμως μικρότερη από δύο (2) ώρες διδασκαλίας την εβδομάδα. Οι ώρες διδασκαλίας και παρουσίας των μελών Δ.Ε.Π. στους χώρους των Α.Σ.Ε.Ι. δεν μπορεί να πραγματοποιούνται σε λιγότερο από τρεις (3) ημέρες εβδομαδιαίως. Ο έλεγχος γίνεται από τον Διευθυντή του οικείου Τομέα του Α.Σ.Ε.Ι..
2. Στα μέλη Δ.Ε.Π. των Α.Σ.Ε.Ι. επιτρέπεται:
α. Να αμείβονται από χρηματοδοτούμενα ερευνητικά προγράμματα ή από Ερευνητικά Ινστιτούτα ή Κέντρα υπό την εποπτεία του Υπουργείου Εθνικής Άμυνας ή υπό την εποπτεία άλλων Υπουργείων.
β. Να αμείβονται για κάθε είδους έργο που εκτελούν.
γ. Να απασχολούνται υπερωριακώς εκτός του Α.Σ.Ε.Ι..
δ. Να ασκούν ελευθέριο επάγγελμα.
ε. Να αμείβονται από δικαιώματα διανοητικής ιδιοκτησίας.
στ. Να διδάσκουν σε άλλα Α.Σ.Ε.Ι. και Σχολές του Υπουργείου Εθνικής Άμυνας, σε δημόσιες σχολές, σε δημόσιες Σ.Α.Ε.Κ. και Κ.Ε.Κ..
ζ. Να τοποθετούνται σε αμειβόμενες θέσεις, συμπεριλαμβανομένης και της κατ’ αποκοπή αποζημίωσης, Προέδρου, Αντιπροέδρου, Διοικητή, Υποδιοικητή και των αναπληρωτών τους σε Ν.Π.Δ.Δ. και Ν.Π.Ι.Δ. που υπάγονται στον δημόσιο τομέα, τράπεζες, οργανισμούς, δημόσιες επιχειρήσεις, επιχειρήσεις κοινής ωφέλειας και κερδοσκοπικά ιδρύματα.
η. Να συμμετέχουν ως έμμισθα μέλη σε δύο κατ’ ανώτατο όριο επιτροπές και Διοικητικά Συμβούλια του δημόσιου και ιδιωτικού τομέα στις οποίες προβλέπεται υποχρεωτικά από τον νόμο η συμμετοχή τους, καθώς και ως μέλη του Επιστημονικού Συμβουλίου της Βουλής, σύμφωνα με τα οριζόμενα στον Κανονισμό της Βουλής, καθώς και ως μέλη σε ομάδες εργασίας του δημόσιου τομέα και των ανεξάρτητων διοικητικών αρχών, εξαιρουμένων των Προέδρων τους.
3. Τα μέλη Δ.Ε.Π., που ασκούν τις δραστηριότητες των περ. α’, β’, γ’ και δ’ της παρ. 2, υποχρεούνται να αποδίδουν ετησίως στον Ειδικό Λογαριασμό του Υπουργείου Εθνικής Άμυνας του άρθρου 27, υπέρ του οικείου Α.Σ.Ε.Ι., ποσοστό που ορίζεται σε πέντε τοις εκατό (5%) επί του ακαθάριστου ποσού της αμοιβής τους για τις δραστηριότητες των περ. α’, β’ και γ’ και επτά τοις εκατό (7%) επί του ετήσιου καθαρού εισοδήματος που προέρχεται από την άσκηση επαγγελματικής δραστηριότητας της περ. δ’ της παρ. 2. Οι αποδοχές των περ. α’, β’ και γ’ της παρ. 2 εκκαθαρίζονται από τον Ειδικό Λογαριασμό του Υπουργείου Εθνικής Άμυνας και καταβάλλονται μέσω της Ενιαίας Αρχής Πληρωμών. Η παρακράτηση επί των αμοιβών της περ. δ’ της παρ. 2 αποτελεί πόρο του Α.Σ.Ε.Ι., παρακρατείται απευθείας από την Ανεξάρτητη Αρχή Δημοσίων Εσόδων (Α.Α.Δ.Ε.) μετά από την εκκαθάριση της δήλωσης φορολογίας του υπόχρεου και αποδίδεται στον Ειδικό Λογαριασμό του Υπουργείου Εθνικής Άμυνας.
3Α. α) Δεν είναι υπόχρεοι απόδοσης της κράτησης της παρ. 3 τα μέλη Δ.Ε.Π. κατά το χρονικό διάστημα που: αα) βρίσκονται σε καθεστώς αναστολής καθηκόντων, αβ) τελούν σε άδεια άνευ αποδοχών, αγ) τελούν σε άδεια παράλληλης απασχόλησης σε ίδρυμα της αλλοδαπής.
β) Για τον προσδιορισμό του ύψους της κράτησης, η Α.Α.Δ.Ε. δύναται να αντλεί στοιχεία από το οικείο Γενικό Επιτελείο (Γ.Ε.) σχετικά με την υπηρεσιακή κατάσταση του υπόχρεου κατά το έτος αναφοράς για τον ακριβή προσδιορισμό του ποσού της κράτησης ανά οικονομικό έτος. Ειδικότερα, η Α.Α.Δ.Ε. αντλεί τα ακόλουθα στοιχεία:
βα) την ιδιότητα του φυσικού προσώπου για να διακριβώσει αν είχε την ιδιότητα του υπόχρεου απόδοσης της κράτησης κατά το οικονομικό έτος αναφοράς,
ββ) τις υπηρεσιακές μεταβολές, την ένταξη σε καθεστώς μερικής απασχόλησης και αναστολής καθηκόντων, που επηρεάζουν την ιδιότητα του υπόχρεου και το χρονικό διάστημα που αφορούν,
βγ) τη χορήγηση αδειών, άνευ αποδοχών και παράλληλης απασχόλησης σε ίδρυμα της αλλοδαπής, που επηρεάζουν την ιδιότητα του υπόχρεου απόδοσης της κράτησης και το χρονικό διάστημα που αφορούν.
γ) Αν κάποιο μέλος Δ.Ε.Π. δεν είναι υπόχρεο απόδοσης της κράτησης για ολόκληρο το έτος, ως συνολικό ετήσιο εισόδημα λαμβάνεται υπόψη μόνο το εισόδημα που έχει αποκτηθεί κατά το χρονικό διάστημα κατά το οποίο έχει την ιδιότητα του υπόχρεου. Αν δεν είναι εφικτός ο ακριβής υπολογισμός, λαμβάνεται υπόψη το συνολικό ετήσιο καθαρό εισόδημα του υπόχρεου, πολλαπλασιαζόμενο με τον λόγο του αριθμού των μηνών που είναι υπόχρεος διά του αριθμού δώδεκα (12), που αντιστοιχεί στους μήνες του έτους.
δ) Η είσπραξη της κράτησης πραγματοποιείται εφάπαξ ή σε έως έξι (6) δόσεις. Αν η οφειλή δεν εξοφληθεί εμπροθέσμως, επιβάλλονται μηνιαίως τόκοι υπερημερίας.
ε) Μέλη Δ.Ε.Π., που ασκούν επιχειρηματική δραστηριότητα κατά το χρονικό διάστημα των δύο (2) πρώτων μηνών από την ημερομηνία διορισμού τους σε Α.Σ.Ε.Ι. δεν υποχρεούνται στην απόδοση της εν λόγω κράτησης, υπό την προϋπόθεση ότι διέκοψαν την επιχειρηματική τους δραστηριότητα εντός δύο (2) μηνών από την ημερομηνία διορισμού τους.
4. Η εκτός των Α.Σ.Ε.Ι. δραστηριότητα των μελών Δ.Ε.Π. κατά την περ. γ’ της παρ. 2 και την παρούσα παράγραφο δεν μπορεί να υπερβαίνει τις οκτώ (8) ώρες εβδομαδιαίως οι οποίες κατανέμονται σε δύο (2) ημέρες κατ’ ανώτατο όριο. Αποκλίσεις από το ελάχιστο όριο διδασκαλίας, όπως προσδιορίζεται στην περ. β’ της παρ. 1, επιτρέπονται μετά από έγκριση του Ε.Σ. που παρέχεται ύστερα από αίτηση του μέλους Δ.Ε.Π. και αιτιολογημένη εισήγηση του Διευθυντή του Τομέα προς το Ε.Σ., για κάθε μέλος Δ.Ε.Π. στην αρχή κάθε διδακτικού εξαμήνου. Η πιο πάνω έγκριση χορηγείται μόνο:
α) Αν υπάρχει πλεονάζον διδακτικό προσωπικό.
β) Για τα μέλη Δ.Ε.Π. που συμμετέχουν σε όργανα Διοίκησης του Α.Σ.Ε.Ι. (Κοσμήτορας, Διευθυντής Τομέα) και σε επιτροπές που έχουν συσταθεί με απόφαση του Ε.Σ. του Α.Σ.Ε.Ι.. Αν έτσι μειώνεται το ελάχιστο όριο διδασκαλίας, όπως προσδιορίζεται στην περ. β’ της παρ. 1, το μέλος Δ.Ε.Π. οφείλει να καλύπτει το ελάχιστο όριο διδασκαλίας με συναφή επιστημονική απασχόληση που του ανατίθεται από το Ε.Σ..
5. Με απόφαση του Ε.Σ. του Α.Σ.Ε.Ι., ύστερα από αιτιολογημένη αίτηση των ενδιαφερομένων και εισήγηση του Κοσμήτορα, είναι δυνατόν να χορηγείται άδεια με αποδοχές μέχρι δύο εβδομάδες ανά εξάμηνο σε μέλη Δ.Ε.Π. για τη συμμετοχή τους σε επιστημονικά συνέδρια ή βραχύχρονη διδασκαλία σε Πανεπιστήμια του εξωτερικού ή και για τη συμμετοχή τους σε πρόγραμμα ανταλλαγών μεταξύ Πανεπιστημίων του εξωτερικού. Με αιτιολογημένη απόφαση του Ε.Σ. καθορίζεται ο τρόπος αναπλήρωσης των ωρών διδασκαλίας.
6. Τα μέλη Δ.Ε.Π. ενός Α.Σ.Ε.Ι. δύνανται να διδάσκουν μαθήματα συναφούς γνωστικού αντικειμένου και σε άλλα Α.Σ.Ε.Ι., εφόσον δεν επαρκεί το εκπαιδευτικό προσωπικό τους, με απόφαση του Ε.Σ. του Α.Σ.Ε.Ι. στο οποίο υπάγονται, κατόπιν πρόσκλησης του Ε.Σ. του Α.Σ.Ε.Ι. που αιτείται την παροχή διδακτικού έργου.»
Άρθρο 26
Ασυμβίβαστα μελών Διδακτικού Ερευνητικού Προσωπικού - Αντικατάσταση παρ. 3 άρθρου 16 ν. 3187/2003
Η παρ. 3 του άρθρου 16 του ν. 3187/2003 (Α’ 233), περί των ασυμβιβάστων των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), αντικαθίσταται ως εξής:
«3. Η ιδιότητα του Κοσμήτορα είναι ασυμβίβαστη με κάθε επαγγελματική απασχόληση εκτός Α.Σ.Ε.Ι., καθώς και με την κατοχή έμμισθης θέσης στον δημόσιο ή ιδιωτικό τομέα, πλην της άσκησης διδακτικού ή ερευνητικού έργου σε άλλα Α.Σ.Ε.Ι., Ανώτατα Εκπαιδευτικά Ιδρύματα (Α.Ε.Ι.), εκπαιδευτικά ιδρύματα, Σχολές και Κέντρα Εκπαίδευσης αρμοδιότητας του Υπουργείου Εθνικής Άμυνας ή ερευνητικούς και τεχνολογικούς φορείς της ημεδαπής ή αλλοδαπής. Το ασυμβίβαστο συνεπάγεται την άμεση παραπομπή μέσω του Διοικητή του Α.Σ.Ε.Ι. ή του Υπουργού Εθνικής Άμυνας στο Πειθαρχικό Συμβούλιο και την ενεργοποίηση της πειθαρχικής διαδικασίας του άρθρου 20.»
Άρθρο 27
Πειθαρχικές διατάξεις - Τροποποίηση άρθρου 20 ν. 3187/2003
Στο άρθρο 20 του ν. 3187/2003 (Α’ 233), περί των πειθαρχικών διατάξεων των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) στο τέταρτο εδάφιο της περ. β’ της παρ. 2, οι λέξεις «του σώματος των Ακαδημαϊκών δασκάλων» αντικαθίστανται από τις λέξεις «των διδασκόντων στα Α.Σ.Ε.Ι.», β) η παρ. 3 αντικαθίσταται, γ) στο τρίτο εδάφιο της παρ. 5, οι λέξεις «στο άρθρο 37 παρ. 1 περίπτωση ε’ του Κώδικα Οργανισμού Δικαστηρίων και Κατάστασης Δικαστικών Λειτουργών, που κυρώθηκε με τον ν. 1756/1988» αντικαθίστανται από τις λέξεις «στην περ. ε) της παρ. 1 του άρθρου 44 του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109)» και το άρθρο 20, κατόπιν νομοτεχνικών βελτιώσεων, διαμορφώνεται ως εξής:
«Άρθρο 20
Πειθαρχικές διατάξεις
1. Τα μέλη Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) παύονται εξαιτίας ποινικής καταδίκης ή σοβαρού πειθαρχικού παραπτώματος, ύστερα από απόφαση του Πειθαρχικού Συμβουλίου, σύμφωνα με τη διαδικασία του παρόντος άρθρου.
2. α. Πειθαρχικά παραπτώματα μελών Δ.Ε.Π. των Α.Σ.Ε.Ι. είναι:
(αα) η παράβαση των κατά την παρ. 1 του άρθρου 13 υποχρεώσεών τους,
(ββ) η αδικαιολόγητη αποχή από την εκτέλεση των καθηκόντων τους συνεχώς ή διακεκομμένα,
(γγ) η επίδειξη διαγωγής που δεν αρμόζει στην αξιοπρέπεια του Διδακτικού Προσωπικού του Α.Σ.Ε.Ι.,
(δδ) η ανακριβής ή μη πλήρης χρήση του καθηγητικού τίτλου των μελών Δ.Ε.Π. των Α.Σ.Ε.Ι. από τα ίδια τα μέλη Δ.Ε.Π. των Α.Σ.Ε.Ι.,
(εε) η κατά τη διάρκεια του διδακτικού έτους υπαίτια απουσία μέλους Δ.Ε.Π. για περισσότερες από τριάντα (30) εργάσιμες ημέρες χωρίς την άδεια του Υπουργού Εθνικής Άμυνας,
(στστ) η παράβαση των κατά τις παρ. 1 και 3 του άρθρου 16 ασυμβιβάστων,
(ζζ) η δημοσίευση ή μετάδοση απορρήτων πληροφοριών που αφορούν στο Α.Σ.Ε.Ι. ή τις Ένοπλες Δυνάμεις.
β. Πειθαρχικές ποινές που επιβάλλονται σε μέλη Δ.Ε.Π. των Α.Σ.Ε.Ι. είναι:
(αα) έγγραφη επίπληξη,
(ββ) πρόστιμο, το οποίο δεν μπορεί να είναι κατώτερο του ενός δεκάτου (1/10) ούτε ανώτερο ολόκληρου του μηνιαίου μισθού,
(γγ) προσωρινή παύση διάρκειας ενός (1) μηνός μέχρις ενός (1) έτους,
(δδ) οριστική παύση.
Οι ανωτέρω πειθαρχικές ποινές επιβάλλονται ανάλογα με τη σοβαρότητα του παραπτώματος. Είναι δυνατόν να επιβάλλονται και σωρευτικά, πλην της ποινής της οριστικής παύσης. Η πειθαρχική ποινή της οριστικής παύσης επιβάλλεται σε ιδιαιτέρως σοβαρές περιπτώσεις, όπως η παράβαση των κατά τις παρ. 1 και 3 του άρθρου 16 ασυμβιβάστων, ή εφόσον διαπιστώνεται έλλειψη συνείδησης των βασικών υποχρεώσεων του μέλους Δ.Ε.Π. ή η τέλεση πράξεων που πλήττουν σοβαρά το κύρος των διδασκόντων στα Α.Σ.Ε.Ι.. Οι ανωτέρω ποινές επιβάλλονται μετά από προηγούμενη έγγραφη απολογία. Η οριστική παύση ενεργείται με προεδρικό διάταγμα, που εκδίδεται ύστερα από πρόταση του Υπουργού Εθνικής Άμυνας.
3. Η πειθαρχική δίωξη ασκείται είτε αυτεπάγγελτα είτε κατόπιν αναφοράς μέσα σε χρονικό διάστημα ενός (1) μηνός από της γνώσεως της καταγγελλόμενης πράξης από τον Διοικητή ή τον Κοσμήτορα του Α.Σ.Ε.Ι.. Ο Υπουργός Εθνικής Άμυνας μπορεί να ασκήσει πειθαρχική δίωξη, μετά από γνώμη του Εκπαιδευτικού Συμβουλίου του Α.Σ.Ε.Ι.. Η πειθαρχική ποινή επιβάλλεται από το Πειθαρχικό Συμβούλιο εντός αποκλειστικής προθεσμίας έξι (6) μηνών από την παραπομπή της υπόθεσης στο Πειθαρχικό Συμβούλιο. Το Πειθαρχικό Συμβούλιο είναι πενταμελές και συγκροτείται από τα ακόλουθα μέλη:
α. Έναν (1) Σύμβουλο της Επικρατείας ως πρόεδρο, ο οποίος ορίζεται με τον αναπληρωτή του από το οικείο δικαστικό συμβούλιο.
β. Έναν (1) Αρεοπαγίτη, ο οποίος ορίζεται με τον αναπληρωτή του από το οικείο δικαστικό συμβούλιο.
γ. Τον Πρόεδρο του Αναθεωρητικού Δικαστηρίου, ο οποίος σε περίπτωση απουσίας ή κωλύματος αναπληρώνεται από τον αμέσως αρχαιότερο αναθεωρητικό δικαστή.
δ. Τον Αρχηγό του οικείου Γενικού Επιτελείου (Γ.Ε.), ο οποίος σε περίπτωση απουσίας ή κωλύματος αναπληρώνεται από τον Υπαρχηγό του οικείου Γ.Ε..
ε. Τον Κοσμήτορα του οικείου Α.Σ.Ε.Ι. με αναπληρωτή του τον Αναπληρωτή Κοσμήτορα του Α.Σ.Ε.Ι.. Αν ο Κοσμήτορας είναι ο πειθαρχικά ελεγχόμενος, ως πέμπτο μέλος του Πειθαρχικού Συμβουλίου ορίζεται ο Διοικητής του Α.Σ.Ε.Ι..
Χρέη γραμματέα του Πειθαρχικού Συμβουλίου ασκεί ο Γραμματέας του Συμβουλίου της Επικρατείας ή ο νόμιμος αναπληρωτής του.
4. Η παράλειψη άσκησης πειθαρχικής δίωξης από τα αρμόδια όργανα του οικείου Α.Σ.Ε.Ι. αποτελεί πειθαρχικό παράπτωμα.
5. Η πειθαρχική δίωξη δεν αναστέλλεται από την άσκηση ποινικής δίωξης, εκτός εάν το Πειθαρχικό Συμβούλιο αποφασίσει διαφορετικά. Σε αυτήν την περίπτωση το Πειθαρχικό Συμβούλιο μπορεί να αποφασίσει να απέχει ο εγκαλούμενος από την άσκηση των καθηκόντων του. Το μέλος Δ.Ε.Π. υποχρεούται να απέχει από την άσκηση των καθηκόντων του εάν εκδοθεί κατ’ αυτού αμετάκλητο παραπεμπτικό βούλευμα για κακούργημα ή πλημμέλημα από τα προβλεπόμενα στην περ. ε) της παρ. 1 του άρθρου 44 του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109) ή ένταλμα προσωρινής κράτησης και του καταβάλλεται το ήμισυ των αποδοχών του. Η αποχή από την άσκηση των καθηκόντων παύει είτε με απόφαση του Πειθαρχικού Συμβουλίου είτε με αθωωτική απόφαση του ποινικού δικαστηρίου είτε με βούλευμα με το οποίο αποφασίζεται ότι δεν πρέπει να γίνει κατηγορία. Σε αυτήν την περίπτωση, είναι δυνατόν να αποδοθεί στο μέλος Δ.Ε.Π., το υπόλοιπο ήμισυ των αποδοχών του ή μέρος αυτού, μετά από ειδικά αιτιολογημένη απόφαση του Πειθαρχικού Συμβουλίου. Τα πειθαρχικά παραπτώματα παραγράφονται μετά την παρέλευση πενταετίας από τότε που τελέσθηκαν, εκτός εάν αποτελούν και αξιόποινες πράξεις, οπότε παραγράφονται, με τη συμπλήρωση των χρονικών ορίων παραγραφής που ορίζει ο Ποινικός Κώδικας.»
Άρθρο 28
Στρατιωτικό Διδακτικό Προσωπικό και Στρατιωτικοί Εκπαιδευτές - Τροποποίηση άρθρου 21 ν. 3187/2003
Στο άρθρο 21 του ν. 3187/2003 (Α’ 233), περί του Στρατιωτικού Διδακτικού Προσωπικού (Σ.Δ.Π.) και των Στρατιωτικών Εκπαιδευτών (Σ.Ε.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) στην παρ. 1, οι λέξεις «ή Στρατιωτικούς Δικαστές» διαγράφονται, β) στην παρ. 2, βα) στην περ. α’, η λέξη «Πανεπιστημίου» αντικαθίσταται από τις λέξεις «Ανώτατου Εκπαιδευτικού Ιδρύματος (Α.Ε.Ι.)» και προστίθενται οι λέξεις «ή της Σχολής Αξιωματικών Νοσηλευτικής (Σ.Α.Ν.)» και ββ) στην περ. β’, προστίθενται οι λέξεις «ή των Σωμάτων Ασφαλείας», γ) στην παρ. 3, γα) οι λέξεις «με απόφαση του Υπουργού Εθνικής Άμυνας» αντικαθίστανται από τις λέξεις «με απόφαση του Αρχηγού του οικείου Γενικού Επιτελείου» και οι λέξεις «σύμφωνα με το άρθρο 5 του π.δ. 407/1980 (ΦΕΚ 112/Α’)» διαγράφονται, δ) στην παρ. 6, προστίθενται οι λέξεις «και ερευνητικό», ε) στο πρώτο εδάφιο της παρ. 7, η λέξη «Πανεπιστημίου» αντικαθίσταται από το αρκτικόλεξο «Α.Ε.Ι.», στ) προστίθεται παρ. 9, και το άρθρο 21, κατόπιν νομοτεχνικών βελτιώσεων, διαμορφώνεται ως εξής:
«Άρθρο 21
Στρατιωτικό Διδακτικό Προσωπικό (Σ.Δ.Π.) και Στρατιωτικοί Εκπαιδευτές (Σ.Ε.)
1. Το Στρατιωτικό Διδακτικό Προσωπικό (Σ.Δ.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) αποτελείται από αξιωματικούς εν ενεργεία των Ενόπλων Δυνάμεων και των Σωμάτων Ασφαλείας, οι οποίοι διορίζονται για τη διδασκαλία μαθημάτων της ακαδημαϊκής εκπαίδευσης.
2. Τα μέλη του Σ.Δ.Π. των Α.Σ.Ε.Ι. πρέπει να έχουν τα εξής προσόντα:
α. Να είναι κάτοχοι πτυχίου Ανώτατου Εκπαιδευτικού Ιδρύματος (Α.Ε.Ι.), Α.Σ.Ε.Ι., της Στρατιωτικής Σχολής Αξιωματικών Σωμάτων (Σ.Σ.Α.Σ.) ή της Σχολής Αξιωματικών Νοσηλευτικής (Σ.Α.Ν.).
β. Να φέρουν τον βαθμό τουλάχιστον του Λοχαγού ή αντιστοίχου των άλλων Κλάδων των Ενόπλων Δυνάμεων ή των Σωμάτων Ασφαλείας.
3. Ο διορισμός των μελών Σ.Δ.Π. του Α.Σ.Ε.Ι. γίνεται με απόφαση του Αρχηγού του οικείου Γενικού Επιτελείου, με σύμβαση ορισμένου χρόνου μερικής απασχόλησης.
4. Οι μεταπτυχιακοί τίτλοι σπουδών, το διδακτορικό δίπλωμα, το επιστημονικό έργο και η εμπειρία του υποψήφιου μέλους Σ.Δ.Π. πρέπει να είναι συναφή με το γνωστικό αντικείμενο της θέσης και με τα διδακτικά καθήκοντα που θα αναλάβει.
5. Τα μέλη του Σ.Δ.Π. τοποθετούνται και ανήκουν σε Τομείς.
6. Το έργο του Σ.Δ.Π. είναι κατ’ εξοχήν διδακτικό και ερευνητικό και περιλαμβάνει:
α. Διδασκαλία προπτυχιακών και μεταπτυχιακών μαθημάτων.
β. Διεξαγωγή φροντιστηριακών μαθημάτων.
γ. Διεξαγωγή εξετάσεων, αξιολόγηση σπουδαστών και εποπτικά καθήκοντα στην εξεταστική διαδικασία.
δ. Διεξαγωγή εργαστηριακών ασκήσεων σε συνεργασία με τον Διευθυντή του οικείου Εργαστηρίου.
ε. Επίβλεψη διπλωματικών εργασιών.
7. Οι Στρατιωτικοί Εκπαιδευτές (Σ.Ε.) των Α.Σ.Ε.Ι. είναι αξιωματικοί εν ενεργεία των Ενόπλων Δυνάμεων ή των Σωμάτων Ασφαλείας, κάτοχοι τουλάχιστον πτυχίου Α.Σ.Ε.Ι. ή Α.Ε.Ι., που παρέχουν εκπαιδευτικό έργο σε αντικείμενα της στρατιωτικής εκπαίδευσης και αμείβονται, με την επιφύλαξη της παρ. 8, με ωριαία αντιμισθία, το ύψος της οποίας καθορίζεται με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών. Το εκπαιδευτικό έργο ανατίθεται στους Σ.Ε. με απόφαση του Αρχηγού του οικείου Γενικού Επιτελείου (Γ.Ε.), που εκδίδεται ύστερα από εισήγηση του Διευθυντή Στρατιωτικής Εκπαίδευσης και πρόταση του Εκπαιδευτικού Συμβουλίου (Ε.Σ.) του Α.Σ.Ε.Ι..
8. Οι εν ενεργεία στρατιωτικοί των Ενόπλων Δυνάμεων, οι οποίοι υπηρετούν στα Α.Σ.Ε.Ι. με τοποθέτηση, μετάθεση, απόσπαση, διάθεση ή προσκόλληση, δεν δικαιούνται αποζημίωση για το εκπαιδευτικό έργο που παρέχουν σε αντικείμενα της στρατιωτικής εκπαίδευσης.
9. Τα μαθήματα των Ανώτερων Στρατιωτικών Σχολών Υπαξιωματικών (Α.Σ.Σ.Υ.) διδάσκονται, κατόπιν προκήρυξης που εκδίδεται από την οικεία Σχολή, από στελέχη των Ενόπλων Δυνάμεων, τα οποία αμείβονται ως στρατιωτικοί εκπαιδευτές. Σε περίπτωση αδυναμίας κάλυψης της θέσης διδασκαλίας για οποιονδήποτε λόγο από στελέχη των Ενόπλων Δυνάμεων, η θέση καλύπτεται κατ’ εξαίρεση, κατόπιν όμοιας προκήρυξης, από ωρομίσθιο διδακτικό προσωπικό με σύμβαση εργασίας Ιδιωτικού Δικαίου Ορισμένου Χρόνου, που συνάπτεται από την οικεία Σχολή.»
Άρθρο 29
Μέλη Ειδικού Εκπαιδευτικού Προσωπικού και μέλη Εργαστηριακού Διδακτικού Προσωπικού - Αντικατάσταση άρθρου 22 ν. 3187/2003
Ο τίτλος και το άρθρο 22 του ν. 3187/2003 (Α’ 233), περί των μελών Ειδικού και Εργαστηριακού Διδακτικού Προσωπικού (Ε.Ε.ΔΙ.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), αντικαθίστανται ως εξής:
«Άρθρο 22
Μέλη Ειδικού Εκπαιδευτικού Προσωπικού και μέλη Εργαστηριακού Διδακτικού Προσωπικού
1. Τα μέλη Ειδικού και Εργαστηριακού Διδακτικού Προσωπικού (Ε.Ε.ΔΙ.Π.) κλάδου Ι των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) εντάσσονται αυτοδίκαια στην αντίστοιχη βαθμίδα με αυτή που ήδη υπηρετούν στην κατηγορία μελών Ειδικού Εκπαιδευτικού Προσωπικού (Ε.Ε.Π.) του οικείου Α.Σ.Ε.Ι.. Για την ένταξη του πρώτου εδαφίου εκδίδεται διαπιστωτική πράξη του Αρχηγού του οικείου Γενικού Επιτελείου (Γ.Ε.).
2. Τα μέλη Ε.Ε.Π. επιτελούν ειδικό εκπαιδευτικό διδακτικό έργο στα Α.Σ.Ε.Ι., το οποίο συνίσταται ιδίως στη διδασκαλία ξένων γλωσσών, ή της ελληνικής ως ξένης γλώσσας, φυσικής αγωγής, σχεδίου, καλών και εφαρμοσμένων τεχνών. Στα μέλη Ε.Ε.Π. δύναται να ανατίθεται αυτοδύναμο διδακτικό έργο, καθώς και η επίβλεψη προπτυχιακών και μεταπτυχιακών εργασιών, μετά από απόφαση του Εκπαιδευτικού Συμβουλίου (Ε.Σ.).
3. Η προκήρυξη των θέσεων των μελών Ε.Ε.Π., καθώς και ο διορισμός τους γίνονται από τον Αρχηγό του οικείου Γ.Ε., κατόπιν εισήγησης του αντίστοιχου Α.Σ.Ε.Ι.. Τα ελάχιστα προσόντα που απαιτούνται για τον διορισμό σε θέσεις μελών Ε.Ε.Π. είναι η κατοχή πτυχίου Ανώτατου Εκπαιδευτικού Ιδρύματος (Α.Ε.Ι.) και διδακτορικού διπλώματος συναφούς με το γνωστικό αντικείμενο της προς πλήρωση θέσης. Στην προκήρυξη δύνανται να ορίζονται επιπλέον τυπικά και ουσιαστικά προσόντα.
4. Τα μέλη Ε.Ε.Π. δικαιούνται εκπαιδευτική άδεια σύμφωνα με τα άρθρα 58 έως 60 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26).
5. Τα μέλη Ε.Ε.ΔΙ.Π. κλάδου ΙΙ των Α.Σ.Ε.Ι. εντάσσονται αυτοδίκαια στην αντίστοιχη βαθμίδα με αυτήν που ήδη υπηρετούν στην κατηγορία μελών Εργαστηριακού Διδακτικού Προσωπικού (Ε.ΔΙ.Π.) του οικείου Α.Σ.Ε.Ι.. Για την ένταξη του πρώτου εδαφίου εκδίδεται διαπιστωτική πράξη του Αρχηγού του οικείου Γ.Ε..
6. Τα μέλη Ε.ΔΙ.Π. των Α.Σ.Ε.Ι. επιτελούν εργαστηριακό - εφαρμοσμένο διδακτικό έργο, το οποίο συνίσταται, ιδίως, στη διεξαγωγή εργαστηριακών και κλινικών ασκήσεων, καθώς επίσης και στη διεξαγωγή πρακτικών ασκήσεων στα πεδία εφαρμογής των οικείων επιστημών, καθώς και κάθε είδος επιστημονικό και ερευνητικό έργο. Στα μέλη Ε.ΔΙ.Π. που είναι κάτοχοι διδακτορικού διπλώματος δύναται να ανατίθεται αυτοδύναμο διδακτικό έργο, καθώς και η επίβλεψη προπτυχιακών και μεταπτυχιακών εργασιών, μετά από απόφαση του Ε.Σ..
7. Η προκήρυξη των θέσεων των μελών Ε.ΔΙ.Π., καθώς και ο διορισμός τους γίνεται από τον Αρχηγό του οικείου Γ.Ε., κατόπιν εισήγησης του αντίστοιχου Α.Σ.Ε.Ι.. Τα ελάχιστα προσόντα που απαιτούνται για τον διορισμό σε θέσεις μελών Ε.ΔΙ.Π. είναι η κατοχή πτυχίου Α.Ε.Ι. και μεταπτυχιακού τίτλου σπουδών συναφούς με το γνωστικό αντικείμενο της προς πλήρωση θέσης. Στην προκήρυξη δύνανται να ορίζονται επιπλέον τυπικά και ουσιαστικά προσόντα.
8. Τα μέλη Ε.Ε.Π. και Ε.ΔΙ.Π. υποχρεούνται:
α) Να παρευρίσκονται στους χώρους των Α.Σ.Ε.Ι. είκοσι δύο (22) τουλάχιστον ώρες εβδομαδιαίως, οι οποίες κατανέμονται σε τέσσερις (4) τουλάχιστον εργάσιμες ημέρες και να παρέχουν κάθε μορφής διδακτικό έργο με αριθμό διδακτικών ωρών ανάλογο με αυτό των μελών Δ.Ε.Π., καθώς και κάθε μορφής επιστημονικό και ερευνητικό έργο.
β) Να διεξάγουν το διδακτικό και εργαστηριακό έργο που τους ανατίθεται.
γ) Να υποβάλλουν και να ενημερώνουν το εκπαιδευτικό υλικό των μαθημάτων που τους έχουν ανατεθεί από το Ε.Σ..
δ) Να συμμετέχουν στην επιτήρηση των εξετάσεων των προγραμμάτων πρώτου και δεύτερου κύκλου σπουδών.
ε) Να ασκούν εν γένει τα διοικητικά καθήκοντα.
9. Τα μέλη Ε.Ε.Π. και Ε.ΔΙ.Π. δύνανται:
α) Να αναλαμβάνουν την επιστημονική ευθύνη έργων και προγραμμάτων και να συμμετέχουν με αμοιβή σε ερευνητικά, αναπτυξιακά και εκπαιδευτικά προγράμματα του οικείου ή άλλου Α.Σ.Ε.Ι., υπό την προϋπόθεση ότι εκπληρώνουν τα εκπαιδευτικά και λοιπά καθήκοντά τους.
β) Να αμείβονται από δικαιώματα διανοητικής ιδιοκτησίας.
10. Οι θέσεις Ε.Ε.Π. και Ε.ΔΙ.Π. ανήκουν στο Α.Σ.Ε.Ι., είναι πλήρους απασχόλησης, και κατανέμονται στους Τομείς και τα Εργαστήρια σύμφωνα με τις ανάγκες τους, με απόφαση του Ε.Σ..
11. Για τα πειθαρχικά ζητήματα των μελών Ε.Ε.Π. και Ε.ΔΙ.Π. εφαρμόζεται αναλόγως το άρθρο 20.
12. Τα μέλη Ε.Ε.Π. και Ε.ΔΙ.Π. κατατάσσονται σε τέσσερις (4) βαθμίδες, ως εξής:
α) Βαθμίδα Δ’,
β) Βαθμίδα Γ’,
γ) Βαθμίδα Β’,
δ) Βαθμίδα Α’.
Εισαγωγική βαθμίδα για όλες τις κατηγορίες και για όλους τους Κλάδους είναι η Βαθμίδα Δ’ και καταληκτική η Βαθμίδα Α’. Οι θέσεις είναι οργανικά ενιαίες από την εισαγωγική μέχρι την καταληκτική βαθμίδα. Στις εισαγωγικές βαθμίδες οι θέσεις είναι με τριετή θητεία, ενώ στις λοιπές βαθμίδες οι θέσεις είναι μόνιμες. Για την εξέλιξη μέλους Ε.Ε.Π. και μέλους Ε.ΔΙ.Π. από βαθμίδα σε βαθμίδα, απαιτείται συμπλήρωση πενταετούς υπηρεσίας σε κάθε βαθμίδα, εκτός από την εξέλιξη από την εισαγωγική Βαθμίδα Δ’ προς την επόμενη, για την οποία απαιτείται τριετής υπηρεσία. Στην περίπτωση αυτή, η θετική κρίση για εξέλιξη προς τη Βαθμίδα Γ’ συνεπάγεται τη μονιμοποίησή τους, ενώ τυχόν αρνητική κρίση τερματίζει την υπηρεσία τους.»
Άρθρο 30
Ειδικό Τεχνικό Εργαστηριακό Προσωπικό - Τροποποίηση άρθρου 23 ν. 3187/2003
Στο άρθρο 23 του ν. 3187/2003 (Α’ 233), περί του Ειδικού Τεχνικού Εργαστηριακού Προσωπικού (Ε.Τ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις:
α) στην παρ. 3, προστίθενται οι λέξεις «με απόφαση του Εκπαιδευτικού Συμβουλίου (Ε.Σ.), η οποία εκδίδεται ύστερα από εισήγηση της Ακαδημαϊκής Συνέλευσης (Α.Σ.) του οικείου Α.Σ.Ε.Ι.», β) στην παρ. 5, βα) στο πρώτο εδάφιο, οι λέξεις «του οικείου Κλάδου και του Υπουργού Εθνικής Άμυνας» αντικαθίστανται από τις λέξεις «του Αρχηγού του οικείου Γενικού Επιτελείου (Γ.Ε.)», ββ) στο δεύτερο εδάφιο, οι λέξεις «και τα τυπικά» αντικαθίστανται από τις λέξεις «τα τυπικά και ουσιαστικά» και βγ) προστίθεται τρίτο εδάφιο, γ) στην παρ. 7, οι λέξεις «κατά τις διατάξεις των άρθρων 58 έως 60 του Ν. 2683/1999 (ΦΕΚ 19 Α’) αντικαθίστανται από τις λέξεις «κατά τα άρθρα 58 έως 60 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26)», δ) στην παρ. 8, οι λέξεις «στα άρθρα 106 - 147 του Ν. 2683/1999 (ΦΕΚ 19 Α’)» αντικαθίστανται από τις λέξεις «στα άρθρα 106 έως 147 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.», και το άρθρο 23, κατόπιν νομοτεχνικών βελτιώσεων, διαμορφώνεται ως εξής:
«Άρθρο 23
Ειδικό Τεχνικό Εργαστηριακό Προσωπικό (Ε.Τ.Ε.Π.)
1. Τα μέλη του Ειδικού Τεχνικού Εργαστηριακού Προσωπικού (Ε.Τ.Ε.Π.) παρέχουν εξειδικευμένες τεχνικές εργαστηριακές υπηρεσίες για την αποτελεσματική επιτέλεση του εκπαιδευτικού και ερευνητικού έργου των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.).
2. Οι θέσεις Ε.Τ.Ε.Π. διακρίνονται στις κατηγορίες του Πανεπιστημιακού Τομέα της Ανώτατης Εκπαίδευσης (Π.Ε.), του Τεχνολογικού Τομέα της Ανώτατης Εκπαίδευσης (Τ.Ε.) και της Δευτεροβάθμιας Εκπαίδευσης (Δ.Ε.).
3. Οι θέσεις Ε.Τ.Ε.Π. ανήκουν οργανικά στο Α.Σ.Ε.I., είναι πλήρους απασχόλησης και κατανέμονται στους Τομείς και τα Εργαστήρια με απόφαση του Εκπαιδευτικού Συμβουλίου (Ε.Σ.), η οποία εκδίδεται ύστερα από εισήγηση της Ακαδημαϊκής Συνέλευσης (Α.Σ.) του οικείου Α.Σ.Ε.Ι..
4. Αρμόδιο όργανο για όλα τα θέματα που αφορούν τα μέλη του Ε.Τ.Ε.Π., πλην των θεμάτων επιλογής τους ως τέτοια, είναι το Ε.Σ. του Α.Σ.Ε.Ι..
5. Η προκήρυξη των θέσεων Ε.Τ.Ε.Π. γίνεται από το οικείο Α.Σ.Ε.Ι., ύστερα από έγκριση του Αρχηγού του οικείου Γενικού Επιτελείου (Γ.Ε.). Στην προκήρυξη αναφέρονται τα τυπικά και ουσιαστικά προσόντα που απαιτούνται για την κατάληψη της κάθε θέσης. Το ελάχιστο προσόν που απαιτείται για τον διορισμό σε θέσεις μελών Ε.Τ.Ε.Π. είναι η κατοχή πτυχίου Ανώτατου Εκπαιδευτικού Ιδρύματος (Α.Ε.Ι.).
6. Τα μέλη του Ε.Τ.Ε.Π. διορίζονται με τριετή θητεία, μετά από τη λήξη της οποίας κρίνονται για μονιμοποίηση.
7. Τα μέλη του Ε.Τ.Ε.Π. δικαιούνται εκπαιδευτική άδεια, κατά τα άρθρα 58 έως 60 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26).
8. Η πειθαρχική διαδικασία για τα μέλη Ε.Τ.Ε.Π. των Α.Σ.Ε.Ι. είναι η προβλεπόμενη στα άρθρα 106 έως 147 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ..»
Άρθρο 31
Εκπαιδευτικό Προσωπικό με Σύμβαση - Τροποποίηση παρ. 1 άρθρου 24 ν. 3187/2003
Στο άρθρο 24 του ν. 3187/2003 (Α’ 233), περί του Εκπαιδευτικού Προσωπικού με Σύμβαση (Ε.Π.Σ.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) η παρ. 1 αντικαθίσταται, β) προστίθεται παρ. 1Α και το άρθρο 24, κατόπιν νομοτεχνικών βελτιώσεων, διαμορφώνεται ως εξής:
«Άρθρο 24
Εκπαιδευτικό Προσωπικό με Σύμβαση (Ε.Π.Σ.)
1. Η κάλυψη του διδακτικού ερευνητικού έργου στις περιπτώσεις που δεν επαρκεί το προβλεπόμενο στον Οργανισμό του οικείου Ανώτατου Στρατιωτικού Εκπαιδευτικού Ιδρύματος (Α.Σ.Ε.Ι.) Διδακτικό Εκπαιδευτικό Προσωπικό ή απουσιάζουν μέλη αυτού ή δεν έχουν πληρωθεί θέσεις προσωπικού, μπορεί να γίνει με πρόσκληση ή πρόσληψη προσωπικού των παρακάτω κατηγοριών:
α. Επισκεπτών Καθηγητών οι οποίοι είτε κατέχουν θέση Καθηγητή ή Αναπληρωτή Καθηγητή σε Ανώτατο Εκπαιδευτικό Ίδρυμα (Α.Ε.Ι.) της ημεδαπής ή της αλλοδαπής είτε θέση ερευνητή σε ερευνητικό οργανισμό της ημεδαπής ή της αλλοδαπής και διαθέτουν κατ’ ελάχιστο τα προσόντα που απαιτούνται για την εκλογή σε θέση Αναπληρωτή Καθηγητή σε Α.Σ.Ε.Ι.. Η πρόσκληση των Επισκεπτών Καθηγητών πραγματοποιείται με απόφαση του Εκπαιδευτικού Συμβουλίου (Ε.Σ.) του Α.Σ.Ε.Ι., το οποίο είναι αρμόδιο για τον έλεγχο συνδρομής των ανωτέρω προϋποθέσεων, κατόπιν εισήγησης της Ακαδημαϊκής Συνέλευσης (Α.Σ.) του Τμήματος του Α.Σ.Ε.Ι.. Η αποδοχή της πρόσκλησης γίνεται εγγράφως και αποστέλλεται εντός μηνός από την πρόσκληση στο Ε.Σ. του Α.Σ.Ε.Ι.. Η πρόσληψη των Επισκεπτών Καθηγητών γίνεται με απόφαση του Αρχηγού του οικείου Γενικού Επιτελείου (Γ.Ε.) στην οποία καθορίζεται το διδακτικό, ερευνητικό και διοικητικό έργο που τους ανατίθεται και συνάπτεται σύμβαση εργασίας Ιδιωτικού Δικαίου Ορισμένου Χρόνου ή σύμβαση έργου.
β. Ειδικών επιστημόνων, οι οποίοι είναι κάτοχοι διδακτορικού διπλώματος ή εξαιρετικής τεχνικής εμπειρίας, με σύμβαση που μπορεί να διαρκεί έως και δύο (2) διδακτικά εξάμηνα και στη συνέχεια να ανανεώνεται ανά ακαδημαϊκό έτος, χωρίς η συνολική της διάρκεια να μπορεί να υπερβεί τα τρία (3) ακαδημαϊκά έτη.
1Α. Για τα ζητήματα εισόδου και διαμονής των προσώπων της παρ. 1 που είναι πολίτες τρίτων χωρών εφαρμόζονται αναλόγως οι διατάξεις του Κώδικα Μετανάστευσης (ν. 5038/2023, Α’ 81).
2. Με κοινή απόφαση των Υπουργών Εθνικής Άμυνας και Οικονομίας και Οικονομικών καθορίζονται οι αμοιβές του προσωπικού που προσλαμβάνεται κατά το άρθρο αυτό.»
Άρθρο 32
Όργανα εκλογής, επιλογής και εξέλιξης του Διδακτικού Εκπαιδευτικού Προσωπικού - Τροποποίηση άρθρου 25 ν. 3187/2003
Στο άρθρο 25 του ν. 3187/2003 (Α’ 233), περί των οργάνων εκλογής, επιλογής και εξέλιξης των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), επέρχονται οι ακόλουθες τροποποιήσεις: α) στην παρ. 1, η λέξη «Πανεπιστημίων» αντικαθίσταται από τις λέξεις «Ανώτατων Εκπαιδευτικών Ιδρυμάτων (Α.Ε.Ι.)», β) στην παρ. 2, προστίθεται τέταρτο εδάφιο, γ) η παρ. 3 αντικαθίσταται, δ) η παρ. 4 καταργείται, και το άρθρο 25, κατόπιν νομοτεχνικών βελτιώσεων, διαμορφώνεται ως εξής:
«Άρθρο 25
Όργανα εκλογής, επιλογής και εξέλιξης του Διδακτικού - Εκπαιδευτικού Προσωπικού
1. Για την προκήρυξη θέσεων, εκλογή, μονιμοποίηση και εξέλιξη των μελών Διδακτικού Ερευνητικού Προσωπικού (Δ.Ε.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) ισχύουν αναλόγως οι διατάξεις που ισχύουν κάθε φορά για την εκλογή, μονιμοποίηση και εξέλιξη των μελών Δ.Ε.Π. των Ανώτατων Εκπαιδευτικών Ιδρυμάτων (Α.Ε.Ι.).
2. Τα Α.Σ.Ε.Ι. λογίζονται σε κάθε περίπτωση ως αυτοδύναμα Τμήματα. Ως Πρόεδρος του Τμήματος νοείται ο Κοσμήτορας του Α.Σ.Ε.Ι.. Ως Γενική Συνέλευση του Τμήματος νοείται η Ακαδημαϊκή Συνέλευση (Α.Σ.) του Α.Σ.Ε.Ι.. Ως Σύγκλητος νοείται το Εκπαιδευτικό Συμβούλιο (Ε.Σ.) του Α.Σ.Ε.Ι..
3. Το όργανο εκλογής, επιλογής, εξέλιξης και μονιμοποίησης των μελών Ειδικού Εκπαιδευτικού Προσωπικού (Ε.Ε.Π.) και των μελών Εργαστηριακού Διδακτικού Προσωπικού (Ε.ΔΙ.Π.) είναι η Α.Σ. του οικείου Α.Σ.Ε.Ι.. Το όργανο για την εκλογή και επιλογή του Εκπαιδευτικού Προσωπικού με Σύμβαση (Ε.Π.Σ.), του Ειδικού Τεχνικού Εργαστηριακού Προσωπικού (Ε.Τ.Ε.Π.) και του Στρατιωτικού Διδακτικού Προσωπικού (Σ.Δ.Π.), είναι η Α.Σ. του οικείου Α.Σ.Ε.Ι..
4.[Καταργείται]
5. Με απόφαση του Υπουργού Εθνικής Άμυνας ρυθμίζονται όλες οι αναγκαίες λεπτομέρειες για την εφαρμογή του παρόντος άρθρου.»
Άρθρο 33
Ομότιμοι καθηγητές - Αντικατάσταση άρθρου 28 ν. 3187/2003
Το άρθρο 28 του ν. 3187/2003 (Α’ 233), περί των Ομότιμων Καθηγητών των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), αντικαθίσταται ως εξής:
«Άρθρο 28
Ομότιμοι Καθηγητές
1. Το Εκπαιδευτικό Συμβούλιο (Ε.Σ.) του Ανώτατου Στρατιωτικού Εκπαιδευτικού Ιδρύματος (Α.Σ.Ε.Ι.), ύστερα από πρόταση του Κοσμήτορα, συνεκτιμώντας το έργο και την προσφορά, δύναται να απονείμει τον τίτλο του Ομότιμου Καθηγητή σε όσα μέλη Διδακτικού Ερευνητικού Προσωπικού (Δ.Ε.Π.) της βαθμίδας του Καθηγητή εξέρχονται της υπηρεσίας.
2. Οι Ομότιμοι Καθηγητές των Α.Σ.Ε.Ι. δύνανται:
α) Να παρέχουν χωρίς αμοιβή διδακτικό έργο, μετά από απόφαση της Ακαδημαϊκής Συνέλευσης (Α.Σ.) του οικείου Α.Σ.Ε.Ι., σε προγράμματα πρώτου και δεύτερου κύκλου σπουδών, με συνολικό ανώτατο όριο έξι (6) ωρών εβδομαδιαίως.
β) Να επιβλέπουν διπλωματικές εργασίες προγραμμάτων πρώτου και δεύτερου κύκλου, καθώς και διδακτορικές διατριβές τρίτου κύκλου σπουδών και να συμμετέχουν σε επιτροπές παρακολούθησης και κρίσης διδακτορικών διατριβών.
γ) Να διεξάγουν ερευνητικό, εν γένει επιστημονικό έργο και να συμμετέχουν επ’ αμοιβή σε ερευνητικά έργα/προγράμματα στα οποία συμμετέχει το οικείο Α.Σ.Ε.Ι. χωρίς επιβάρυνση του κρατικού προϋπολογισμού.»
Άρθρο 34
Επιτροπή Ηθικής και Δεοντολογίας της Έρευνας - Προσθήκη άρθρου 29Α στον ν. 3187/2003
Στον ν. 3187/2003 (Α’ 233) προστίθεται άρθρο 29Α ως εξής:
«Άρθρο 29Α
Επιτροπή Ηθικής και Δεοντολογίας της Έρευνας (Ε.Η.Δ.Ε.) των Α.Σ.Ε.Ι.
1. Σε κάθε Ανώτατο Στρατιωτικό Εκπαιδευτικό Ίδρυμα (Α.Σ.Ε.Ι.) συστήνεται και λειτουργεί Επιτροπή Ηθικής και Δεοντολογίας της Έρευνας (Ε.Η.Δ.Ε.).
2. Σκοπός της Ε.Η.Δ.Ε. είναι να παρέχει σε ηθικό και δεοντολογικό επίπεδο εγγύηση αξιοπιστίας των ερευνητικών έργων που διεξάγονται στα Α.Σ.Ε.Ι.. Η Ε.Η.Δ.Ε. ελέγχει αν ένα ερευνητικό έργο διενεργείται με σεβασμό στην αξία των ανθρώπινων όντων, στην αυτονομία των προσώπων που συμμετέχουν, στην ιδιωτική ζωή και τα προσωπικά τους δεδομένα, καθώς και στο φυσικό και πολιτιστικό περιβάλλον. Η Ε.Η.Δ.Ε. ελέγχει, επίσης, την τήρηση των γενικά παραδεδεγμένων αρχών της ακεραιότητας της έρευνας και των κριτηρίων της ορθής επιστημονικής πρακτικής.
3. Η Ε.Η.Δ.Ε. αποτελείται από πέντε (5) τακτικά και ισάριθμα αναπληρωματικά μέλη. Ως μέλη ορίζονται επιστήμονες με ειδίκευση σε θέματα έρευνας, ηθικής και δεοντολογίας της έρευνας. Ένα (1) τουλάχιστον μέλος δεν υπηρετεί καθ’ οιονδήποτε τρόπο στο οικείο Α.Σ.Ε.Ι.. Τα γνωστικά αντικείμενα των μελών εξασφαλίζουν, κατά το μέτρο του δυνατού, την εκπροσώπηση των γνωστικών αντικειμένων του Α.Σ.Ε.Ι..
4. Η ιδιότητα του μέλους Ε.Η.Δ.Ε. είναι ασυμβίβαστη με τις ιδιότητες του Κοσμήτορα, καθώς και του μέλους της Επιτροπής Ερευνών του οικείου Α.Σ.Ε.Ι.. Μέλος της Ε.Η.Δ.Ε. έχει κώλυμα συμμετοχής στη συνεδρίαση σε κάθε περίπτωση κατά την οποία μπορεί να προκύψει σύγκρουση συμφερόντων. Σύγκρουση συμφερόντων προκύπτει, όταν μέλος της Ε.Η.Δ.Ε. έχει συμφέρον το οποίο μπορεί να επηρεάσει ή φαίνεται να επηρεάζει την αμερόληπτη και αντικειμενική εκτέλεση των καθηκόντων του. Ως τέτοιο νοείται οποιοδήποτε πιθανό πλεονέκτημα υπέρ του ιδίου ή του/της συζύγου, του συμβιούντος ή της συμβιούσας ή συγγενούς πρώτου βαθμού. Σε περίπτωση δήλωσης τέτοιου κωλύματος αναφορικά με συγκεκριμένη υπό αξιολόγηση πρόταση, το μέλος που δηλώνει το κώλυμα αντικαθίσταται από τον αναπληρωτή του.
5. H Ε.Η.Δ.Ε. συγκροτείται με απόφαση του Εκπαιδευτικού Συμβουλίου (Ε.Σ.), η οποία εκδίδεται κατόπιν αιτιολογημένης εισήγησης της Επιτροπής Ερευνών του Α.Σ.Ε.Ι.. Στην απόφαση συγκρότησης της Ε.Η.Δ.Ε. ορίζονται ο Πρόεδρος και ο Αντιπρόεδρος της Επιτροπής. Η διάρκεια της θητείας των μελών της Ε.Η.Δ.Ε. είναι τριετής και μπορεί να ανανεωθεί μία (1) μόνο φορά. Αν κάποιο μέλος της Ε.Η.Δ.Ε. παραιτηθεί, ελλείψει ή με οποιονδήποτε άλλο τρόπο λήξει πρόωρα η θητεία του, αντικαθίσταται για το υπόλοιπο της θητείας του από το αναπληρωματικό του μέλος.
6. Τα μέλη της Ε.Η.Δ.Ε. και οι εισηγητές έχουν υποχρέωση τήρησης εχεμύθειας για τις υπό αξιολόγηση ερευνητικές προτάσεις.
7. Η Ε.Η.Δ.Ε. συνεδριάζει τακτικά μία (1) φορά τον μήνα και εκτάκτως όποτε ζητηθεί αυτό από τον Πρόεδρό της ή τον Πρόεδρο της Επιτροπής Ερευνών του Α.Σ.Ε.Ι.. Ο Πρόεδρος της Ε.Η.Δ.Ε. έχει την ευθύνη για την εύρυθμη λειτουργία της Επιτροπής, συγκαλεί και διευθύνει τις συνεδριάσεις της. Η Ε.Η.Δ.Ε. βρίσκεται σε απαρτία όταν είναι παρόντα τρία (3) τουλάχιστον μέλη της, συμπεριλαμβανομένου του Προέδρου ή του Αντιπροέδρου της, καθώς και ενός από τα μέλη της που δεν ανήκουν στο Α.Σ.Ε.Ι., και αποφασίζει με την πλειοψηφία των παρόντων. Οι συνεδριάσεις της Ε.Η.Δ.Ε. μπορεί να διεξάγονται εξ αποστάσεως με ηλεκτρονικά μέσα.
8. Τα μέλη της Ε.Η.Δ.Ε. δεν δικαιούνται αμοιβή ή άλλη αποζημίωση για τη συμμετοχή τους στις συνεδριάσεις της.
9. Η Επιτροπή Ερευνών του Α.Σ.Ε.Ι. καταρτίζει Κανονισμό Αρχών και Λειτουργίας της Ε.Η.Δ.Ε., στον οποίο εξειδικεύονται οι βασικές αρχές ηθικής και ακεραιότητας της έρευνας που διεξάγεται στο οικείο Α.Σ.Ε.Ι., η διαδικασία υποβολής των ερευνητικών προτάσεων και τα συνοδευτικά έγγραφα αυτής, η διαδικασία αξιολόγησής της ερευνητικής πρότασης από την Ε.Η.Δ.Ε., καθώς και κάθε άλλο θέμα σχετικό με τη λειτουργία της Ε.Η.Δ.Ε..
10. Αρμοδιότητα της Ε.Η.Δ.Ε. είναι να διαπιστώνει ότι συγκεκριμένο ερευνητικό έργο που πρόκειται να εκπονηθεί στο Α.Σ.Ε.Ι. δεν αντιβαίνει στην κείμενη νομοθεσία και συνάδει με γενικά παραδεδεγμένους κανόνες ηθικής και δεοντολογίας της έρευνας ως προς το περιεχόμενο και τον τρόπο διεξαγωγής της.
11. Η Ε.Η.Δ.Ε. αξιολογεί την ερευνητική πρόταση και είτε την εγκρίνει είτε προβαίνει σε ειδικά αιτιολογημένες συστάσεις και εισηγήσεις για την αναθεώρησή της, εφόσον προκύπτουν ηθικά και δεοντολογικά ζητήματα. Η Ε.Η.Δ.Ε. μπορεί, όποτε κρίνει σκόπιμο, να ζητήσει περαιτέρω πληροφορίες ή διευκρινίσεις από τον επιστημονικό υπεύθυνο του ερευνητικού έργου και να παρακολουθεί την εξέλιξη των ερευνητικών έργων που έχει εγκρίνει. Οι αποφάσεις της Ε.Η.Δ.Ε. είναι δεσμευτικές για το Α.Σ.Ε.Ι.. Αν η νομοθεσία προβλέπει έγκριση ή αδειοδότηση του έργου από άλλη αρμόδια δημόσια υπηρεσία, διοικητικό όργανο ή ανεξάρτητη αρχή, η σχετική απόφαση της Ε.Η.Δ.Ε. δεν υποκαθιστά την εν λόγω έγκριση ή αδειοδότηση.
12. Οι χρηματοδοτούμενες ερευνητικές προτάσεις ή τα ερευνητικά έργα που αφορούν άρθρο προς δημοσίευση σε επιστημονικό περιοδικό ή υπό εκπόνηση διπλωματική εργασία μεταπτυχιακού κύκλου σπουδών ή υπό εκπόνηση διδακτορική διατριβή, τα οποία, κατά δήλωση του επιστημονικού υπευθύνου, περιλαμβάνουν προσωπικά δεδομένα σπουδαστών ή αφορούν σε έρευνες που απαιτούν την πρόσβαση σε διαβαθμισμένο υλικό ή που τα αποτελέσματά τους έχουν διαβαθμισμένο χαρακτήρα ή που απαιτούν την αυτόνομη χρήση της τεχνητής νοημοσύνης σε στρατιωτικές εφαρμογές και συστήματα χωρίς ανθρώπινη παρέμβαση, υποβάλλονται υποχρεωτικά για έγκριση στην Ε.Η.Δ.Ε. και το έργο δεν μπορεί να αρχίσει να υλοποιείται στο Α.Σ.Ε.Ι. αν δεν λάβει προηγουμένως τη σχετική έγκριση.
13. Η Ε.Η.Δ.Ε. αποφασίζει, εντός προθεσμίας, η οποία δεν μπορεί να υπερβαίνει τις δεκαπέντε (15) ημέρες από την υποβολή της αίτησης και τη συγκέντρωση όλων των απαραίτητων συνοδευτικών εγγράφων. Αν παρέλθει άπρακτη η προθεσμία του πρώτου εδαφίου, η αίτηση θεωρείται εγκεκριμένη. Σε περίπτωση καταγγελίας, η Ε.Η.Δ.Ε. αποφασίζει το αργότερο εντός προθεσμίας δεκαπέντε (15) ημερών από την υποβολή της καταγγελίας. Αν παρέλθει άπρακτη η προθεσμία του τρίτου εδαφίου, η καταγγελία θεωρείται ότι έχει απορριφθεί.
14. Η πρόταση ερευνητικού έργου που υποβάλλεται για έγκριση στην Ε.Η.Δ.Ε. περιλαμβάνει ερωτηματολόγιο και συνοπτική έκθεση σχετικά με την καταλληλότητα και συμβατότητα του ερευνητικού έργου με την κείμενη νομοθεσία. Στην έκθεση αυτή, ο επιστημονικός υπεύθυνος προσδιορίζει αν ο σκοπός και η μεθοδολογία του ερευνητικού έργου συμβιβάζονται με τις αρχές της ηθικής, της δεοντολογίας και τη νομοθεσία. Οι αιτήσεις και τα συνοδευτικά έγγραφα μπορούν να υποβάλλονται ηλεκτρονικά μέσω της Γραμματείας της Κοσμητείας του οικείου Α.Σ.Ε.Ι. στην Ε.Η.Δ.Ε. από τον επιστημονικό υπεύθυνο του έργου και να κοινοποιούνται ταυτόχρονα στην Επιτροπή Ερευνών του οικείου Α.Σ.Ε.Ι.. Ο Πρόεδρος της Ε.Η.Δ.Ε. ορίζει για κάθε αίτηση που υποβάλλεται εισηγητή, κατά προτεραιότητα μέλος της Ε.Η.Δ.Ε., ανάλογα με το επιστημονικό αντικείμενο του ερευνητικού έργου. Αν το γνωστικό αντικείμενο του έργου δεν μπορεί να καλυφθεί από τα μέλη της Ε.Η.Δ.Ε., ορίζεται ως εξωτερικός εμπειρογνώμονας μέλος Δ.Ε.Π. του οικείου Α.Σ.Ε.Ι., ο οποίος γνωμοδοτεί.»
Άρθρο 35
Εξαίρεση του Διδακτικού Ερευνητικού Προσωπικού, του Ειδικού Εκπαιδευτικού Προσωπικού και του Εργαστηριακού Διδακτικού Προσωπικού των Ανώτατων Στρατιωτικών Εκπαιδευτικών Ιδρυμάτων από το σύστημα αξιολόγησης του ν. 4940/2022 - Τροποποίηση περ. γ) παρ. 2 άρθρου 5 ν. 4940/2022
Στην περ. γ) της παρ. 2 του άρθρου 5 του ν. 4940/2022 (Α’ 112), περί των εξαιρέσεων από το πεδίο εφαρμογής του συστήματος αξιολόγησης του δημοσίου τομέα, προστίθενται οι λέξεις «του Κεφαλαίου Α’» και οι λέξεις «τα μέλη Διδακτικού Ερευνητικού Προσωπικού (Δ.Ε.Π.) και τα μέλη Ειδικού Εκπαιδευτικού Προσωπικού (Ε.Ε.Π.) και Εργαστηριακού Διδακτικού Προσωπικού (Ε.ΔΙ.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.),» και η παρ. 2 διαμορφώνεται ως εξής:
«2. Στο σύστημα αξιολόγησης του παρόντος Μέρους δεν υπάγονται:
α) Οι εκπαιδευτικοί της πρωτοβάθμιας και δευτεροβάθμιας εκπαίδευσης. Εξαιρούνται οι εκπαιδευτικοί, που υπηρετούν με απόσπαση σε υπηρεσίες του Υπουργείου Παιδείας, Θρησκευμάτων και Αθλητισμού, στο Ινστιτούτο Εκπαιδευτικής Πολιτικής (Ι.Ε.Π.) ή σε άλλες υπηρεσίες και φορείς του Υπουργείου Παιδείας, Θρησκευμάτων και Αθλητισμού και ασκούν διοικητικά καθήκοντα. Οι υπάλληλοι αυτοί υπάγονται στο σύστημα αξιολόγησης του παρόντος, για τον χρόνο της απόσπασής τους,
β) οι θρησκευτικοί λειτουργοί των νομικών προσώπων της Ανατολικής Ορθόδοξης Εκκλησίας του Χριστού και των λοιπών εκκλησιών, δογμάτων και κατά το άρθρο 13 του Συντάγματος γνωστών θρησκειών, που επιβαρύνουν τον κρατικό προϋπολογισμό,
γ) οι υπάλληλοι και λειτουργοί που υπάγονται στο πεδίο εφαρμογής του Κεφαλαίου Α’ του Μέρους Β’ του ν. 3205/2003 (Α’ 297), τα μέλη Διδακτικού Ερευνητικού Προσωπικού (Δ.Ε.Π.) και τα μέλη Ειδικού Εκπαιδευτικού Προσωπικού (Ε.Ε.Π.) και Εργαστηριακού Διδακτικού Προσωπικού (Ε.ΔΙ.Π.) των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), καθώς και το Ειδικό Τεχνικό Εργαστηριακό Προσωπικό των Α.Ε.Ι..»
Άρθρο 36
Ηλεκτρονικό σύστημα ολοκληρωμένης διαχείρισης εκλογής και εξέλιξης των μελών Διδακτικού Ερευνητικού Προσωπικού - Τροποποίηση άρθρου 142 ν. 4957/2022
Στο άρθρο 142 του ν. 4957/2022 (Α’ 141), περί του ηλεκτρονικού συστήματος ολοκληρωμένης διαχείρισης, εκλογής και εξέλιξης των μελών Διδακτικού Ερευνητικού Προσωπικού (Δ.Ε.Π.) των Ανώτατων Εκπαιδευτικών Ιδρυμάτων (Α.Ε.Ι.), προστίθενται οι λέξεις «και των Ανωτάτων Στρατιωτικών Εκπαιδευτικών Ιδρυμάτων (Α.Σ.Ε.Ι.)» και το άρθρο 142 διαμορφώνεται ως εξής:
«Άρθρο 142
Ηλεκτρονικό σύστημα ολοκληρωμένης διαχείρισης εκλογής και εξέλιξης μελών Διδακτικού Ερευνητικού Προσωπικού
Η οργάνωση, παρακολούθηση και δημοσιοποίηση των διαδικασιών εκλογής και εξέλιξης των μελών Διδακτικού Ερευνητικού Προσωπικού (Δ.Ε.Π.) των Ανώτατων Εκπαιδευτικών Ιδρυμάτων (Α.Ε.Ι.) και των Ανωτάτων Στρατιωτικών Εκπαιδευτικών Ιδρυμάτων (Α.Σ.Ε.Ι.), καθώς και η υποβολή υποψηφιοτήτων διενεργούνται υποχρεωτικά μέσω του ηλεκτρονικού συστήματος ολοκληρωμένης διαχείρισης «ΑΠΕΛΛΑ» του Υπουργείου Παιδείας, Θρησκευμάτων και Αθλητισμού, το οποίο υλοποιείται από την ανώνυμη εταιρεία του Ελληνικού Δημοσίου με την επωνυμία «Εθνικό Δίκτυο Υποδομών Τεχνολογίας και Έρευνας Α.Ε.» (Ε.Δ.Υ.Τ.Ε. Α.Ε.) που εποπτεύεται από το Υπουργείο Ψηφιακής Διακυβέρνησης.»
Άρθρο 37
Μητρώα Εσωτερικών και Εξωτερικών Εκλεκτόρων - Τροποποίηση παρ. 1 άρθρου 145 ν. 4957/2022
Στο δεύτερο εδάφιο της παρ. 1 του άρθρου 145 του ν. 4957/2022 (Α’ 141), περί των Μητρώων Εσωτερικών και Εξωτερικών Εκλεκτόρων, προστίθενται οι λέξεις «μέλη Δ.Ε.Π. των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.),» και η παρ. 1 διαμορφώνεται ως εξής:
«1. Με απόφαση της Συνέλευσης του Τμήματος καταρτίζονται: α) Μητρώο Εσωτερικών Εκλεκτόρων και β) Μητρώο Εξωτερικών Εκλεκτόρων ανά γνωστικό αντικείμενο που θεραπεύει το Τμήμα σύμφωνα με το εγκεκριμένο Μητρώο Γνωστικών Αντικειμένων. Για την κατάρτιση των μητρώων, ως εσωτερικοί εκλέκτορες λογίζονται μέλη Διδακτικού Ερευνητικού Προσωπικού (Δ.Ε.Π.) του Τμήματος και ως εξωτερικοί εκλέκτορες λογίζονται μέλη Δ.Ε.Π. άλλων Τμημάτων του ίδιου ή άλλου Α.Ε.Ι. της ημεδαπής και ιδρυμάτων της αλλοδαπής, μέλη Δ.Ε.Π. των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.), καθώς και αντίστοιχης βαθμίδας ερευνητές των ερευνητικών κέντρων και τεχνολογικών ινστιτούτων του άρθρου 13Α του ν. 4310/2014 (Α’ 258) ή λοιπών ερευνητικών οργανισμών της ημεδαπής και αλλοδαπής. Δεν εντάσσονται στα Μητρώα εκλεκτόρων όσα μέλη Δ.Ε.Π. των Α.Ε.Ι. υπηρετούν σε προσωποπαγείς θέσεις και δεν έχουν κριθεί κατ’ ελάχιστον μία (1) φορά στο πλαίσιο ανοιχτής διαδικασίας εκλογής ή εξέλιξης.»
Άρθρο 38
Εφαρμογή συστήματος «ΑΠΕΛΛΑ» στα μέλη Διδακτικού Ερευνητικού Προσωπικού των Ανώτατων Στρατιωτικών Εκπαιδευτικών Ιδρυμάτων - Εξουσιοδοτική διάταξη - Τροποποίηση άρθρου 426 ν. 4957/2022
Στο άρθρο 426 του ν. 4957/2022 (Α’ 141), περί των εξουσιοδοτικών διατάξεων του Κεφαλαίου ΙΖ’ του Μέρους Α’ του νόμου αυτού, προστίθεται παρ. 5, και το άρθρο 426 διαμορφώνεται ως εξής:
«Άρθρο 426
Εξουσιοδοτικές διατάξεις Κεφαλαίου ΙΖ’
1. Με απόφαση του Υπουργού Παιδείας, Θρησκευμάτων και Αθλητισμού ρυθμίζονται θέματα που αφορούν στη διαδικασία εκλογής και εξέλιξης των μελών Διδακτικού Ερευνητικού Προσωπικού (Δ.Ε.Π.) των Ανώτατων Εκπαιδευτικών Ιδρυμάτων (Α.Ε.Ι.), τον τρόπο υποβολής των υποψηφιοτήτων, τον έλεγχο νομιμότητας της διαδικασίας, την κατάρτιση και τήρηση του μητρώου γνωστικών αντικειμένων και των μητρώων εσωτερικών και εξωτερικών μελών κάθε Τμήματος, τη διαδικασία της αυτοματοποιημένης κλήρωσης για την ανάδειξη των τακτικών και αναπληρωματικών μελών των εκλεκτορικών σωμάτων, τον έλεγχο νομιμότητας της διαδικασίας και κάθε άλλο αναγκαίο θέμα σχετικά με τη διαδικασία εκλογής και εξέλιξης των μελών Δ.Ε.Π. των Α.Ε.Ι..
2. Με κοινή απόφαση των Υπουργών Παιδείας, Θρησκευμάτων και Αθλητισμού και Ψηφιακής Διακυβέρνησης καθορίζονται οι λεπτομέρειες και ο χρόνος εφαρμογής των οριζόμενων στα άρθρα 144, 145 και 146, οι κατηγορίες δεδομένων προσωπικού χαρακτήρα που υποβάλλονται σε επεξεργασία, οι κατηγορίες των υποκειμένων, οι ρόλοι ως προς την επεξεργασία δεδομένων προσωπικού χαρακτήρα, τα τεχνικά και οργανωτικά μέτρα για την ασφάλεια της επεξεργασίας αυτών, και κάθε άλλη αναγκαία, τεχνική ή λεπτομέρεια για την εφαρμογή του άρθρου 142.
3. Με απόφαση του Υπουργού Παιδείας, Θρησκευμάτων και Αθλητισμού δύναται να παρατείνονται οι προθεσμίες του άρθρου 463 και του αιτήματος ετήσιου προγραμματισμού προσλήψεων του άρθρου 138, και να ρυθμίζεται κάθε θέμα που προκύπτει από τις παρατάσεις αυτές.
4. Με κοινή απόφαση των Υπουργών Εθνικής Οικονομίας και Οικονομικών, Παιδείας, Θρησκευμάτων και Αθλητισμού και Εσωτερικών ρυθμίζονται τα θέματα κατανομής νέας θέσης μέλους Δ.Ε.Π. στο Α.Ε.Ι. της παρ. 3 του άρθρου 141, την οποία καταλαμβάνει το μέλος Δ.Ε.Π., κατόπιν έγκρισης από την Επιτροπή της Πράξης Υπουργικού Συμβουλίου 33/2006, σύμφωνα με την παρ. 5 του άρθρου 51 του ν. 4622/2019 (Α’ 133).
5. Με κοινή απόφαση των Υπουργών Εθνικής Άμυνας, Παιδείας, Θρησκευμάτων και Αθλητισμού και Ψηφιακής Διακυβέρνησης ρυθμίζονται τα θέματα που αφορούν στην εκλογή και εξέλιξη των μελών Δ.Ε.Π. των Ανώτατων Στρατιωτικών Εκπαιδευτικών Ιδρυμάτων (Α.Σ.Ε.Ι.) μέσω του συστήματος «ΑΠΕΛΛΑ».»
Άρθρο 39
Συμμετοχή στρατιωτικών σε ερευνητικά προγράμματα - Προσθήκη περ. δ) στο άρθρο 63 του ν.δ. 1400/1973
Στην παρ. 4 του άρθρου 63 του ν.δ. 1400/1973 (Α’ 114), περί των υποχρεώσεων των αξιωματικών των ενόπλων δυνάμεων, προστίθεται περ. δ) και η παρ. 4, κατόπιν μεταφοράς στη δημοτική, διαμορφώνεται ως εξής:
«4. Κατ’ εξαίρεση επιτρέπεται:
α) Στους υγειονομικούς αξιωματικούς, η άσκηση του ιατρικού επαγγέλματος ιδιωτικά και κατά τις εκτός υπηρεσίας ώρες, σύμφωνα με την ιατρική δεοντολογία, κατά τις διατάξεις του κώδικα άσκησης του ιατρικού επαγγέλματος, κατόπιν εγκριτικής διαταγής του Αρχηγού του οικείου Κλάδου, ο οποίος δύναται να μεταβιβάσει τη σχετική αρμοδιότητα σε διοικητές Σχηματισμών.
β) Σε αξιωματικούς του Μουσικού Σώματος, η δημόσια διεύθυνση ορχηστρών ή η συμμετοχή σε ιδιωτικές ορχήστρες και θεάματα επ’ αμοιβή, με πολιτική περιβολή, κατόπιν εγκριτικής διαταγής του οικείου Σχηματισμού.
γ) Σε εν ενεργεία αξιωματικούς, να διδάσκουν σε δημόσιες ή ιδιωτικές σχολές ή εκπαιδευτικά εν γένει ιδρύματα κατόπιν άδειας Αρχηγού του οικείου Κλάδου, ο οποίος δύναται να μεταβιβάσει τη σχετική αρμοδιότητα σε διοικητές Σχηματισμών.
δ) Στους στρατιωτικούς, να συμμετέχουν με άδεια του οικείου Γενικού Επιτελείου σε ερευνητικά προγράμματα των Ανωτάτων Εκπαιδευτικών Ιδρυμάτων (Α.Ε.Ι.) ή των Ανωτάτων Στρατιωτικών Εκπαιδευτικών Ιδρυμάτων (Α.Σ.Ε.Ι.), επ’ αμοιβή και σύμφωνα με τους όρους του ερευνητικού προγράμματος, χωρίς επιβάρυνση του κρατικού προϋπολογισμού.»
Άρθρο 40
Συμμετοχή στρατιωτικού προσωπικού των Ενόπλων Δυνάμεων σε μετεκπαιδευτικά προγράμματα εξειδίκευσης (fellowships) και εκπόνηση μεταδιδακτορικής έρευνας - Τροποποίηση παρ. 1 άρθρου 21 ν. 4361/2016
Στο άρθρο 21 του ν. 4361/2016 (Α’ 10), περί των προπτυχιακών και μεταπτυχιακών σπουδών του στρατιωτικού προσωπικού των ενόπλων δυνάμεων, επέρχονται οι ακόλουθες τροποποιήσεις: α) στον τίτλο, οι λέξεις «Προπτυχιακές και μεταπτυχιακές σπουδές» αντικαθίστανται από τη λέξη «Σπουδές», β) στην παρ. 1, βα) οι λέξεις «προπτυχιακών και μεταπτυχιακών σπουδών» αντικαθίστανται από τις λέξεις «προπτυχιακών, μεταπτυχιακών και διδακτορικών σπουδών» και ββ) προστίθενται οι λέξεις «σε μετεκπαιδευτικά προγράμματα εξειδίκευσης (fellowships) και σε εκπόνηση μεταδιδακτορικής έρευνας», γ) στο πρώτο εδάφιο της παρ. 2, οι λέξεις «(απόκτηση κύριων, μεταπτυχιακών και διδακτορικών τίτλων σπουδών)» αντικαθίστανται από τις λέξεις «της παρ. 1», και το άρθρο 21 διαμορφώνεται ως εξής:
«Άρθρο 21
Σπουδές του στρατιωτικού προσωπικού των Ενόπλων Δυνάμεων
1. Το μόνιμο στρατιωτικό προσωπικό των Ενόπλων Δυνάμεων μπορεί να συμμετέχει σε προγράμματα προπτυχιακών, μεταπτυχιακών και διδακτορικών σπουδών ανώτατων εκπαιδευτικών ιδρυμάτων, του εσωτερικού ή του εξωτερικού, σε μετεκπαιδευτικά προγράμματα εξειδίκευσης (fellowships) και σε εκπόνηση μεταδιδακτορικής έρευνας με τη δυνατότητα λήψης εκπαιδευτικής άδειας ή μετάβασης για υπηρεσιακή εκπαίδευση, εφόσον η εκπαίδευση αποσκοπεί στην επιστημονική του κατάρτιση και το αντικείμενο σπουδών είναι άμεσα συνυφασμένο με την ειδικότητα ή τα καθήκοντα τα οποία ασκεί.
2. Με απόφαση του Υπουργού Εθνικής Άμυνας καθορίζονται ανά Κλάδο και για τα Κοινά Σώματα, ο αριθμός, ο βαθμός και η ειδικότητα των σπουδαστών, τα είδη της εκπαίδευσης της παρ. 1, τα αντικείμενα σπουδών, οι προϋποθέσεις μετάβασης για υπηρεσιακή εκπαίδευση ή για τη χορήγηση εκπαιδευτικής άδειας, η χρονική διάρκεια της εκπαίδευσης, η αντικειμενική και διαφανής διαδικασία επιλογής του προσωπικού, η δυνατότητα κάλυψης ή μη των διδάκτρων, καθώς και κάθε άλλη αναγκαία λεπτομέρεια. Η αρμοδιότητα έγκρισης σπουδών και καθορισμού των αντικειμένων των σπουδών, μπορεί να μεταβιβάζεται στους Αρχηγούς των ΓΕ.»
Άρθρο 41
Οργάνωση και λειτουργία των Ανώτατων Στρατιωτικών Εκπαιδευτικών Ιδρυμάτων - Εξουσιοδοτικές διατάξεις - Προσθήκη παρ. 3, 
4, 5, 6 και 7 στο άρθρο 26 του ν. 3187/2003
Στο άρθρο 26 του ν. 3187/2003 (Α’ 233), περί εξουσιοδοτικών διατάξεων, προστίθενται παρ. 3, 4, 5, 6 και 7 και το άρθρο 26, κατόπιν νομοτεχνικής βελτίωσης, διαμορφώνεται ως εξής:
«Άρθρο 26
Εξουσιοδοτικές διατάξεις
1. Ο Οργανισμός κάθε Ανώτατου Στρατιωτικού Εκπαιδευτικού Ιδρύματος (Α.Σ.Ε.Ι.) εκδίδεται μέσα σε έξι (6) μήνες από την ισχύ του νόμου αυτού και κυρώνεται με προεδρικό διάταγμα, που εκδίδεται ύστερα από πρόταση του Υπουργού Εθνικής Άμυνας. Στον Οργανισμό καθορίζονται ιδιαιτέρως:
α. Η οργάνωση του Α.Σ.Ε.Ι..
β. Τα Τμήματα, οι Τομείς, τα γνωστικά τους αντικείμενα και οι θέσεις των μελών του Διδακτικού Εκπαιδευτικού Προσωπικού κατά Τομέα, γνωστικό αντικείμενο και κατηγορία.
γ. Ο Κανονισμός Σπουδών, τα αντικείμενα της ακαδημαϊκής και στρατιωτικής εκπαίδευσης, τα κριτήρια αξιολόγησης και επιτυχίας των εκπαιδευομένων, καθώς και κάθε άλλη σχετική λεπτομέρεια.
δ. Τα θέματα που αφορούν στο προσωπικό Διοικητικής Υποστήριξης του Α.Σ.Ε.Ι..
ε. Οι αρμοδιότητες του Διοικητή του Α.Σ.Ε.Ι..
στ. Τα θέματα οργάνωσης και λειτουργίας και οι αρμοδιότητες του Εκπαιδευτικού Συμβουλίου (Ε.Σ.).
ζ. Οι αρμοδιότητες του Διευθυντή Εκπαίδευσης.
η. Τα θέματα εκλογής και οι αρμοδιότητες του Κοσμήτορα και των Διευθυντών Τομέων και η δυνατότητα συμμετοχής τους στο Ε.Σ..
θ. Η αναπλήρωση και διοικητική υποστήριξη των οργάνων του Α.Σ.Ε.Ι..
ι. Οι προϋποθέσεις και οι διαδικασίες αξιολόγησης από τους σπουδαστές του διδακτικού εκπαιδευτικού έργου που παρέχεται στο Α.Σ.Ε.Ι..
ια. Η οργάνωση και λειτουργία των Εργαστηρίων και των Βιβλιοθηκών του Α.Σ.Ε.Ι., τα κριτήρια και η διαδικασία εκλογής του Διευθυντή Εργαστηρίου και η κατανομή προσωπικού στα Εργαστήρια και τις Βιβλιοθήκες.
ιβ. Τα προσόντα και η διαδικασία επιλογής του Στρατιωτικού Διδακτικού Προσωπικού (Σ.Δ.Π.) και το διδακτικό εκπαιδευτικό έργο που τους ανατίθεται.
ιγ. Οι λεπτομέρειες της διαδικασίας επιλογής, εκλογής και εξέλιξης των μελών Διδακτικού Ερευνητικού Προσωπικού (Δ.Ε.Π.) των Α.Σ.Ε.Ι. και της λειτουργίας των σχετικών οργάνων και εισηγητικών επιτροπών.
ιδ. Οι λεπτομέρειες της πειθαρχικής διαδικασίας για τα μέλη Δ.Ε.Π. των Α.Σ.Ε.Ι..
ιε. Οι προϋποθέσεις και οι διαδικασίες πλήρωσης των θέσεων των μελών Ειδικού Εκπαιδευτικού Προσωπικού (Ε.Ε.Π.) και Εργαστηριακού Διδακτικού Προσωπικού (Ε.ΔΙ.Π.), της μονιμοποίησής τους, της χορήγησης των εκπαιδευτικών τους αδειών και η ρύθμιση της υπηρεσιακής τους κατάστασης και της εξέλιξής τους.
ιστ. Οι προϋποθέσεις και οι διαδικασίες πλήρωσης των θέσεων των μελών Ειδικού Τεχνικού Εργαστηριακού Προσωπικού(Ε.Τ.Ε.Π.), της μονιμοποίησής τους, της χορήγησης των εκπαιδευτικών τους αδειών και η ρύθμιση της υπηρεσιακής τους κατάστασης και της εξέλιξής τους.
ιζ. Θέματα σχετικά με τις συμβάσεις του Εκπαιδευτικού Προσωπικού με Σύμβαση (Ε.Π.Σ.), τις προσκλήσεις των Επισκεπτών Καθηγητών, τα προσόντα επιλογής των λοιπών μελών του Ε.Π.Σ., καθώς και τη διαδικασία προκήρυξης και πλήρωσης των θέσεων αυτών.
2. Τα ζητήματα της παρ. 1 ρυθμίζονται από τους Οργανισμούς των Α.Σ.Ε.Ι. κατά ενιαίο τρόπο, εκτός εάν το γνωστικό αντικείμενο των σπουδών επιβάλλει διαφορετική ρύθμιση.
3. Με απόφαση του Υπουργού Εθνικής Άμυνας καθορίζονται οι διαδικασίες για την οργάνωση της έρευνας και των ερευνητικών προγραμμάτων των Α.Σ.Ε.Ι., καθώς και της λειτουργίας των σχετικών οργάνων και επιτροπών.
4. Με κοινή απόφαση των Υπουργών Εθνικής Άμυνας και Παιδείας, Θρησκευμάτων και Αθλητισμού, που εκδίδεται ύστερα από πρόταση του Ανώτατου Συμβουλίου της Εθνικής Αρχής Ανώτατης Εκπαίδευσης, εξειδικεύονται τα κριτήρια αξιολόγησης για την ποιότητα των προσφερόμενων προγραμμάτων σπουδών ανά περίπτωση, καθορίζεται ο συντελεστής βαρύτητας εκάστου κριτηρίου αξιολόγησης των υποψηφιοτήτων και ορίζονται η ειδικότερη διαδικασία και οι λεπτομέρειες ανάδειξης των Κέντρων Αριστείας, η πρόσθετη στήριξή τους και κάθε άλλο θέμα σχετικό με την εφαρμογή της παρ. 3 του άρθρου 2.
5. Με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών καθορίζονται ειδικότερα ζητήματα σχετικά με την εκπόνηση βιομηχανικών διδακτορικών που χρηματοδοτούνται από πόρους του Ταμείου Ανάκαμψης και Ανθεκτικότητας.
6. Με απόφαση του Υπουργού Εθνικής Άμυνας, η οποία εκδίδεται μετά από εισήγηση του Εκπαιδευτικού Συμβουλίου (Ε.Σ.), ιδρύονται, οργανώνονται, λειτουργούν, συγχωνεύονται, μετονομάζονται ή καταργούνται Προγράμματα Μεταπτυχιακών Σπουδών (Π.Μ.Σ.) στα Α.Σ.Ε.Ι..
7. Με κοινή απόφαση των Υπουργών Εθνικής Άμυνας και Παιδείας, Θρησκευμάτων και Αθλητισμού ιδρύονται, οργανώνονται, λειτουργούν, συγχωνεύονται, μετονομάζονται ή καταργούνται Π.Μ.Σ. σε περίπτωση συμπράξεων των Α.Σ.Ε.Ι. με άλλους επιστημονικούς φορείς.»
Άρθρο 42
Εκπαιδευτικό Προσωπικό με Σύμβαση των Ανώτατων Στρατιωτικών Εκπαιδευτικών Ιδρυμάτων - Μεταβατικές διατάξεις - Προσθήκη παρ. 22 και 23 στο άρθρο 31 
του ν. 3187/2003
Στο άρθρο 31 του ν. 3187/2003 (Α’ 233), περί μεταβατικών διατάξεων, προστίθενται παρ. 22 και 23 ως εξής:
«22. Οι συμβάσεις του Εκπαιδευτικού Προσωπικού με Σύμβαση (Ε.Π.Σ.) κατηγορίας Ειδικών Επιστημόνων, που παρείχε υπηρεσίες στα Α.Σ.Ε.Ι. κατά το ακαδημαϊκό έτος 2023-2024, δύνανται να ανανεωθούν έως και για ολόκληρη τη διάρκεια του ακαδημαϊκού έτους 2024-2025, κατόπιν έγκρισης σύμφωνα με το άρθρο 51 του ν. 4622/2019 (Α’ 133).
23. Οι λέκτορες που υπηρετούν κατά το ακαδημαϊκό έτος 2023-2024 στα Α.Σ.Ε.Ι., διατηρούν τις θέσεις τους μέχρι την με οποιονδήποτε τρόπο αποχώρησή τους από την υπηρεσία, και δύνανται να υποβάλλουν οποτεδήποτε, εφόσον έχουν παρέλθει τουλάχιστον τρία (3) έτη από τον διορισμό τους, αίτηση εξέλιξης στη βαθμίδα του Επίκουρου Καθηγητή. Σε περίπτωση αποχώρησης ή εξέλιξης στην επόμενη βαθμίδα, η θέση του λέκτορα καταργείται.»
ΜΕΡΟΣ Δ’
ΙΔΡΥΣΗ ΤΜΗΜΑΤΟΣ ΠΛΗΡΟΦΟΡΙΚΗΣ ΣΤΗ ΣΤΡΑΤΙΩΤΙΚΗ ΣΧΟΛΗ ΑΞΙΩΜΑΤΙΚΩΝ ΣΩΜΑΤΩΝ ΚΑΙ ΣΥΣΤΑΣΗ ΚΟΙΝΟΥ ΣΩΜΑΤΟΣ ΠΛΗΡΟΦΟΡΙΚΗΣ ΣΤΙΣ ΕΝΟΠΛΕΣ ΔΥΝΑΜΕΙΣ
ΚΕΦΑΛΑΙΟ Α’
ΙΔΡΥΣΗ ΤΜΗΜΑΤΟΣ ΠΛΗΡΟΦΟΡΙΚΗΣ ΣΤΗ ΣΤΡΑΤΙΩΤΙΚΗ ΣΧΟΛΗ ΑΞΙΩΜΑΤΙΚΩΝ ΣΩΜΑΤΩΝ
Άρθρο 43
Ίδρυση τμήματος πληροφορικής στη Στρατιωτική Σχολή Αξιωματικών Σωμάτων (Σ.Σ.Α.Σ.) - Τροποποίηση άρθρου 1 
ν.δ. 562/1970
Το άρθρο 1 του ν.δ. 562/1970 (Α’ 127), περί του σκοπού και της έδρας της Στρατιωτικής Σχολής Αξιωματικών Σωμάτων (Σ.Σ.Α.Σ.), αντικαθίσταται ως εξής:
«Άρθρο 1
Σκοπός και έδρα της Σχολής
1. Ιδρύεται Στρατιωτική Σχολή Αξιωματικών Σωμάτων (Σ.Σ.Α.Σ.), η οποία υπάγεται στο Γενικό Επιτελείο Εθνικής Άμυνας (Γ.Ε.ΕΘ.Α.).
2. Σκοπός της Σχολής είναι η παροχή της κατάλληλης επιστημονικής και στρατιωτικής εκπαίδευσης για την κατάρτιση συγκεκριμένων ειδικοτήτων αξιωματικών, με στόχο την κάλυψη των αναγκών και των τριών Κλάδων των Ενόπλων Δυνάμεων. Η εκπαίδευση του πρώτου εδαφίου παρέχεται για τις εξής ειδικότητες αξιωματικών:
α. Υγειονομικού (ιατρών, οδοντιάτρων, φαρμακοποιών, κτηνιάτρων, ψυχολόγων).
β. Νομικού.
γ. Οικονομικού.
δ. Πληροφορικής.
3. Στη Σχολή δύνανται να φοιτήσουν και υποψήφιοι προς κάλυψη των αναγκών της Ελληνικής Αστυνομίας (ΕΛ.ΑΣ.), μετά από απόφαση του Υπουργού Εθνικής Άμυνας και με την προϋπόθεση της καταβολής της δαπάνης του άρθρου 25 από το Υπουργείο Προστασίας του Πολίτη στο Υπουργείο Εθνικής Άμυνας.
4. Η Σχολή εδρεύει στη Θεσσαλονίκη.
5. Η Σχολή δύναται σε περίπτωση επιστράτευσης να μεταφερθεί προσωρινά στην Αθήνα, μετά από απόφαση του Υπουργού Εθνικής Άμυνας. Στην περίπτωση αυτή, όπου στον παρόντα γίνεται αναφορά σε «Θεσσαλονίκη», «Πανεπιστήμιο Θεσσαλονίκης» και «Φρουρά Θεσσαλονίκης», νοούνται, αντίστοιχα, «Αθήνα», «Εθνικό και Καποδιστριακό Πανεπιστήμιο Αθηνών» και «Φρουρά Αθηνών».»
Άρθρο 44
Οργάνωση της Στρατιωτικής Σχολής Αξιωματικών Σωμάτων - Τροποποίηση 
άρθρου 2 ν.δ. 562/1970
Το άρθρο 2 του ν.δ. 562/1970 (Α’ 127), περί της οργάνωσης της Στρατιωτικής Σχολής Αξιωματικών Σωμάτων (Σ.Σ.Α.Σ.), αντικαθίσταται ως εξής:
«Άρθρο 2
Οργάνωση της Σχολής
Η Σχολή περιλαμβάνει δύο πτέρυγες, ήτοι:
α. Πτέρυγα Υγειονομικού (ιατροί, φαρμακοποιοί, οδοντίατροι, κτηνίατροι, ψυχολόγοι).
β. Πτέρυγα λοιπών Σωμάτων (νομικού, οικονομικού, πληροφορικής).»
Άρθρο 45
Ονομασία και αρχαιότητα - 
Τροποποίηση άρθρου 20 ν.δ. 562/1970
Το άρθρο 20 του ν.δ. 562/1970 (Α’ 127), περί της ονομασίας και της αρχαιότητας των αποφοίτων, αντικαθίσταται ως εξής:
«Άρθρο 20
Ονομασία και αρχαιότητα
1. Μετά από την επιτυχή περάτωση των σπουδών τους και με προεδρικό διάταγμα, που εκδίδεται με πρόταση του Υπουργού Εθνικής Άμυνας, οι πτυχιούχοι της οικείας σχολής του Αριστοτελείου Πανεπιστημίου Θεσσαλονίκης ονομάζονται αξιωματικοί των Ενόπλων Δυνάμεων ως εξής:
α) Οι πτυχιούχοι των τμημάτων Ιατρικής και Οδοντιατρικής ονομάζονται Ανθυπίατροι.
β) Οι πτυχιούχοι του τμήματος Φαρμακευτικής ονομάζονται Ανθυποφαρμακοποιοί.
γ) Οι πτυχιούχοι του τμήματος Κτηνιατρικής ονομάζονται Ανθυποκτηνίατροι.
δ) Οι πτυχιούχοι των τμημάτων Ψυχολογίας, Νομικής, Οικονομικών και Πληροφορικής ονομάζονται Ανθυπολοχαγοί.
2. Η σειρά αρχαιότητας των αξιωματικών της παρ. 1 εντός του Κλάδου τους καθορίζεται βάσει της βαθμολογίας τους στο τελευταίο έτος του πανεπιστημίου και στο τελευταίο έτος της Σχολής, καθώς και των στρατιωτικών τους προσόντων, η αξιολόγηση των οποίων υπολογίζεται σύμφωνα με τα καθοριζόμενα στον οργανισμό της Σχολής.»
Άρθρο 46
Επιστράτευση - Τροποποίηση άρθρου 24 
ν.δ. 562/1970
Το άρθρο 24 του ν.δ. 562/1970 (Α’ 127), περί της λειτουργίας της Στρατιωτικής Σχολής Αξιωματικών Σωμάτων (Σ.Σ.Α.Σ.) σε καιρό επιστράτευσης, αντικαθίσταται ως εξής:
«Άρθρο 24
Επιστράτευση
1. Σε καιρό επιστράτευσης η λειτουργία της Σχολής μπορεί να διακόπτεται, με διαταγή του Αρχηγού του Γενικού Επιτελείου Εθνικής Άμυνας για όλες ή για ορισμένες τάξεις, και οι μαθητές διατίθενται για την κάλυψη αναγκών των Ενόπλων Δυνάμεων σε αντικείμενα των ειδικοτήτων τους. Στην περίπτωση αυτή οι μαθητές των δύο τελευταίων τάξεων ονομάζονται προσωρινά Ανθυπασπιστές και των λοιπών τάξεων Λοχίες.
2. Σε περίπτωση διακοπής της λειτουργίας της Σχολής λήγει η θητεία του διδακτικού της προσωπικού που προέρχεται από αποστράτους αξιωματικούς και ιδιώτες.
3. Η Σχολή επαναλειτουργεί με διαταγή του Αρχηγού του Γενικού Επιτελείου Εθνικής Άμυνας.»
ΚΕΦΑΛΑΙΟ Β’
ΣΥΣΤΑΣΗ ΚΟΙΝΟΥ ΣΩΜΑΤΟΣ 
ΠΛΗΡΟΦΟΡΙΚΗΣ ΣΤΙΣ ΕΝΟΠΛΕΣ ΔΥΝΑΜΕΙΣ
Άρθρο 47
Σύσταση Κοινού Σώματος Πληροφορικής
Συστήνεται Κοινό Σώμα Πληροφορικής (ΠΛΗ) των Ενόπλων Δυνάμεων, το οποίο υπάγεται στον Αρχηγό του Γενικού Επιτελείου Εθνικής Άμυνας (Γ.Ε.ΕΘ.Α.).
Άρθρο 48
Αποστολή του Κοινού Σώματος Πληροφορικής
Αποστολή του Κοινού Σώματος Πληροφορικής (ΠΛΗ) είναι η παροχή υποστήριξης στις μονάδες των Ενόπλων Δυνάμεων σε θέματα πληροφορικής, η αποτροπή κυβερνοαπειλών στον τομέα της Εθνικής Άμυνας, η ενίσχυση της κυβερνοασφάλειας, ο εντοπισμός και η αντιμετώπιση κυβερνοεπιθέσεων, η σχεδίαση, ανάπτυξη και υποστήριξη πληροφοριακών συστημάτων και λογισμικού, η παροχή υπηρεσιών τεχνολογίας πληροφορικής, η ανάπτυξη, διαχείριση και ασφάλεια των τοπικών δικτύων πληροφορικής, ο σχεδιασμός και η υλοποίηση διαδικτυακών εφαρμογών, η δημιουργία, η υλοποίηση και διαχείριση συστημάτων βάσεων δεδομένων, η ηλεκτρονική διακυβέρνηση, καθώς και η έρευνα, ανάπτυξη και αξιοποίηση αναδυόμενων και ανατρεπτικών τεχνολογιών συμπεριλαμβανομένων των κβαντικών, της τεχνητής νοημοσύνης, των μεγάλων δεδομένων, της ρομποτικής, τεχνικές εξόρυξης δεδομένων (data-mining) και τα αυτόνομα συστήματα.
Άρθρο 49
Στελέχωση του Κοινού Σώματος Πληροφορικής
1. Το Κοινό Σώμα Πληροφορικής (ΠΛΗ) στελεχώνεται ως εξής:
α) Από τους απόφοιτους της κατεύθυνσης Έρευνας Πληροφορικής του Τμήματος Αεροπορικών Επιστημών της Σχολής Ικάρων.
β) Από τους απόφοιτους του Τμήματος Πληροφορικής της Στρατιωτικής Σχολής Αξιωματικών Σωμάτων.
γ) Από τους απόφοιτους της ειδικότητας Τεχνίτη Δικτύων και Συστημάτων Ηλεκτρονικών Υπολογιστών της Σχολής Μονίμων Υπαξιωματικών.
δ) Από τους απόφοιτους της ειδικότητας Πληροφορικής της κατεύθυνσης της Τεχνολογικής Υποστήριξης της Σχολής Μονίμων Υπαξιωματικών Αεροπορίας.
ε) Από το σύνολο των υπηρετούντων αξιωματικών του Σώματος Έρευνας - Πληροφορικής και της γενικής ειδικότητας Αρχιτεχνίτη Έρευνας - Πληροφορικής των Αρχιτεχνιτών Σωμάτων του Στρατού Ξηράς, καθώς και του Σώματος Έρευνας - Πληροφορικής και του Σώματος Τεχνικής Υποστήριξης ειδικότητας Έρευνας - Πληροφορικής της Πολεμικής Αεροπορίας.
στ) Από το σύνολο των υπηρετούντων Ανθυπασπιστών, υπαξιωματικών και Επαγγελματιών Οπλιτών του Σώματος Έρευνας - Πληροφορικής του Στρατού Ξηράς.
ζ) Από το σύνολο των υπηρετούντων, Ανθυπασπιστών, υπαξιωματικών και Επαγγελματιών Οπλιτών ειδικότητας Ηλεκτρονικών Υπολογιστών και Δικτύων και Επιχειρήσεων Επικοινωνιών με εξειδίκευση Πληροφορικής/Λογισμικού και Κυβερνοάμυνας του Πολεμικού Ναυτικού.
η) Από το σύνολο των υπηρετούντων, Ανθυπασπιστών, υπαξιωματικών και Επαγγελματιών Οπλιτών της ειδικότητας Πληροφορικής του Τεχνικού Σώματος της Πολεμικής Αεροπορίας.
θ) Με μετατάξεις στελεχών μέχρι τον βαθμό του Συνταγματάρχη, και αντιστοίχων, των τριών Κλάδων των Ενόπλων Δυνάμεων.
2. Με απόφαση της Διεύθυνσης Πληροφορικής του Γενικού Επιτελείου Εθνικής Άμυνας συντάσσονται πίνακες με τη σειρά αρχαιότητας των εντασσόμενων στο Κοινό Σώμα Πληροφορικής (ΠΛΗ) στελεχών των περ. ε) έως η) της παρ. 1, οι οποίοι κυρώνονται από τον Υπουργό Εθνικής Άμυνας.
3. Με απόφαση του Υπουργού Εθνικής Άμυνας, η οποία εκδίδεται μετά από εισήγηση του Αρχηγού του Γενικού Επιτελείου Εθνικής Άμυνας (Γ.Ε.ΕΘ.Α.), που εκδίδεται εντός δύο (2) μηνών από την έναρξη ισχύος του παρόντος, προκηρύσσονται οι θέσεις του Κοινού Σώματος Πληροφορικής (ΠΛΗ) προς πλήρωση με μετάταξη, καθορίζονται η διαδικασία, οι λοιπές προϋποθέσεις πέραν της προϋπόθεσης του δεύτερου εδαφίου της παρούσας, τα δικαιολογητικά και κάθε άλλο θέμα σχετικό με τη στελέχωση θέσεων της περ. θ) της παρ. 1. Στις προϋποθέσεις των προκηρύξεων περιλαμβάνεται σε κάθε περίπτωση η προϋπηρεσία για τουλάχιστον δύο (2) έτη κατά την τελευταία δεκαετία σε θέσεις πληροφορικής, μηχανογράφησης ή διαχείρισης δικτύων και βάσεων δεδομένων. Μόνο για την αρχική στελέχωση των θέσεων του Κοινού Σώματος Πληροφορικής (ΠΛΗ) σύμφωνα με την περ. θ) της παρ. 1 του παρόντος, προϋπόθεση αποτελεί η κατοχή πτυχίου Ανώτατου Εκπαιδευτικού Ιδρύματος της ημεδαπής στον τομέα της Πληροφορικής σύμφωνα με τον Πίνακα 1 του Παραρτήματος Α’ του π.δ. 85/2022 (Α’ 232) ή αρμοδίως αναγνωρισμένου πτυχίου της αλλοδαπής.
4. Μετά από την ολοκλήρωση της διαδικασίας των μετατάξεων σύμφωνα με την παρ. 3, το Συμβούλιο Αρχηγών Γενικών Επιτελείων (ΣΑΓΕ) καταρτίζει με απόφασή του πίνακα μετατασσόμενων με σειρά αρχαιότητας και πίνακα μη μετατασσόμενων. Η απόφασή του ΣΑΓΕ κοινοποιείται στους ενδιαφερόμενους εντός δέκα (10) ημερών από την έκδοσή της. Αυτοί έχουν δικαίωμα άσκησης ενδικοφανούς προσφυγής κατά της απόφασης προς τον Υπουργό Εθνικής Άμυνας εντός προθεσμίας πέντε (5) ημερών από την κοινοποίησή της. Μετά από την άπρακτη πάροδο της προθεσμίας υποβολής της παραπάνω προσφυγής ή την απάντηση επί της προσφυγής που έχει υποβληθεί, οι πίνακες μετατασσόμενων και μη μετατασσόμενων κυρώνονται από τον Υπουργό Εθνικής Άμυνας.
5. Η μετάταξη στο Κοινό Σώμα Πληροφορικής (ΠΛΗ) και η ένταξη των μετατασσόμενων στην επετηρίδα του Σώματος ενεργείται με προεδρικό διάταγμα, το οποίο εκδίδεται ύστερα από πρόταση του Υπουργού Εθνικής Άμυνας. Οι μετατασσόμενοι στο Κοινό Σώμα μεταφέρουν σε αυτό την οργανική θέση του Κλάδου τους όταν δεν υφίσταται αντίστοιχη κενή σε αυτό.
6. Το σύνολο των υφιστάμενων, κατά την έναρξη ισχύος του παρόντος, οργανικών θέσεων, στις οποίες υπηρετούν τα στελέχη των περ. ε), στ), ζ) και η) της παρ. 1, μεταφέρεται στο Κοινό Σώμα Πληροφορικής (ΠΛΗ).
7. Το σύνολο των υπηρετούντων, κατά την έναρξη ισχύος του παρόντος, στελεχών των περ. ε), στ), ζ) και η) της παρ. 1, εντάσσονται από την έναρξη ισχύος του παρόντος στο Κοινό Σώμα Πληροφορικής (ΠΛΗ), διατηρώντας τη μεταξύ τους σειρά αρχαιότητας.
Άρθρο 50
Μονάδες υπηρεσίας προσωπικού 
Κοινού Σώματος Πληροφορικής
Το στρατιωτικό προσωπικό του Κοινού Σώματος Πληροφορικής (ΠΛΗ) των Ενόπλων Δυνάμεων τοποθετείται, διατίθεται, μετατίθεται και αποσπάται αποκλειστικά στις Διευθύνσεις Πληροφορικής και Κυβερνοασφάλειας (Μονάδα 1864) του Γενικού Επιτελείου Εθνικής Άμυνας και σε διευθύνσεις, τμήματα, γραφεία πληροφορικής και κέντρα υποστήριξης πληροφορικών συστημάτων και ανάπτυξης λογισμικού στο Υπουργείο Εθνικής Άμυνας, στα Γενικά Επιτελεία, στις μείζονες διοικήσεις, στους μείζονες σχηματισμούς και στις λοιπές μονάδες και υπηρεσίες των Ενόπλων Δυνάμεων, καθώς και σε θέσεις στο εξωτερικό συναφείς με την ειδικότητά του.
Άρθρο 51
Ιεραρχία και εξέλιξη των αξιωματικών 
του Κοινού Σώματος Πληροφορικής
1. Για τα συμβούλια κρίσεων και προαγωγών των στελεχών του Κοινού Σώματος Πληροφορικής (ΠΛΗ) εφαρμόζονται αναλόγως οι διατάξεις του Κεφαλαίου Δ’ του ν. 3883/2010 (Α’ 167) σχετικά με τα συμβούλια κρίσεων και προαγωγών των Κοινών Σωμάτων των Ενόπλων Δυνάμεων.
2. Τα στελέχη που μετατάσσονται στο Κοινό Σώμα Πληροφορικής (ΠΛΗ) διατηρούν τον βαθμό τους και ο χρόνος που έχουν διανύσει σε αυτόν πριν από τη μετάταξη λογίζεται ως χρόνος υπηρεσίας στον αντίστοιχο βαθμό του Κοινού Σώματος Πληροφορικής (ΠΛΗ). Ο υπολογισμός του συνολικού χρόνου υπηρεσίας τους εξακολουθεί να ισχύει και μετά από τη μετάταξή τους στο Κοινό Σώμα Πληροφορικής (ΠΛΗ). Ειδικά για την αρχαιότητα μεταξύ των μετατασσόμενων στο Κοινό Σώμα Πληροφορικής (ΠΛΗ) λαμβάνεται υπόψη η σειρά αρχαιότητας που είχαν μεταξύ τους οι μετατασσόμενοι προ της μετάταξης. Οι μετατασσόμενοι στο Κοινό Σώμα Πληροφορικής (ΠΛΗ) σύμφωνα με την περ. θ’ της παρ. 1 του άρθρου 49 καθίστανται νεότεροι όσων ομοιοβάθμων τους έχουν ήδη ενταχθεί σε αυτό, εφόσον απέκτησαν τον βαθμό που φέρουν κατά το ίδιο έτος.
3. Ειδικά για την προαγωγή των στελεχών του Κοινού Σώματος Πληροφορικής (ΠΛΗ) στον επόμενο βαθμό δεν απαιτείται η συμπλήρωση του τυπικού προσόντος του χρόνου διοίκησης ή ειδικής υπηρεσίας.
4. Τα άρθρα 3 και 5 του ν. 2439/1996 (Α’ 219), περί των βαθμών και της εξέλιξης και του ελάχιστου χρόνου παραμονής στον βαθμό, αντιστοίχως, καθώς και το άρθρο 23 και η παρ. 4 του άρθρου 27 του ν. 3883/2010, περί του καταληκτικού βαθμού και του χρόνου προαγωγής, αντιστοίχως, των αξιωματικών που προέρχονται από Ανώτερες Στρατιωτικές Σχολές Υπαξιωματικών, εξακολουθούν να εφαρμόζονται για τους αξιωματικούς αυτούς μετά από την ένταξη ή τη μετάταξή τους στο Κοινό Σώμα Πληροφορικής (ΠΛΗ).
Άρθρο 52
Στολές - Βαθμοί - Έμβλημα - Ηθικές αμοιβές
1. Η στολή, η ονομασία των βαθμών και τα διακριτικά των βαθμών των στελεχών του Κοινού Σώματος Πληροφορικής (ΠΛΗ) είναι αυτά των στελεχών των Κοινών Σωμάτων των Ενόπλων Δυνάμεων. Το διακριτικό οπλόσημο του Σώματος στις στολές και το έμβλημα του Κοινού Σώματος Πληροφορικής (ΠΛΗ) είναι το ίδιο με αυτό του Σώματος Έρευνας - Πληροφορικής του Στρατού Ξηράς.
2. Όσοι εντάσσονται ή μετατάσσονται στο Κοινό Σώμα Πληροφορικής (ΠΛΗ) εξακολουθούν να φέρουν τα παράσημα, τα μετάλλια, τις διαμνημονεύσεις και τα διακριτικά σήματα που τους είχαν απονεμηθεί προ της, κατά περίπτωση, ένταξης ή μετάταξης σε αυτό.
Άρθρο 53
Οικονομική και διοικητική μέριμνα
1. Ως προς τα θέματα οικονομικής και διοικητικής μέριμνας, υγειονομικής περίθαλψης, ασφάλισης, μετοχικής σχέσης στα Μετοχικά Ταμεία, στους Ειδικούς Λογαριασμούς Αλληλοβοήθειας και στους Ειδικούς Κλάδους Οικονομικής Ενίσχυσης Μερισματούχων των Ενόπλων Δυνάμεων και συμμετοχής σε οικοδομικούς συνεταιρισμούς αξιωματικών, τα στελέχη του Κοινού Σώματος Πληροφορικής (ΠΛΗ) εξακολουθούν να διέπονται από τα ισχύοντα στον Κλάδο προέλευσής τους.
2. Ως προς τα θέματα οικονομικής και διοικητικής μέριμνας, υγειονομικής περίθαλψης, ασφάλισης και μετοχικής σχέσης στα ταμεία των Ενόπλων Δυνάμεων και συμμετοχής σε οικοδομικούς συνεταιρισμούς αξιωματικών, τα στελέχη του Κοινού Σώματος Πληροφορικής (ΠΛΗ) που αποφοιτούν από τη Στρατιωτική Σχολή Αξιωματικών Σωμάτων, τη Σχολή Ικάρων, τη Σχολή Μονίμων Υπαξιωματικών και τη Σχολή Μονίμων Υπαξιωματικών Αεροπορίας μετά από την έναρξη ισχύος του παρόντος διέπονται από τις διατάξεις που εφαρμόζονται για τα στελέχη του Στρατού Ξηράς.
Άρθρο 54
Αποστρατευτικός βαθμός - Τροποποίηση περ. γ) παρ. 1 άρθρου 22 ν. 2439/1996
Στο δεύτερο εδάφιο της περ. γ’ της παρ. 1 του άρθρου 22 του ν. 2439/1996 (Α’ 219), περί των αποστρατευτικών βαθμών και των τιμητικών διακρίσεων των αξιωματικών των ενόπλων δυνάμεων, επέρχονται οι ακόλουθες τροποποιήσεις: α) η λέξη «Ιατρού» αντικαθίσταται από τις λέξεις «Υγειονομικού Ιατρού», β) η λέξη «Στρατολογικού» αντικαθίσταται από τη λέξη «Νομικού», γ) προστίθενται οι λέξεις «και Πληροφορικής», και η περ. γ’, κατόπιν νομοτεχνικών βελτιώσεων, διαμορφώνεται ως εξής:
«γ. Ο ανώτερος βαθμός προβλέπεται εν ενεργεία γι’ αυτούς, όπως ορίζεται στο άρθρο 3 και στην παρ. 17 του άρθρου 20. Οι προϋποθέσεις αυτές δεν απαιτούνται για τους Υποστρατήγους Σωμάτων του Σ.Ξ. Τεχνικού, Εφοδιασμού και Μεταφορών, Υλικού Πολέμου, τους Υποστρατήγους και αντιστοίχους των άλλων Κλάδων της ειδικότητας Οικονομικού, Υποπτεράρχους Ελεγκτές Αεράμυνας, τους Υποστρατήγους και αντιστοίχους των άλλων Κλάδων της ειδικότητας Υγειονομικού Ιατρού και τους Υποστρατήγους Νομικού, Οικονομικών Επιθεωρητών και Πληροφορικής, οι οποίοι κατ’ εξαίρεση δύναται να προαχθούν στον εν αποστρατεία βαθμό του Αντιστράτηγου - Αντιναυάρχου - Αντιπτεράρχου, αντίστοιχα.»
Άρθρο 55
Διακρίσεις και ειδικότητες - 
Τροποποίηση άρθρου 3 ν. 3883/2010
Στο άρθρο 3 του ν. 3883/2010 (Α’ 167), περί των διακρίσεων και των ειδικοτήτων των αξιωματικών των ενόπλων δυνάμεων, επέρχονται οι ακόλουθες τροποποιήσεις: α) η υποπερ. (4) της περ. β’ της παρ. 1 καταργείται, β) το στοιχείο (δ) της υποπερ. (14) της περ. β’ της παρ. 1 καταργείται, γ) η υποπερ. (6) της περ. δ’ της παρ. 3 καταργείται, δ) στην υποπερ. (8) της περ. δ’ της παρ. 3, διαγράφονται οι λέξεις «, Έρευνας Πληροφορικής», ε) η παρ. 4 αντικαθίσταται, και το άρθρο 3, κατόπιν νομοτεχνικών βελτιώσεων, διαμορφώνεται ως εξής:
«Άρθρο 3
Διακρίσεις - Ειδικότητες
1. Οι Αξιωματικοί του Σ.Ξ. διακρίνονται σε:
α. Όπλων:
(1) Πεζικού
(2) Ιππικού-Τεθωρακισμένων
(3) Πυροβολικού
(4) Μηχανικού
(5) Διαβιβάσεων - Ηλεκτρονικού Πολέμου
(6) Αεροπορίας Στρατού
β. Σωμάτων:
(1) Τεχνικού
(2) Εφοδιασμού - Μεταφορών
(3) Υλικού Πολέμου, με τις γενικές ειδικότητες:
(α) Υλικού Πολέμου
(β) Πυροτεχνουργών
(4) [Καταργείται]
(5) Υγειονομικού, με τις γενικές ειδικότητες:
(α) Ιατρού
(β) Οδοντιάτρου
(γ) Κτηνιάτρου
(δ) Φαρμακοποιού
(ε) Ψυχολόγου
(στ) Νοσηλευτικής
(ζ) Λοιπών Ειδικοτήτων, με τις γενικές ειδικότητες:
(1) Διαχειριστών Υγειονομικού
(2) Διοικητικών Υγειονομικού
(6) Οικονομικού
(7) Γεωγραφικού, με τις γενικές ειδικότητες:
(α) Γεωγραφικού
(β) Αρχιτεχνιτών Τυπογράφων
(8) [Έχει καταργηθεί]
(9) Στρατιωτικών Γραμματέων, με τις γενικές ειδικότητες:
(α) Στρατιωτικών Γραμματέων
(β) Διερμηνέων
(10) Ταχυδρομικού
(11) Μουσικού
(12) Φροντιστών, με τις γενικές ειδικότητες που υπάγονται στα αντίστοιχα Όπλα:
(α) Πεζικού
(β) Ιππικού - Τεθωρακισμένων
(γ) Πυροβολικού
(δ) Μηχανικού
(ε) Διαβιβάσεων - Ηλεκτρονικού Πολέμου
(στ) Αεροπορίας Στρατού
(13) Αρχιτεχνιτών Όπλων, με τις γενικές ειδικότητες που υπάγονται στα αντίστοιχα Όπλα:
(α) Πεζικού
(β) Ιππικού - Τεθωρακισμένων
(γ) Πυροβολικού
(δ) Μηχανικού
(ε) Διαβιβάσεων - Ηλεκτρονικού Πολέμου
(στ) Αεροπορίας Στρατού
(14) Αρχιτεχνιτών Σωμάτων, με τις γενικές ειδικότητες που υπάγονται στα αντίστοιχα Σώματα:
(α) Τεχνικού
(β) Εφοδιασμού και Μεταφορών
(γ) Υλικού Πολέμου
(δ) [Καταργείται]
(ε) Υγειονομικού και Κτηνιατρικού Υλικού.
2. Οι Αξιωματικοί του ΠΝ διακρίνονται σε:
α. Μαχίμους
β. Μηχανικούς
γ. Σωμάτων:
(1) Οικονομικού
(2) Υγειονομικού, με τις γενικές ειδικότητες:
(α) Ιατρού
(β) Οδοντιάτρου
(γ) Κτηνιάτρου
(δ) Φαρμακοποιού
(ε) Ψυχολόγου
(στ) Νοσηλευτικής
(2Α) Ειδικών Επιστημόνων
(3) Ειδικοτήτων.
3. Οι Αξιωματικοί της ΠΑ διακρίνονται σε:
α. Ιπτάμενους
β. Μηχανικούς (Αεροσκαφών, Τηλεπικοινωνιών - Ηλεκτρονικών και Αεροπορικών Εγκαταστάσεων)
γ. Αεράμυνας
δ. Σωμάτων:
(1) Οικονομικών
(2) Υγειονομικών, με τις γενικές ειδικότητες:
(α) Ιατρού
(β) Οδοντιάτρου
(γ) Κτηνιάτρου
(δ) Φαρμακοποιού
(ε) Ψυχολόγου
(στ) Νοσηλευτικής
(3) Εφοδιαστών
(4) Διοικητικών
(5) Μετεωρολόγων
(6) [Καταργείται]
(6Α) Ειδικών Επιστημόνων
(7) Ραδιοναυτίλων
(8) Τεχνικής Υποστήριξης (Μηχανικών, Οπλουργών, Αεράμυνας, Ηλεκτρολόγων, Τηλεπικοινωνιών - Ηλεκτρονικών, Συντηρητών Αεροπορικών Εγκαταστάσεων, Εφοδιαστών)
(9) Υπηρεσιών Υποστήριξης (Διοικητικών, Πληροφοριών, Μετεωρολόγων, Οικονομικών, Άμυνας Αεροδρομίων)
(10) Μουσικών.
4. Οι Αξιωματικοί των ΚΣ διακρίνονται σε:
α. Νομικού (ΝΟΜ)
β. Οικονομικών Επιθεωρητών (ΟΕ)
γ. Πληροφορικής (ΠΛΗ)
δ. Στρατιωτικών Δικαστικών Γραμματέων (ΣΔΓ)
ε. Στρατιωτικών Ιερέων.»
Άρθρο 56
Καταληκτικός βαθμός - Τροποποίηση περ. α), 
γ) και δ) άρθρου 23 ν. 3883/2010
Στο άρθρο 23 του ν. 3883/2010 (Α’ 167), περί του καταληκτικού βαθμού των αξιωματικών των Ενόπλων Δυνάμεων, επέρχονται οι ακόλουθες τροποποιήσεις:
α) στο στοιχείο (α) της υποπερ. (2) της περ. α’, αα) οι λέξεις «Ιατρούς Υγειονομικού» αντικαθίστανται από τις λέξεις «Υγειονομικού Ιατρούς» και αβ) διαγράφονται οι λέξεις «και Έρευνας Πληροφορικής», β) στο στοιχείο (β) της υποπερ. (2) της περ. α’, βα) η λέξη «Οδοντιάτρους» αντικαθίσταται από τις λέξεις «Υγειονομικού Οδοντιάτρους» και ββ) οι λέξεις «Κτηνιάτρους Υγειονομικού» αντικαθίστανται από τη λέξη «Κτηνιάτρους», γ) στην υποπερ. (3) της περ. β’, οι λέξεις «Ιατρούς Υγειονομικού» αντικαθίστανται από τις λέξεις «Υγειονομικού Ιατρούς», δ) στην υποπερ. (3) της περ. γ’, δα) η λέξη «Οδοντιάτρους» αντικαθίσταται από τις λέξεις «Υγειονομικού Οδοντιάτρους» και δβ) διαγράφονται οι λέξεις «και Έρευνας Πληροφορικής», ε) στην υποπερ. (4) της περ. β’, η λέξη «Οδοντιάτρους» αντικαθίσταται από τις λέξεις «Υγειονομικού Οδοντιάτρους», στ) στην υποπερ. (1) της περ. δ’, προστίθενται οι λέξεις «και Πληροφορικής», και το άρθρο 23, κατόπιν νομοτεχνικών βελτιώσεων, διαμορφώνεται ως εξής:
«Άρθρο 23
Καταληκτικοί βαθμοί
Οι καταληκτικοί βαθμοί των Αξιωματικών είναι οι εξής:
α. Για τους Αξιωματικούς του ΣΞ:
(1) Στρατηγός, για τους Αξιωματικούς Όπλων.
(2) Για τους Αξιωματικούς Σωμάτων:
(α) Υποστράτηγος για τους Αξιωματικούς Τεχνικού, Εφοδιασμού - Μεταφορών, Υλικού Πολέμου, Υγειονομικού Ιατρούς, Οικονομικού και Γεωγραφικού.
(β) Ταξίαρχος για τους Αξιωματικούς Υγειονομικού Οδοντιάτρους, Φαρμακοποιούς, Ψυχολόγους, Κτηνιάτρους και Νοσηλευτικής.
(3) Συνταγματάρχης για τους Αξιωματικούς που:
(α) Δεν κρίνονται κατάλληλοι για την άσκηση διοίκησης μονάδας εκστρατείας.
(β) Προέρχονται από Υπαξιωματικούς αποφοίτους ΑΣΣΥ πτυχιούχους Α.Ε.Ι..
(γ) Έχουν καταταγεί με διαγωνισμό.
(4) Αντισυνταγματάρχης για τους Αξιωματικούς που προέρχονται από Υπαξιωματικούς αποφοίτους ΑΣΣΥ και δεν είναι πτυχιούχοι Α.Ε.Ι..
(5) Ταγματάρχης για τους λοιπούς Αξιωματικούς.
(6) Υπολοχαγός για τους εθελοντές μακράς θητείας.
β. Για τους Αξιωματικούς του ΠΝ:
(1) Ναύαρχος για τους Μαχίμους Αξιωματικούς.
(2) Αντιναύαρχος για τους Μηχανικούς (ως Γενικούς Επιθεωρητές ΠΝ, είτε Διοικητές Διοίκησης Διοικητικής Μέριμνας Ναυτικού (ΔΔΜΝ) είτε Διοικητές Διοίκησης Ναυτικής Εκπαίδευσης (ΔΝΕ)).
(3) Υποναύαρχος για τους λοιπούς Μηχανικούς Αξιωματικούς, τους Αξιωματικούς Οικονομικού και τους Υγειονομικού Ιατρούς.
(4) Αρχιπλοίαρχος για τους Αξιωματικούς Οδοντιάτρους, Κτηνιάτρους, Φαρμακοποιούς, Ψυχολόγους και Νοσηλευτικής.
(5) Πλοίαρχος για τους Αξιωματικούς Ειδικούς Επιστήμονες και αποφοίτους ΑΣΣΥ πτυχιούχους Α.Ε.Ι..
(6) Αντιπλοίαρχος για τους Αξιωματικούς που προέρχονται από Υπαξιωματικούς αποφοίτους ΑΣΣΥ και δεν είναι πτυχιούχοι Α.Ε.Ι..
(7) Πλωτάρχης για τους λοιπούς Αξιωματικούς.
(8) Ανθυποπλοίαρχος για τους εθελοντές μακράς θητείας.
γ. Για τους Αξιωματικούς της ΠΑ:
(1) Πτέραρχος για τους Ιπταμένους Αξιωματικούς.
(2) Αντιπτέραρχος για τους Μηχανικούς Αξιωματικούς (μόνο ως Γενικούς Επιθεωρητές ΠΑ).
(3) Υποπτέραρχος για τους Αξιωματικούς Αεράμυνας, Υγειονομικού Ιατρούς, Οικονομικών, Εφοδιαστών, Διοικητικών και Μετεωρολόγων.
(4) Ταξίαρχος για τους Αξιωματικούς Υγειονομικού Οδοντιάτρους, Κτηνιάτρους, Φαρμακοποιούς, Ψυχολόγους και Νοσηλευτικής.
(5) Σμήναρχος για τους Αξιωματικούς Ειδικούς Επιστήμονες και τους αποφοίτους ΑΣΣΥ πτυχιούχους Α.Ε.Ι..
(6) Αντισμήναρχος για τους Αξιωματικούς που προέρχονται από Υπαξιωματικούς αποφοίτους ΑΣΣΥ και δεν είναι πτυχιούχοι Α.Ε.Ι..
(7) Επισμηναγός για τους λοιπούς Αξιωματικούς.
(8) Υποσμηναγός για τους εθελοντές μακράς θητείας.
δ. Για τους Αξιωματικούς των ΚΣ:
(1) Υποστράτηγος για τους Αξιωματικούς Νομικού, Οικονομικών Επιθεωρητών και Πληροφορικής.
(2) Υποστράτηγος για τους Αξιωματικούς Στρατιωτικούς Δικαστικούς Γραμματείς και Ταξίαρχος για τους Στρατιωτικούς Ιερείς, εφόσον είναι πτυχιούχοι Α.Σ.Ε.Ι. ή Α.Ε.Ι..
(3) Συνταγματάρχης για τους Αξιωματικούς Δικαστικούς Γραμματείς και τους Στρατιωτικούς Ιερείς, εφόσον δεν είναι πτυχιούχοι Α.Σ.Ε.Ι. ή Α.Ε.Ι..
(4) Ταγματάρχης για τους Αξιωματικούς Διοικητικού Στρατολογικού.
ε. Για τους Αξιωματικούς Ειδικών Καταστάσεων όλων των Κλάδων των ΕΔ:
(1) Ταξίαρχος και αντίστοιχοι για τους Αξιωματικούς Υπηρεσίας Γραφείου, αποφοίτους της Ανώτατης Διακλαδικής Σχολής Πολέμου.
(2) Συνταγματάρχης και αντίστοιχοι για τους Αξιωματικούς Υπηρεσίας Γραφείου και για τους Αξιωματικούς:
(α) Ελαφράς Υπηρεσίας του ΣΞ, αποφοίτους Σχολής Πολέμου Στρατού Ξηράς (ΣΠΣΞ).
(β) Υπηρεσίας Ξηράς του ΠΝ, αποφοίτους Σχολής Πολέμου Πολεμικού Ναυτικού (ΣΠΠΝ).
(γ) Υπηρεσίας Εδάφους της ΠΑ, αποφοίτους Σχολής Πολέμου Πολεμικής Αεροπορίας (ΣΠΠΑ).
(δ) Ελαφράς Υπηρεσίας των ΚΣ.
(3) Αντισυνταγματάρχης και αντίστοιχοι για τους κάτωθι Αξιωματικούς που δεν είναι απόφοιτοι ΣΠΣΞ, ΣΠΠΝ ή ΣΠΠΑ, ή είναι απόφοιτοι με βαθμό χαμηλότερο του «λίαν καλώς»:
(α) Ελαφράς Υπηρεσίας του ΣΞ.
(β) Υπηρεσίας Ξηράς του ΠΝ.
(γ) Υπηρεσίας Εδάφους της ΠΑ.
(4) Λοχαγός και αντίστοιχοι για τους Αξιωματικούς Υπηρεσίας Γραφείου που προέρχονται από Υπαξιωματικούς αποφοίτους ΑΣΣΥ.
(5) Υπολοχαγός και αντίστοιχοι για τους Αξιωματικούς Ελαφράς Υπηρεσίας του ΣΞ, Υπηρεσίας Ξηράς του ΠΝ και Υπηρεσίας Εδάφους της ΠΑ που προέρχονται από Υπαξιωματικούς αποφοίτους ΑΣΣΥ.
(6) Οι Αξιωματικοί Υπηρεσίας Γραφείου, Ελαφράς Υπηρεσίας του ΣΞ και των ΚΣ, Υπηρεσίας Ξηράς του ΠΝ και Υπηρεσίας Εδάφους της ΠΑ παραμένουν εντεταγμένοι στις επετηρίδες τους και δεν καταλαμβάνουν οργανικές θέσεις. Κρίνονται, όπως και οι λοιποί ομοιόβαθμοί τους και, αν κριθούν προακτέοι, προάγονται με την προαγωγή του αμέσως αρχαιοτέρου τους. Η φοίτησή τους στη ΣΠΣΞ, στη ΣΠΠΝ, στη ΣΠΠΑ και στην ΑΔΙΣΠΟ είναι προαιρετική και γίνεται μόνο μετά από επιθυμία τους και σύμφωνη γνώμη - γνωμοδότηση της Ανωτάτης Υγειονομικής Επιτροπής του οικείου Κλάδου.»
Άρθρο 57
Αποστρατευτικός βαθμός - Αντικατάσταση περ. δ) παρ. 1 άρθρου 32 ν. 3883/2010
Η περ. δ’ της παρ. 1 του άρθρου 32 του ν. 3883/2010 (Α’ 167), περί του αποστρατευτικού βαθμού των αξιωματικών των ενόπλων δυνάμεων, αντικαθίσταται ως εξής:
«δ. Η προϋπόθεση αυτή δεν απαιτείται για τους Υποστρατήγους Σωμάτων του ΣΞ Τεχνικού, Εφοδιασμού - Μεταφορών και Υλικού Πολέμου, Υποστρατήγους, Υποναυάρχους ή Υποπτεράρχους της ειδικότητας Οικονομικού, Υποπτεράρχους Αεράμυνας, Εφοδιαστές, Διοικητικούς και Μετεωρολόγους, Υποστρατήγους, Υποναυάρχους ή Υποπτεράρχους ειδικότητας Ιατρού, τους Υποστρατήγους Νομικού, τους Υποστρατήγους Οικονομικών Επιθεωρητών και τους Υποστρατήγους Πληροφορικής, οι οποίοι κατ’ εξαίρεση δύνανται να προαχθούν στο βαθμό του Αντιστράτηγου και αντιστοίχων.»
Άρθρο 58
Τεχνητή νοημοσύνη και αναλυτική 
δεδομένων στις Ένοπλες Δυνάμεις
1. Στη Διεύθυνση Πληροφορικής του Γενικού Επιτελείου Εθνικής Άμυνας συστήνεται Τμήμα Τεχνητής Νοημοσύνης. Το Τμήμα Τεχνητής Νοημοσύνης είναι αρμόδιο για:
α) Την ανάπτυξη και ενσωμάτωση τεχνολογιών Τεχνητής Νοημοσύνης σε στρατιωτικά συστήματα και εφαρμογές.
β) Την προώθηση της καινοτομίας και της τεχνολογικής ανάπτυξης στον τομέα της Τεχνητής Νοημοσύνης με στόχο την ενίσχυση της εθνικής ασφάλειας.
γ) Τη συνεργασία με τους αρμόδιους φορείς και υπηρεσίες και τη συμβολή στην ανάπτυξη της εθνικής στρατηγικής στον τομέα της Τεχνητής Νοημοσύνης.
δ) Την ανάπτυξη εφαρμογών Τεχνητής Νοημοσύνης με σκοπό τη βελτίωση της εσωτερικής λειτουργίας των Γενικών Επιτελείων και του Υπουργείου Εθνικής Άμυνας, με ειδική έμφαση στην αυτοματοποίηση, ανάλυση δεδομένων και αναγνώριση προτύπων.
ε) Την εκπόνηση ερευνητικών έργων και μελετών στον τομέα της Τεχνητής Νοημοσύνης που σχετίζονται με την εθνική άμυνα και ασφάλεια.
στ) Την παρακολούθηση και αξιολόγηση των παγκόσμιων τάσεων και εξελίξεων στον τομέα της Τεχνητής Νοημοσύνης και τη συμμετοχή σε διεθνή προγράμματα και συνεργασίες.
ζ) Τη διασφάλιση της συμμόρφωσης των συστημάτων Τεχνητής Νοημοσύνης με την εθνική και ευρωπαϊκή νομοθεσία σχετικά με την Τεχνητή Νοημοσύνη, καθώς και με τις αρχές της ηθικής ακεραιότητας, υπεύθυνης ανάπτυξης και χρήσης της Τεχνητής Νοημοσύνης.
2. Στη Διεύθυνση Πληροφορικής του Γενικού Επιτελείου Εθνικής Άμυνας συστήνεται Τμήμα Αναλυτικής Δεδομένων (Data Science). Το Τμήμα Αναλυτικής Δεδομένων είναι αρμόδιο για τη συλλογή, αποθήκευση, ανάλυση, ασφάλεια, επεξεργασία, διαχείριση και ορθή χρήση μεγάλων δεδομένων (Βig Data), με σκοπό την επιχειρησιακή αξιοποίησή τους και την εξαγωγή συμπερασμάτων και γνώσης στον τομέα της εθνικής άμυνας.
3. Τα Τμήματα των παρ. 1 και 2 στελεχώνονται από εξειδικευμένο προσωπικό των τριών Κλάδων των Ενόπλων Δυνάμεων, το οποίο κατέχει συναφείς τίτλους σπουδών.
4. Το Υπουργείο Εθνικής Άμυνας δύναται να συμπράττει με εκπαιδευτικά ιδρύματα του εσωτερικού ή του εξωτερικού για την εκπαίδευση στελεχών των Ενόπλων Δυνάμεων στον τομέα της τεχνητής νοημοσύνης και της αναλυτικής δεδομένων, συνάπτοντας μνημόνια συνεργασίας.
5. Τα στελέχη των Ενόπλων Δυνάμεων δύνανται να λαμβάνουν εκπαιδευτική άδεια με αποδοχές για την απόκτηση τίτλου σπουδών ή και τη διενέργεια μετεκπαίδευσης (fellowship) στον τομέα της τεχνητής νοημοσύνης και της αναλυτικής δεδομένων.
ΜΕΡΟΣ E’
ΛΟΙΠΕΣ ΡΥΘΜΙΣΕΙΣ
Άρθρο 59
Ρύθμιση ληξιπρόθεσμων οφειλών του Εθνικού Οργανισμού Παροχής Υπηρεσιών Υγείας προς τα στρατιωτικά νοσοκομεία για το χρονικό διάστημα 2012 - 2022
Ποσοστό ενενήντα τοις εκατό (90%) επί των οφειλών του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.) προς τα στρατιωτικά νοσοκομεία, πλην του Νοσηλευτικού Ιδρύματος Μετοχικού Ταμείου Στρατού (Ν.Ι.Μ.Τ.Σ.), που αφορούν στο χρονικό διάστημα από το έτος 2012 έως το έτος 2022, συνολικού ύψους εκατόν έξι εκατομμυρίων οκτακοσίων πενήντα χιλιάδων πεντακοσίων πενήντα ενός (106.850.551) ευρώ, που δεν έχουν ήδη αποπληρωθεί σύμφωνα με την ισχύουσα διαδικασία εξόφλησης, καταβάλλεται από τον Ε.Ο.Π.Υ.Υ. εντός ενός (1) έτους από την έναρξη ισχύος του παρόντος και το υπόλοιπο δέκα τοις εκατό (10%) των ανωτέρω οφειλών, διαγράφεται.
Άρθρο 60
Εξόφληση δαπανών στρατιωτικών νοσοκομείων και Νοσηλευτικού Ιδρύματος Μετοχικού Ταμείου Στρατού - Προσθήκη 
παρ. 2 στο άρθρο 25 του ν. 4494/2017
Στο άρθρο 25 του ν. 4494/2017 (Α’ 165), περί της εξόφλησης δαπανών των Στρατιωτικών Νοσοκομείων και του Νοσηλευτικού Ιδρύματος Μετοχικού Ταμείου Στρατού, προστίθεται παρ. 2 ως εξής:
«2. Οι δαπάνες προμήθειας φαρμάκων, υγειονομικού υλικού, ορθοπεδικού υλικού, χημικών αντιδραστηρίων και παροχής υπηρεσιών των στρατιωτικών νοσοκομείων και του Νοσηλευτικού Ιδρύματος Μετοχικού Ταμείου Στρατού (Ν.Ι.Μ.Τ.Σ.), που πραγματοποιήθηκαν από τις 8.4.2023, ήτοι από την έναρξη ισχύος του ν. 5041/2023 (Α’ 87), έως και τη δημοσίευση του παρόντος, δύνανται να εξοφληθούν, κατά παρέκκλιση των άρθρων 66, 68 και 132 του ν. 4270/2014 (Α’ 143), του ν. 4412/2016 (Α’ 147) και του π.δ. 80/2016 (Α’ 145).»
Άρθρο 61
Προσδιορισμός της μέγιστης προσαύξησης για τον υπολογισμό του ύψους του εφάπαξ βοηθήματος -Τροποποίηση άρθρου 17
ν.δ. 398/1974
1. Στο άρθρο 17 του ν.δ. 398/1974 (Α’ 116), περί καθορισμού του ποσού του εφάπαξ βοηθήματος που χορηγείται στους μετόχους των Ταμείων Αλληλοβοήθειας Στρατού, Ναυτικού και Αεροπορίας, επέρχονται οι ακόλουθες τροποποιήσεις: α) στην παρ. 1, αα) στην περ. α’, διαγράφεται το δεύτερο εδάφιο, αβ) προστίθεται περ. γ’, και το άρθρο 17, κατόπιν νομοτεχνικών βελτιώσεων, διαμορφώνεται ως εξής:
«Άρθρο 17
Καθορισμός ποσού βοηθήματος
1. Για τον προσδιορισμό του ύψους του εφάπαξ βοηθήματος που χορηγείται στους μετόχους που εξέρχονται από την υπηρεσία αθροιστικά, σύμφωνα με τις διατάξεις της παρ. 9 του άρθρου 35 του ν. 4387/2016 (Α’ 85), ισχύουν τα εξής:
α. Για χρόνο μετοχικής σχέσης έως τις 31.12.2014, το ύψος του βοηθήματος προκύπτει από τον πολλαπλασιασμό των ετών συμμετοχής τους στον Ειδικό Λογαριασμό επί του αθροίσματος του βασικού μισθού του μισθολογικού κλιμακίου στο οποίο είναι ενταγμένοι και του επιδόματος ιδιαίτερων συνθηκών εργασίας που λαμβάνουν κατά την ημερομηνία εξόδου τους από την υπηρεσία, προσαυξημένου με το ποσό των εκατόν εβδομήντα έξι (176) ευρώ. Χρόνος συμμετοχής στον Ειδικό Λογαριασμό μικρότερος του έτους προσμετράται αναλόγως των μηνών συμμετοχής στο έτος αυτό. Για την εφαρμογή του προηγούμενου εδαφίου τυχόν χρόνος συμμετοχής ίσος ή μεγαλύτερος των δεκαπέντε (15) ημερών λογίζεται ως πλήρης μήνας, ενώ τυχόν χρόνος συμμετοχής μικρότερος των δεκαπέντε (15) ημερών δεν υπολογίζεται.
β. Για χρόνο μετοχικής σχέσης από την 1.1.2015 και εξής, το ύψος του βοηθήματος υπολογίζεται σύμφωνα με την τεχνική βάση διανεμητικού συστήματος προκαθορισμένων εισφορών με νοητή κεφαλαιοποίηση κατά τον μαθηματικό τύπο της περ. γ’ της παρ. 4 του άρθρου 35 του ν. 4387/2016.
γ. Για την εφαρμογή της παρούσας παραγράφου, το επίδομα ιδιαιτέρων συνθηκών εργασίας λαμβάνεται υπόψη για τον υπολογισμό του ύψους του εφάπαξ βοηθήματος, αποκλειστικά, με τη μέγιστη προσαύξηση που προβλέπεται στο δεύτερο και τρίτο εδάφιο της περ. Β’ του άρθρου 127 του ν. 4472/2017 (Α’ 74), την οποία έλαβαν οι μέτοχοι κατά τα έτη συμμετοχής τους στον Ειδικό Λογαριασμό και αφορά την οικογενειακή τους κατάσταση.
2. Με απόφαση του Υπουργού Εθνικής Άμυνας, που εκδίδεται κατόπιν εισήγησης της οικείας Διοικούσας Επιτροπής, το ύψος του βοηθήματος που υπολογίζεται σύμφωνα με την περ. α’ της παρ. 1, μπορεί να περιορίζεται αναλόγως της οικονομικής κατάστασης του Ειδικού Λογαριασμού.
3. Η ως άνω απόφαση περί μειώσεως του βοηθήματος, δέον όπως εκδίδεται έναν (1) τουλάχιστον μήνα προ της ενάρξεως του εις ο αναφέρεται οικονομικού έτους.
4. Για μετόχους που αποβιώνουν, φονεύονται ή εξαφανίζονται σε πολεμική περίοδο ή σε διατεταγμένη υπηρεσία σε ειρηνική περίοδο και δεν έχουν συμπληρώσει εικοσιπενταετή συμμετοχή στον οικείο Ειδικό Λογαριασμό, το εφάπαξ βοήθημα που υπολογίζεται σύμφωνα με την περ. α’ της παρ. 1 προσαυξάνεται ως εξής:
α) Διά τους έχοντας συμμετοχήν μέχρι 15 ετών, κατά 30%.
β) Διά τους έχοντας συμμετοχήν άνω των 15 και μέχρι 20 ετών, κατά 25%.
γ) Διά τους έχοντας συμμετοχήν άνω των 20 και 25 ετών, κατά 20%.
5. Το κατά την προηγουμένην παράγραφον υπολογιζόμενον βοήθημα, συμπεριλαμβανομένης και της προσαυξήσεως, δεν δύναται να είναι μικρότερον του αντιστοιχούντος εις 15ετή συμμετοχήν ουδέ μεγαλύτερον του αντιστοιχούντος εις 25ετή τοιαύτην.
6. Για μετόχους, οι οποίοι πριν από τη συμπλήρωση εικοσαετούς συμμετοχής στον οικείο Ειδικό Λογαριασμό εξέρχονται από το στράτευμα λόγω σωματικής ανικανότητας ή πεθαίνουν σε μη διατεταγμένη υπηρεσία, το βοήθημα που υπολογίζεται, σύμφωνα με την περ. α’ της παρ. 1 προσαυξάνεται ως εξής:
α) Διά τους έχοντας συμμετοχήν μέχρι 10 ετών, κατά 20%.
β) Διά τους έχοντας συμμετοχήν άνω των 10 και μέχρι 15 ετών, κατά 15%.
γ) Διά τους έχοντας συμμετοχήν άνω των 15 και μέχρι 20 ετών, κατά 10%.
7. Το κατά τα ανωτέρω υπολογιζόμενον βοήθημα, συμπεριλαμβανομένης της προσαυξήσεως ταύτης, δεν δύναται να είναι μικρότερον του αντιστοιχούντος εις 10ετή συμμετοχήν, ουδέ μεγαλύτερον του αντιστοιχούντος εις 20ετή.
8. Οι μέτοχοι της καταστάσεως πολεμικής διαθεσιμότητος Β’ Κατηγορίας δικαιούνται εφ’ άπαξ βοηθήματος, υπολογιζομένου επι τη βάσει των ακεραίων αποδοχών του βαθμού των.»
2. Η ισχύς του παρόντος αρχίζει από 1.1.2023.
Άρθρο 62
Ειδική αποζημίωση πληρωμάτων πλοίων του Πολεμικού Ναυτικού που βρίσκονται σε αποστολή και ειδική αποζημίωση προσωπικού των Ενόπλων Δυνάμεων που εκτελεί ειδικές αποστολές - Τροποποίηση άρθρων 127 και 153 ν. 4472/2017
1. Στο άρθρο 127 του ν. 4472/2017 (Α’ 74), περί επιδομάτων, προστίθενται περ. ΚΓ’ και ΚΔ’ ως εξής:
«ΚΓ. Στα πληρώματα πλοίων του Πολεμικού Ναυτικού που βρίσκονται σε αποστολή χορηγείται ειδική αποζημίωση. Με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών καθορίζονται οι δικαιούχοι και το ύψος της ως άνω αποζημίωσης ανάλογα με τον κατεχόμενο βαθμό και τον τύπο του πλοίου, καθώς και οι όροι και οι προϋποθέσεις χορήγησής της. Η δαπάνη δεν μπορεί να υπερβαίνει ετησίως το ποσό των είκοσι τεσσάρων εκατομμυρίων (24.000.000) ευρώ.
ΚΔ. Στο προσωπικό των Ενόπλων Δυνάμεων που εκτελεί ειδικές αποστολές, όπως αυτές καθορίζονται με απόφαση του Υπουργού Εθνικής Άμυνας κατόπιν εισήγησης του Συμβουλίου Αρχηγών Γενικών Επιτελείων (Σ.Α.Γ.Ε.), χορηγείται ειδική αποζημίωση. Με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών καθορίζονται το ύψος, οι όροι και οι προϋποθέσεις χορήγησης της ως άνω αποζημίωσης. H αποζημίωση αυτή δεν καταβάλλεται σωρευτικά με κανενός είδους ημερήσια αποζημίωση εκτός έδρας. Η δαπάνη δεν μπορεί να υπερβαίνει ετησίως το ποσό των δεκαέξι εκατομμυρίων (16.000.000) ευρώ. Το ανωτέρω ποσό δύναται να προσαυξάνεται με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών σε εξαιρετικές περιπτώσεις ειδικών αποστολών στο εξωτερικό που πραγματοποιούνται στο πλαίσιο διεθνών υποχρεώσεων της χώρας, κατόπιν εισήγησης του Συμβουλίου Αρχηγών Γενικών Επιτελείων (Σ.Α.Γ.Ε.).»
2. Στο δεύτερο εδάφιο της παρ. 10 του άρθρου 153 του ν. 4472/2017, προστίθεται περ. στ) και η παρ. 10, κατόπιν νομοτεχνικών βελτιώσεων, διαμορφώνεται ως εξής:
«10. Για την εφαρμογή του παρόντος νόμου οι τακτικές μηνιαίες αποδοχές αποτελούνται από τον βασικό μισθό, τα επιδόματα και τις παροχές που καθορίζονται από τις διατάξεις του νόμου αυτού, καθώς και την προσωπική διαφορά του άρθρου 155.
Δεν περιλαμβάνονται στην έννοια των μηνιαίων τακτικών αποδοχών τα εξής επιδόματα και παροχές:
α) Της περ. α’ της παρ. Δ’ του άρθρου 127.
β) Της περ. β’ της παρ. Δ’ του άρθρου 127.
γ) Της παρ. 2 του άρθρου 135.
δ) Της περ. Δ’ της παρ. 1 του άρθρου 144.
ε) Της παρ. ΚΒ’ του άρθρου 127.
στ) Της παρ. ΚΔ’ του άρθρου 127.
Δεν αποτελούν τακτικές αποδοχές οι εφημερίες του άρθρου 140, αποζημιώσεις που καταβάλλονται για υπερωριακή απασχόληση και τα επιμίσθια για εκτέλεση χρηματοδοτούμενων ερευνητικών προγραμμάτων της παρ. 3 του άρθρου 135. Επίσης, δεν αποτελούν τακτικές αποδοχές τα έξοδα κίνησης της παρ. 4 και το μηνιαίο επιμίσθιο της παρ. 5 του άρθρου 60 του ν. 1943/1991 (Α’ 50).»
3. Από την έναρξη ισχύος των αποφάσεων των δεύτερων εδαφίων των περ. ΚΓ’ και ΚΔ’ του άρθρου 127 του ν. 4472/2017, καταργούνται τα εδάφια, πέμπτο, έκτο και έβδομο, της περ. Β’ του ίδιου άρθρου.
Άρθρο 63
Παράβολο υπέρ του Ενιαίου Μητρώου Επιχειρήσεων Αμυντικού Τομέα - Προσθήκη παρ. 14 στο άρθρο 64 του ν. 3978/2011
Στο άρθρο 64 του ν. 3978/2011 (Α’ 137), περί του Ενιαίου Μητρώου Επιχειρήσεων Αμυντικού Τομέα, προστίθεται παρ. 14 ως εξής:
«14. Για την εγγραφή ή την ανανέωση εγγραφής στο Μητρώο καταβάλλεται από τις επιχειρήσεις παράβολο υπέρ του δημοσίου ύψους τριακοσίων (300) ευρώ, που κατατίθεται στον ειδικό τραπεζικό λογαριασμό της Μονάδας Υποστήριξης του Υπουργείου Εθνικής Άμυνας (ΜΥ/ΥΠΕΘΑ) στην Τράπεζα της Ελλάδας υπέρ ΕΜΕΑΤ [ΜΥ/ΥΠΕΘΑ (ΕΜΕΑΤ)]. Το ύψος του παραβόλου αναπροσαρμόζεται με κοινή απόφαση των Υπουργών Εθνικής Οικονομίας και Οικονομικών και Εθνικής Άμυνας.»
Άρθρο 64
Εγγραφή εσόδων στον προϋπολογισμό του Υπουργείου Εθνικής Άμυνας από την αξιοποίηση μη επιχειρησιακά αναγκαίου στρατιωτικού εξοπλισμού - Τροποποίηση παρ. 3 άρθρου 107 ν. 3978/2011
Στο τέταρτο εδάφιο της παρ. 3 του άρθρου 107 του ν. 3978/2011 (Α’ 137), περί της αξιοποίησης μη επιχειρησιακά αναγκαίου στρατιωτικού εξοπλισμού, επέρχονται οι ακόλουθες τροποποιήσεις: α) οι λέξεις «του ανωτάτου ορίου» αντικαθίστανται από τις λέξεις «των ανώτατων ορίων», β) προστίθενται οι λέξεις «, καθώς και του δημοσιονομικού χώρου,» και η παρ. 3 διαμορφώνεται ως εξής:
«3. Για την έγκριση της διάθεσης του ανωτέρω εξοπλισμού, την ακολουθητέα διαδικασία για την αξιοποίησή του, σύμφωνα με την παρ. 5 και τον καθορισμό του ελάχιστου αποδεκτού ανταλλάγματος, εκδίδεται απόφαση του αρμόδιου οργάνου του Υπουργείου Εθνικής Άμυνας ύστερα από εισήγηση του Ανώτατου Συμβουλίου του οικείου Κλάδου και γνώμη της αρμόδιας Κοινοβουλευτικής Επιτροπής. Με την ίδια απόφαση καθορίζονται επίσης οι ειδικοί όροι που διέπουν τη σύναψη και εκτέλεση των απαιτούμενων συμβάσεων. Η απόφαση του πρώτου εδαφίου εισάγεται υποχρεωτικά στο Κ.Υ.Σ.Ε.Α. για έγκριση, εφόσον αφορά σε αξιοποίηση στρατιωτικού εξοπλισμού μέσω διακρατικής συμφωνίας ή συμβάσεων που συνάπτονται δυνάμει ειδικών διαδικαστικών κανόνων διεθνών οργανισμών, και, δυνητικά, σε κάθε άλλη περίπτωση. Τα έσοδα που προκύπτουν από την αξιοποίηση του ανωτέρω εξοπλισμού εγγράφονται στον προϋπολογισμό του Υπουργείου Εθνικής Άμυνας πλέον των ανώτατων ορίων των πιστώσεών του, καθώς και του δημοσιονομικού χώρου, και χρησιμοποιούνται αποκλειστικά για την κάλυψη των εξοπλιστικών αναγκών του Γενικού Επιτελείου στο οποίο ανήκει ο αξιοποιούμενος εξοπλισμός.»
Άρθρο 65
Ειδικά Προγράμματα Θητείας
1. Κατά παρέκκλιση των λοιπών διατάξεων, τα Γενικά Επιτελεία δύνανται να προκηρύσσουν ειδικά προγράμματα θητείας για άνδρες, στρατεύσιμους και εφέδρους, και γυναίκες, τα οποία συνδυάζονται με φοίτηση στα Ανώτατα Εκπαιδευτικά Ιδρύματα της παρ. 1 του άρθρου 3 του ν. 4957/2022 (Α’ 141), ως εξής:
α) Ειδικό πρόγραμμα θητείας για σπουδαστές που φοιτούν στο πρώτο ή δεύτερο έτος προγράμματος σπουδών πρώτου κύκλου Ανώτατων Εκπαιδευτικών Ιδρυμάτων. Τα Γενικά Επιτελεία προκηρύσσουν ειδικά προγράμματα θητείας για φοιτητές συγκεκριμένων προγραμμάτων σπουδών, ανάλογα με τις ανάγκες τους, τα οποία δεν μπορούν να υπερβαίνουν την ελάχιστη διάρκεια φοίτησης για απόκτηση του τίτλου σπουδών, προσαυξημένη κατά δύο (2) έτη. Μετά από την ένταξή τους στο ειδικό πρόγραμμα θητείας οι συμμετέχοντες αποκτούν την ιδιότητα του Υποψήφιου Έφεδρου Αξιωματικού Βραχείας Εθελοντικής Υπηρεσίας και λαμβάνουν ως αμοιβή ποσοστό επί του μισθού του Δοκίμου Έφεδρου Αξιωματικού. Η ως άνω αμοιβή δεν καταβάλλεται κατά το δεύτερο έτος της προσαύξησης του δευτέρου εδαφίου. Οι ανωτέρω μετά από την επιτυχή ολοκλήρωση του προγράμματος σπουδών πρώτου κύκλου και της απαιτούμενης στρατιωτικής τους εκπαίδευσης υπηρετούν υποχρεωτικά για δύο (2) έτη σε μονάδες/υπηρεσίες των Ενόπλων Δυνάμεων με τον βαθμό του Εφέδρου Ανθυπολοχαγού και αντιστοίχων και ειδικότητα συναφή με το αντικείμενο σπουδών τους.
β) Ειδικό πρόγραμμα θητείας για φοιτητές προγραμμάτων σπουδών δεύτερου κύκλου, η διάρκεια των οποίων δεν υπερβαίνει τα τέσσερα (4) ακαδημαϊκά εξάμηνα. Τα Γενικά Επιτελεία προκηρύσσουν ειδικά προγράμματα θητείας σε συγκεκριμένα προγράμματα σπουδών δεύτερου κύκλου, σε συνεργασία με Σχολές και Τμήματα Ανώτατων Εκπαιδευτικών Ιδρυμάτων και Ανώτατα Στρατιωτικά Εκπαιδευτικά Ιδρύματα, τα οποία δεν μπορούν να υπερβαίνουν την ελάχιστη διάρκεια φοίτησης για απόκτηση του τίτλου σπουδών, προσαυξημένη κατά ένα (1) ακαδημαϊκό εξάμηνο. Οι υποψήφιοι που γίνονται δεκτοί για φοίτηση στα ανωτέρω Ανώτατα Εκπαιδευτικά Ιδρύματα ή Ανώτατα Στρατιωτικά Εκπαιδευτικά Ιδρύματα, μετά από την επιτυχή ολοκλήρωση της ταχύρρυθμης απαιτούμενης στρατιωτικής τους εκπαίδευσης, εντάσσονται στο ειδικό πρόγραμμα θητείας, αποκτούν την ιδιότητα του Δοκίμου Έφεδρου Αξιωματικού ή Επίκουρου Σημαιοφόρου του Πολεμικού Ναυτικού (Π.Ν.) και λαμβάνουν ως αμοιβή τον μισθό του Δοκίμου Έφεδρου Αξιωματικού. Εφόσον ολοκληρώσουν επιτυχώς το πρόγραμμα σπουδών δεύτερου κύκλου, υπηρετούν υποχρεωτικά για δύο (2) έτη σε μονάδες/υπηρεσίες των Ενόπλων Δυνάμεων με τον βαθμό του Εφέδρου Ανθυπολοχαγού και αντιστοίχων και ειδικότητα συναφή με το αντικείμενο του μεταπτυχιακού τίτλου σπουδών τους. Στο ως άνω ειδικό πρόγραμμα θητείας δύνανται να συμμετέχουν κατόπιν αίτησής τους και όσοι έχουν ολοκληρώσει τουλάχιστον το ακαδημαϊκό σκέλος του ειδικού προγράμματος θητείας της περ. α), με την ιδιότητα ή τον βαθμό που φέρουν. Στην περίπτωση αυτή, η υποχρεωτική υπηρεσία τους στις Ένοπλες Δυνάμεις, σύμφωνα με το τέταρτο εδάφιο, παρατείνεται κατά ένα (1) έτος και απολύονται από τις τάξεις των Ενόπλων Δυνάμεων με τη συμπλήρωση συνολικά τριών (3) ετών υποχρεωτικής υπηρεσίας. Το Υπουργείο Εθνικής Άμυνας καλύπτει τα δίδακτρα του προγράμματος σπουδών δεύτερου κύκλου.
γ) Ειδικό πρόγραμμα θητείας για υποψήφιους διδάκτορες. Τα Γενικά Επιτελεία προκηρύσσουν θέσεις για υποψήφιους διδάκτορες ή ενδιαφερόμενους για εκπόνηση διδακτορικής διατριβής, σε συγκεκριμένα προγράμματα σπουδών τρίτου κύκλου με συγκεκριμένο γνωστικό αντικείμενο, σε συνεργασία με Σχολές και Τμήματα Ανώτατων Εκπαιδευτικών Ιδρυμάτων ή Ανώτατα Στρατιωτικά Εκπαιδευτικά Ιδρύματα. Οι υποψήφιοι που γίνονται δεκτοί στα προγράμματα σπουδών τρίτου κύκλου, μετά από την επιτυχή ολοκλήρωση της ταχύρρυθμης απαιτούμενης στρατιωτικής τους εκπαίδευσης, εντάσσονται στο ειδικό πρόγραμμα θητείας, αποκτούν την ιδιότητα του Δοκίμου Εφέδρου Αξιωματικού ή Επίκουρου Σημαιοφόρου του Π.Ν. και λαμβάνουν ως αμοιβή τον μισθό του Δοκίμου Έφεδρου Αξιωματικού. Εφόσον ολοκληρώσουν επιτυχώς τη διδακτορική τους διατριβή, υπηρετούν υποχρεωτικά για δύο (2) έτη αποκλειστικά σε Ερευνητικά Κέντρα των Ενόπλων Δυνάμεων ή μονάδες/υπηρεσίες των Ενόπλων Δυνάμεων με αντικείμενο συναφές του διδακτορικού τίτλου σπουδών τους με τον βαθμό του Εφέδρου Ανθυπολοχαγού και αντιστοίχων και απασχολούνται σε ερευνητικά προγράμματα συναφή με το ευρύτερο ακαδημαϊκό τους αντικείμενο ή σε αντίστοιχες θέσεις. Οι ανωτέρω προάγονται στο βαθμό του Εφέδρου Υπολοχαγού και αντιστοίχων έναν (1) μήνα πριν από τη συμπλήρωση δύο (2) ετών στρατιωτικής υπηρεσίας σε μονάδες/υπηρεσίες των Ενόπλων Δυνάμεων. Στο ως άνω ειδικό πρόγραμμα θητείας δύνανται να συμμετέχουν κατόπιν αίτησής τους και όσοι ολοκληρώνουν το ειδικό πρόγραμμα θητείας της περ. β), καθώς επίσης και όσοι ολοκληρώνουν το ειδικό πρόγραμμα θητείας της περ. α) και πληρούν τις προϋποθέσεις εισαγωγής σε πρόγραμμα σπουδών τρίτου κύκλου. Στην περίπτωση αυτήν η υποχρεωτική υπηρεσία τους στις Ένοπλες Δυνάμεις παρατείνεται κατά ένα (1) έτος και απολύονται από τις τάξεις των Ενόπλων Δυνάμεων με τη συμπλήρωση τριών (3) ετών υποχρεωτικής υπηρεσίας. Όσοι ολοκληρώνουν επιτυχώς το ακαδημαϊκό σκέλος του ως άνω ειδικού προγράμματος και έχουν ολοκληρώσει επιτυχώς τα ακαδημαϊκά σκέλη των ειδικών προγραμμάτων θητείας των περ. α) και β) απολύονται από τις τάξεις των Ενόπλων Δυνάμεων με τη συμπλήρωση συνολικά τεσσάρων (4) ετών υποχρεωτικής υπηρεσίας. Το Υπουργείο Εθνικής Άμυνας καλύπτει τα δίδακτρα του προγράμματος σπουδών τρίτου κύκλου, εφόσον προβλέπονται.
2. Οι υποψήφιοι των ειδικών προγραμμάτων θητείας των περ. α) και β) της παρ. 1 γίνονται δεκτοί, εφόσον η συνολική διάρκεια που απαιτείται για την ολοκλήρωση του προβλεπόμενου ακαδημαϊκού προγράμματος σπουδών πρώτου και δεύτερου κύκλου δεν υπερβαίνει την 31η Δεκεμβρίου του έτους που συμπληρώνουν το εικοστό όγδοο (28ο) έτος της ηλικίας τους, σύμφωνα με τις διατάξεις της στρατολογικής νομοθεσίας. Αντίστοιχα, οι υποψήφιοι διδάκτορες του ειδικού προγράμματος θητείας της περ. γ) της παρ. 1 γίνονται δεκτοί, εφόσον η συνολική διάρκεια που απαιτείται για την ολοκλήρωση του προβλεπόμενου προγράμματος σπουδών τρίτου κύκλου δεν υπερβαίνει την 31η Δεκεμβρίου του έτους που συμπληρώνουν το τριακοστό πρώτο (31ο) έτος της ηλικίας τους, σύμφωνα με τις διατάξεις της στρατολογικής νομοθεσίας.
3. Οι συμμετέχοντες διαγράφονται από τα ειδικά προγράμματα θητείας και απολύονται από τις τάξεις των Ενόπλων Δυνάμεων στις παρακάτω περιπτώσεις:
α) αν δεν ολοκληρώσουν το ακαδημαϊκό σκέλος εντός της διάρκειας φοίτησης που προβλέπεται στην παρ. 1 για κάθε ειδικό πρόγραμμα θητείας ή διαγραφούν από αυτό, σύμφωνα με τους κανονισμούς των οικείων σχολών,
β) αν δεν ολοκληρώσουν συγκεκριμένο αριθμό στρατιωτικών εκπαιδεύσεων, κατά τη διάρκεια του ακαδημαϊκού σκέλους οποιουδήποτε ειδικού προγράμματος,
γ) αν κριθούν από τις Στρατιωτικές Υγειονομικές Επιτροπές ικανοί κατηγορίας πέμπτης (Ι/5), οποτεδήποτε κατά τη διάρκεια του ειδικού προγράμματος θητείας,
δ) αν έχουν εκπληρώσει τη συνολική υποχρεωτική στρατιωτική υπηρεσία που προβλέπεται για κάθε ειδικό πρόγραμμα θητείας και την τυχόν επιπλέον στρατιωτική υπηρεσία που προβλέπεται στην παρ. 5,
ε) αν καταδικαστούν ή παραπεμφθούν αμετάκλητα σε δίκη για κακούργημα ή για τα πλημμελήματα της κλοπής, της απάτης, της υπεξαίρεσης (κοινής ή στην υπηρεσία), της εκβίασης, της πλαστογραφίας, της ψευδούς βεβαίωσης, της ψευδούς κατάθεσης, της δωροδοκίας, της παράνομης βεβαίωσης ή της είσπραξης δικαιωμάτων του Δημοσίου, της απιστίας, της ψευδούς καταμήνυσης, της συκοφαντικής δυσφήμησης, της παράβασης καθήκοντος, καθώς και για οποιοδήποτε έγκλημα κατά της γενετήσιας ελευθερίας ή της οικονομικής εκμετάλλευσης της γενετήσιας ζωής ή της νομοθεσίας περί ναρκωτικών, λαθρεμπορίας, όπλων, πυρομαχικών και τυχερών παιχνιδιών και για οποιοδήποτε έγκλημα του Στρατιωτικού Ποινικού Κώδικα,
στ) αν κηρυχθούν λιποτάκτες,
ζ) αν διαπράξουν σοβαρά πειθαρχικά παραπτώματα ή για λόγους που σχετίζονται με την πλημμελή εκπλήρωση των στρατιωτικών τους υποχρεώσεων κατά τη διάρκεια του ειδικού προγράμματος θητείας, ύστερα από αιτιολογημένη πρόταση της μονάδας/υπηρεσίας που υπηρετούν.
4. Κατά τη διάρκεια του ακαδημαϊκού σκέλους των ειδικών προγραμμάτων θητείας της παρ. 1, οι συμμετέχοντες ακολουθούν στρατιωτική εκπαίδευση και συμμετέχουν σε στρατιωτικές δραστηριότητες.
5. Μετά από την ολοκλήρωση οποιουδήποτε ειδικού προγράμματος θητείας, οι συμμετέχοντες, εφόσον το επιθυμούν και με τη σύμφωνη γνώμη του οικείου Γενικού Επιτελείου, μπορούν να παρέχουν τις υπηρεσίες τους για επιπλέον χρονικό διάστημα έως τρία (3) έτη, με τον βαθμό που ολοκλήρωσαν το αντίστοιχο ειδικό πρόγραμμα θητείας. Επιπρόσθετα, όσοι ολοκληρώνουν το ειδικό πρόγραμμα θητείας της περ. γ) της παρ. 1 και μετά το πέρας του επιπλέον χρονικού διαστήματος του πρώτου εδαφίου, δύναται να παρέχουν αμισθί τις υπηρεσίες τους ως σύμβουλοι μερικής απασχόλησης στις μονάδες/υπηρεσίες της περ. δ) της παρ. 3 του άρθρου 12.
6. Όσοι ολοκληρώνουν οποιοδήποτε ειδικό πρόγραμμα θητείας της παρ. 1, θεωρείται ότι έχουν εκπληρώσει τη στρατεύσιμη στρατιωτική τους υποχρέωση.
7. Σε όσους διαγράφονται από τα ειδικά προγράμματα θητείας για τους λόγους των περ. α), β), ε), στ) και ζ) της παρ. 3, καταλογίζονται τα δίδακτρα που καταβλήθηκαν από τις Ένοπλες Δυνάμεις. Όσοι διαγράφονται για τους λόγους του πρώτου εδαφίου πριν από την ολοκλήρωση του ακαδημαϊκού σκέλους του προγράμματος, υποχρεούνται να καταβάλλουν στο Δημόσιο αποζημίωση ίση με το σύνολο των καθαρών μηνιαίων αποδοχών που έλαβαν μέχρι την ημερομηνία της διαγραφής τους, καθώς επίσης και κάθε άλλη δαπάνη που κατέβαλαν οι Ένοπλες Δυνάμεις. Οι άρρενες συμμετέχοντες στα ειδικά προγράμματα θητείας, οι οποίοι πριν από την ένταξή τους σε αυτά δεν είχαν καταταγεί στις Ένοπλες Δυνάμεις για εκπλήρωση της στρατεύσιμης στρατιωτικής τους υποχρέωσης, όταν απολύονται ή διαγράφονται από αυτά, υποχρεούνται, με εξαίρεση τις περ. γ) και δ) της παρ. 3, να εκπληρώσουν το σύνολο των στρατιωτικών τους υποχρεώσεων, σύμφωνα με τις διατάξεις της στρατολογικής νομοθεσίας.
8. Οι συμμετέχοντες στα ειδικά προγράμματα θητείας της παρ. 1 κατά τη διάρκεια του ακαδημαϊκού σκέλους του προγράμματος θεωρούνται στρατιωτικοί σε ενέργεια και υπάγονται στους στρατιωτικούς νόμους και κανονισμούς, μόνο κατά το χρονικό διάστημα που διαρκεί η στρατιωτική εκπαίδευση ή συμμετοχή στις στρατιωτικές δραστηριότητες.
9. Οι συμμετέχοντες στα ειδικά προγράμματα θητείας:
α) Κατά τη διάρκεια του ακαδημαϊκού σκέλους του ειδικού προγράμματος θητείας, έχουν τα ίδια δικαιώματα υγειονομικής περίθαλψης με τους Δόκιμους Έφεδρους Αξιωματικούς που εκπληρώνουν τη στρατεύσιμη στρατιωτική τους υποχρέωση.
β) Μετά από την ολοκλήρωση του ακαδημαϊκού σκέλους του ειδικού προγράμματος θητείας, για το χρονικό διάστημα που υπηρετούν σε μονάδες/υπηρεσίες των Ενόπλων Δυνάμεων με τον βαθμό του Εφέδρου Ανθυπολοχαγού ή Υπολοχαγού και αντιστοίχων, ασφαλίζονται για σύνταξη στον Ηλεκτρονικό Εθνικό Φορέα Κοινωνικής Ασφάλισης (e-Ε.Φ.Κ.Α.) για τον κλάδο κύριας σύνταξης (πρώην Ι.Κ.Α.-Ε.Τ.Α.Μ.) και για τον κλάδο επικουρικής ασφάλισης (πρώην Ε.Τ.Ε.Α.Μ.), ή στο Ταμείο Επικουρικής Κεφαλαιοποιητικής Ασφάλισης (Τ.Ε.Κ.Α.), καθώς και για υγειονομική περίθαλψη.
γ) Δύνανται να αναγνωρίζουν με αίτησή τους το χρονικό διάστημα που αποκτούν τη στρατιωτική ιδιότητα, κατά τη διάρκεια του ακαδημαϊκού σκέλους, σύμφωνα με την παρ. 8, ως χρόνο συντάξιμης υπηρεσίας, σύμφωνα με τις διατάξεις για την αναγνώριση και εξαγορά του χρόνου στρατιωτικής υπηρεσίας. O χρόνος αυτός βεβαιώνεται από την αρμόδια υπηρεσία των Ενόπλων Δυνάμεων.
10. Για όσα θέματα δεν ρυθμίζονται στο παρόν και στις κανονιστικές πράξεις που εκδίδονται κατ’ εξουσιοδότηση του άρθρου 78 του παρόντος, εφαρμόζονται ο α.ν. 833/1937 (Α’ 351) και ο ν. 3421/2005 (Α’ 302).
Άρθρο 66
Σύστημα αναδοχής φάρων - 
Τροποποίηση άρθρου 20 ν. 4278/2014
Το άρθρο 20 του ν. 4278/2014 (Α’ 157) αντικαθίσταται ως εξής:
«Άρθρο 20
Σύστημα αναδοχής φάρων
1. Φυσικά ή νομικά πρόσωπα μπορούν να αναλαμβάνουν χωρίς αμοιβή την υποχρέωση εκτέλεσης εργασιών ή κάλυψης δαπανών εγκατάστασης, συντήρησης, επισκευής ή ανάδειξης ενός ή περισσότερων φάρων για ορισμένο χρονικό διάστημα, ως εξής:
α) με πρόσκληση εκδήλωσης ενδιαφέροντος που εκδίδει για τον παραπάνω σκοπό η Υπηρεσία Φάρων (Υ.Φ.), ή
β) με αίτηση που υποβάλλεται στην Υ.Φ., με σκοπό την προαγωγή ολυμπιακών αθλημάτων, ιδίως μέσω της διοργάνωσης αθλητικών εκδηλώσεων ή της παροχής υπηρεσιών φιλοξενίας και λειτουργικών υπηρεσιών σε αθλητές, συλλόγους και αθλητικές ομοσπονδίες.
2. Τα παραπάνω πρόσωπα ανακηρύσσονται Ανάδοχοι Φάρου με απόφαση του Γενικού Επιτελείου Ναυτικού (Γ.Ε.Ν.) και αποκτούν δικαίωμα χρήσης του φάρου και επικοινωνιακής τους προβολής. Ο Ανάδοχος Φάρου έχει υποχρέωση σεβασμού της ιστορικής, αρχιτεκτονικής και πολιτιστικής αξίας του φάρου και συμμόρφωσης με την νομοθεσία για την προστασία και τη διαφύλαξη της εθνικής άμυνας και ασφάλειας. Το Γ.Ε.Ν. επιβλέπει τις εργασίες της παρ. 1.»
Άρθρο 67
Αναγκαστική απαλλοτρίωση πλησίον στρατιωτικών εγκαταστάσεων - Προσθήκη άρθρου 65Α στον ν. 4442/1929
Στον ν. 4442/1929 (Α’ 339) προστίθεται άρθρο 65Α ως εξής:
«Άρθρο 65Α
Αναγκαστική απαλλοτρίωση πλησίον στρατιωτικών εγκαταστάσεων
1. Επιτρέπεται η αναγκαστική απαλλοτρίωση, σύμφωνα με τον Κώδικα Αναγκαστικών Απαλλοτριώσεων Ακινήτων (ν. 2882/2001, Α’ 17), ακινήτου παρακείμενου ή γειτνιάζοντος με στρατιωτικές εγκαταστάσεις, εφόσον κρίνεται αναγκαίο για την προστασία τους από πυρκαγιές και σε κάθε περίπτωση σε απόσταση όχι μεγαλύτερη από εκατό (100) μέτρα.
2. Για ακίνητα που εμπίπτουν στο πεδίο εφαρμογής του ν. 4061/2012 (Α’ 66) απαιτείται, σε περίπτωση αναγκαστικής απαλλοτρίωσης, η σύμφωνη γνώμη του Υπουργού Αγροτικής Ανάπτυξης και Τροφίμων.»
Άρθρο 68
Κοπή δένδρων από τη στρατιωτική υπηρεσία
Για την προστασία από πυρκαγιές η αρμόδια στρατιωτική υπηρεσία διενεργεί καθαρισμούς εντός στρατοπέδου και σε απόσταση έως και εκατό (100) μέτρα περιμετρικά των στρατιωτικών εγκαταστάσεων. Εφόσον κρίνεται αναγκαία για την αποτροπή κινδύνου πυρκαγιάς, δύναται να διενεργείται εντός της περιμέτρου του προηγούμενου εδαφίου και κοπή δένδρων, χωρίς να απαιτείται η έκδοση άδειας και ιδίως η προβλεπόμενη στην παρ. 2 του άρθρου 40 του ν. 1337/1983 (Α’ 33) και στην περ. ζ’ της παρ. 2 του άρθρου 29 του ν. 4495/2017 (Α’ 167). Για την κοπή δέντρων εντός ακινήτων πλησίον στρατιωτικών εγκαταστάσεων, και σε απόσταση έως εκατό (100) μέτρα από αυτές, προηγείται αναγκαστική απαλλοτρίωσή τους ή η σύσταση δουλείας ξύλευσης σε βάρος αυτών.
Άρθρο 69
Ατελείς και άνευ αδείας υλοτομίες - Τροποποίηση άρθρου 177 ν.δ. 86/1969
Στο άρθρο 177 του ν.δ. 86/1969 (Α’ 7), περί ατελούς και άνευ αδείας υλοτομίας, επέρχονται οι ακόλουθες τροποποιήσεις: α) στην παρ. 1, προστίθενται περ. ζ) και η), β) στην παρ. 2, προστίθενται οι λέξεις «, εκτός των περ. ζ) και η),», και το άρθρο 177, κατόπιν μεταφοράς στη δημοτική, διαμορφώνεται ως εξής:
«Άρθρο 177
Ατελείς και άνευ αδείας υλοτομίες
Ατελώς και άνευ αδείας υλοτομούνται, συλλέγονται ή κατασκευάζονται:
α) Τα καυσόξυλα και οι θάμνοι, όταν προορίζονται για οικιακή χρήση του υλοτομούντος και μεταφέρονται με οποιοδήποτε μέσο εντός του δασαρχείου.
β) Τα καυσόξυλα και οι θάμνοι, όταν μεταφέρονται με οποιαδήποτε μέσο θαλασσίως ή διά ξηράς, μέχρι του ποσού των τριών φορτίων ή πεντακοσίων χιλιογράμμων καθ’ εκάστην ημέρα και κατ’ άτομο εντός της περιφερείας του δασαρχείου, εις το οποίο συνελέγησαν ή με έγκριση του περιφερειάρχη λαμβανομένη μετά γνώμη του αρμοδίου δασάρχου και περιφερειακού διευθυντού δασών και στην περιφέρεια συνορεύοντος δασαρχείου, και πωλούνται υπό των ιδίων συλλεκτών για οικιακή χρήση των κατοίκων ή στα υπαίθρια κεραμοποιεία, πλινθοποιεία, αγγειοπλαστεία, ελαιοτριβεία, τυροκομεία, αρτοκλιβάνους, άμβυκας, εγκαταστάσεις αποστάξεως φυτικών ουσιών προς παραγωγή αιθερίων ελαίων, σησαμελοτριβεία, στραγαλοποιεία, βυρσοδεψεία και λοιπές όμοιας φύσεως εγκαταστάσεις. Προκειμένου όμως περί χρήσεως των καυσοξύλων ή θάμνων αυτών στα εργοστάσια, ασβεστοκαμίνους, συστηματικά κεραμοποιεία, πλινθοποιεία, αλωνιστικές μηχανές, ατμόπλοια για τη θέρμανση των ατμολεβήτων και προς εμπορία συγκέντρωση, όλως εξαιρετικώς και μόνον όταν στα δάση των πέριξ χωρίων υπάρχοντα πλεονάσματα καυσοξύλων υπέρ των αναγκών των κατοίκων, δύναται αυτή η χρήση να επιτραπεί από τον περιφερειάρχη με τη γνώμη του αρμοδίου δασάρχου και περιφερειακού διευθυντού δασών, με καταβολή μισθώματος οριζόμενου από τον νομάρχη, εφ’ όσον τα καυσόξυλα ή θάμνοι προέρχονται εκ δημοσίων ή ανάμικτα από δημόσια και μη δημόσια δάση, και φόρου εφόσον τα καυσόξυλα ή οι θάμνοι προέρχονται από μη δημόσια δάση.
γ) Γεωργικά εργαλεία γενικά (ιδία άροτρα, διχάλες, στυλιάρια, υπορθώματα αμπέλων, βέργες περιελίξεως κηπουρικών φυτών, ξυλεία προς κατασκευή κλιμάκων συλλογής ελαιοκάρπου, για περίφραξη ποιμνιοστασίων και καταφυγίων ζώων, κήπων, αμπέλων ή αγρών, δρομάρια και ράβδοι για αποξήρανση καπνού, πάσσαλοι για διευθέτηση χειμάρρων ή για προστασία γεωργικών κτημάτων, πλαγινά εξαρτήματα βοαμαξών και οβελοί κατά τις εορτές του Πάσχα, εφ’ όσον πάντα χρησιμοποιούνται δια τας ιδίας των υλοτομούντων ανάγκες.
δ) Σχινόφυλλο, κηκίδια, άνθη φιλύρας, λιγόβεργες και ξηροί κώνοι πεύκης. Τα προϊόντα όμως αυτά ως και το σχινάλευρο, μεταφερόμενα δια ξηράς ή διά θαλάσσης εκτός του δασαρχείου, στις περιφέρειες του οποίου συνελέγησαν, υποβάλλονται στην καταβολή μισθώματος εφόσον προέρχονται από δημοσία δαση, ή φόρου εφόσον προέρχονται από μη δημόσια δάση ή κτήματα.
ε) Τα εντός κήπων, αυλών, ελαιώνων και αμπέλων φυόμενα οιαδήποτε δένδρα.
στ) Τα εντός γεωργικών ή δενδροκομικών καλλιεργούμενων εκτάσεων φυόμενα είτε οπωροφόρα ή καρποφόρα είτε τεχνητώς φυτευθέντα, είτε αυτοφυή οιαδήποτε μεμονωμένα μέχρι πέντε κατά στρέμμα φυόμενα δένδρα, ως και οι τεχνητές ή αυτοφυείς δασικές λωρίδες επί των ορίων των καλλιεργειών πλάτους μέχρι δέκα (10) μέτρων. Τα αυτοφυή όμως ταύτα δένδρα, εφόσον διατίθενται προς εμπορία, υλοτομούνται κατόπιν εγκρίσεως της δασικής αρχής και επί τη καταβολή δασικού φόρου.
ζ) Η κάθε είδους βλάστηση εντός στρατιωτικών εγκαταστάσεων. Ειδικά, η ξυλεία που συλλέγεται από δένδρα που φύονται μεν εντός στρατιωτικών εγκαταστάσεων αλλά δεν ανήκουν κατά κυριότητα στη στρατιωτική υπηρεσία, καθόσον βρίσκονται σε δημόσιο δάσος το οποίο έχει παραχωρηθεί κατά χρήση στις Ένοπλες Δυνάμεις, αποδίδεται στις δασικές υπηρεσίες, τηρουμένων των διατάξεων περί μεταφοράς δασικών προϊόντων.
η) Η κάθε είδους βλάστηση εκτός των στρατιωτικών εγκαταστάσεων και σε ακτίνα έως εκατό (100) μέτρων περιμετρικά αυτών, για λόγους πυροπροστασίας. Στις περιπτώσεις αυτές, ο διοικητής κάθε στρατοπέδου δύναται να διατάσσει, αποκλειστικά εντός των ορίων της ως άνω ακτίνας, την εκτέλεση εργασιών διάνοιξης μικτών ζωνών αντιπυρικής προστασίας, εργασιών κλάδευσης και απομάκρυνσης της παρεδαφιαίας βλάστησης και γενικά δασοκομικών εργασιών πρόληψης και αποτροπής κινδύνου πυρκαγιάς, κατόπιν τεχνικής έκθεσης η οποία εκδίδεται, κατά περίπτωση, ως εξής:
ηα) Εφόσον στην περιοχή των προς εκτέλεση εργασιών υπάρχει δημόσιο δάσος ή δημόσια δασική έκταση, η έκθεση συντάσσεται κατ’ απόλυτη προτεραιότητα από την οικεία δασική υπηρεσία, σε συνεργασία με την οικεία στρατιωτική υπηρεσία. Στην περίπτωση αυτή, η ξυλεία που συλλέγεται αποδίδεται στις δασικές υπηρεσίες, τηρουμένων των διατάξεων περί μεταφοράς δασικών προϊόντων.
ηβ) Εφόσον στην περιοχή των προς εκτέλεση εργασιών υπάρχει ιδιωτικό δάσος ή ιδιωτική δασική έκταση, η τεχνική έκθεση συντάσσεται από την οικεία στρατιωτική υπηρεσία και εγκρίνεται, κατ’ απόλυτη προτεραιότητα, από την οικεία δασική υπηρεσία. Στην περίπτωση αυτήν, προϋπόθεση για την εκτέλεση των ως άνω εργασιών αποτελεί η αναγκαστική απαλλοτρίωση της οικείας έκτασης, σύμφωνα με τον ν. 4442/1929 (Α’ 339), ή η σύσταση δουλείας ξύλευσης σε βάρος αυτής, σύμφωνα με τις διατάξεις του Αστικού Κώδικα, και έναντι ανταλλάγματος, που υπολογίζεται κατ’ εφαρμογή του άρθρου 6 του ν. 998/1979 (Α’ 289). Κατά τα λοιπά, εφαρμόζονται οι διατάξεις της δασικής νομοθεσίας περί μεταφοράς δασικών προϊόντων.
2. Οι κατά την προηγούμενη παράγραφο υλοτομίες, εκτός των περ. ζ) και η), δύνανται να ρυθμιστούν ή περιοριστούν μέχρι πλήρους απαγορεύσεως κατά χώρο, χρόνο και τρόπο κατά τα οριζόμενα στο άρθρο 66.»
Άρθρο 70
Στρατηγική Ασφάλειας Εθνικών Διαβαθμισμένων Πληροφοριών
Με προεδρικό διάταγμα που εκδίδεται ύστερα από πρόταση των Υπουργών Εθνικής Άμυνας, Εθνικής Οικονομίας και Οικονομικών, Εξωτερικών, Εσωτερικών, Προστασίας του Πολίτη, Ναυτιλίας και Νησιωτικής Πολιτικής, Ψηφιακής Διακυβέρνησης και του αρμόδιου για την Εθνική Υπηρεσία Πληροφοριών Υπουργού, καθορίζονται η στρατηγική ασφάλειας εθνικών διαβαθμισμένων πληροφοριών, οι βασικές αρχές και οι ελάχιστες προδιαγραφές ασφάλειας για την προστασία τους και για το προσωπικό που τις χειρίζεται, η οργάνωση και οι αρμοδιότητες των αρχών που τις προστατεύουν και κάθε σχετικό θέμα.
Άρθρο 71
Συμμετοχή Ανωτάτων Στρατιωτικών Εκπαιδευτικών Ιδρυμάτων και Ανώτερων Στρατιωτικών Σχολών Υπαξιωματικών στην ηλεκτρονική υπηρεσία «ΕΥΔΟΞΟΣ» - Τροποποίηση παρ. 3 άρθρου 440 ν. 4957/2022
Στην παρ. 3 του άρθρου 440 του ν. 4957/2022 (Α’ 141), περί των εξουσιοδοτικών διατάξεων του Κεφαλαίου ΛΑ’ του Μέρους Α’ του νόμου αυτού, προστίθενται οι λέξεις «, Εθνικής Άμυνας» και η παρ. 3 αντικαθίσταται ως εξής:
«3. Με κοινή απόφαση των Υπουργών Εθνικής Οικονομίας και Οικονομικών, Εθνικής Άμυνας και Παιδείας, Θρησκευμάτων και Αθλητισμού, ρυθμίζονται τα θέματα που αφορούν στον τρόπο και τα κριτήρια της δωρεάν διανομής στους ενεργούς φοιτητές του πρώτου κύκλου σπουδών των διδακτικών συγγραμμάτων μέσω της ηλεκτρονικής υπηρεσίας «ΕΥΔΟΞΟΣ», καθώς και την καταβολή αμοιβής στους συγγραφείς τους, το ποσοστό ηλεκτρονικών συγγραμμάτων ανά εκδότη επί του συνολικού αριθμού συγγραμμάτων κατ’ έτος που δύναται να ανέλθει έως το ποσοστό του εκατό τοις εκατό (100%), την τυχόν χρηματική επιβράβευση ή άλλα προνόμια προς τους εκδότες που προσφέρουν ηλεκτρονικά συγγράμματα.»
Άρθρο 72
Παράταση εποπτείας του Οικοδομικού Συνεταιρισμού Μονίμων Αξιωματικών Ελληνικού Στρατού (Ο.Σ.Μ.Α.Ε.Σ.) από το Υπουργείο Εθνικής Άμυνας
Η ισχύς της παρ. 1 του άρθρου 56 του ν. 4557/2018 (Α’ 139), ως προς την επαναφορά της εποπτείας του Οικοδομικού Συνεταιρισμού Μόνιμων Αξιωματικών Ελληνικού Στρατού (Ο.Σ.Μ.Α.Ε.Σ.) στο Υπουργείο Εθνικής Άμυνας από το Υπουργείο Εθνικής Οικονομίας και Οικονομικών, παρατείνεται από τη λήξη της έως την 31η.12.2026.
Άρθρο 73
Αναγνώριση χρόνου μετοχικής σχέσης στο Μετοχικό Ταμείο Στρατού και στον Ειδικό Κλάδο Οικονομικής Ενίσχυσης Μερισματούχων Στρατού - Τροποποίηση παρ. 2 άρθρου 1 και προσθήκη παρ. 1Α στο άρθρο 3 
του ν. 2913/2001
1. Στην παρ. 2 του άρθρου 1 του ν. 2913/2001 (Α’ 102), περί των κρατήσεων για την αναγνώριση της πολιτικής και στρατιωτικής υπηρεσίας των μετόχων του Μετοχικού Ταμείου Στρατού (Μ.Τ.Σ.) ως συντάξιμης για την παροχή σύνταξης από το Δημόσιο, επέρχονται οι ακόλουθες τροποποιήσεις: α) στην περ. β’, προστίθενται εδάφια, δεύτερο και τρίτο, β) στην περ. γ’, διαγράφονται οι λέξεις «Στρατιωτικές Σχολές και» και η παρ. 2 διαμορφώνεται ως εξής:
«2. Οι κρατήσεις, κατά την προηγούμενη παράγραφο, για την αναγνώριση πολιτικής ή στρατιωτικής υπηρεσίας, ενεργούνται ως εξής:
α. Για όσους μετόχους υπηρετούν κατά την έναρξη ισχύος του παρόντος νόμου ποσό ίσο με το γινόμενο της προβλεπόμενης κράτησης του βαθμού, τον οποίο φέρει ο μέτοχος κατά την ημέρα υποβολής της αίτησής του, επί τόσο χρόνο όσο και ο αναγνωριζόμενος. Η καταβολή του ποσού μπορεί να γίνει εφάπαξ ή σε άτοκες δόσεις, μη δυνάμενες να υπερβούν τον αναγνωριζόμενο χρόνο υπηρεσίας. Οι όροι και προϋποθέσεις της καταβολής αυτής καθορίζονται με απόφαση του Υπουργού Εθνικής Άμυνας, που εκδίδεται ύστερα από εισήγηση του Διοικητικού Συμβουλίου του Μ.Τ.Σ..
β. Για εκείνους που καθίστανται μέτοχοι του Μ.Τ.Σ. μετά την έναρξη ισχύος του νόμου αυτού πρόσθετη μηνιαία κράτηση σε ποσοστό ίσο με την προβλεπόμενη νόμιμη υπέρ του Ταμείου κράτηση επί των, κατά τον χρόνο καταβολής της, λαμβανομένων αποδοχών και για χρονικό διάστημα τόσο όσο και ο αναγνωριζόμενος χρόνος υπηρεσίας. Ειδικά για τους εξερχόμενους αξιωματικούς και υπαξιωματικούς από παραγωγικές στρατιωτικές σχολές των Ενόπλων Δυνάμεων, η πρόσθετη μηνιαία κράτηση για την αναγνώριση των ετών σπουδών τους ως χρόνου μετοχικής σχέσης γίνεται, αμέσως μετά από την έξοδό τους από αυτές, σε ποσοστό ίσο με την προβλεπόμενη, κατά τον χρόνο καταβολής της, υπέρ του Ταμείου κράτηση επί του αντίστοιχου εισαγωγικού μισθολογικού κλιμακίου κατάταξης Ανθυπολοχαγού ή Λοχία, κατά περίπτωση, και καθ’ όλη τη διάρκεια του χρόνου μετοχικής σχέσης. Σε περίπτωση παραίτησης ή αποστρατείας του αξιωματικού ή υπαξιωματικού και εφόσον δεν έχει καταβληθεί το σύνολο των κρατήσεων, οι οποίες αφορούν στην αναγνώριση μετοχικής σχέσης των εξερχομένων από τις στρατιωτικές παραγωγικές σχολές των Ενόπλων Δυνάμεων στο Μ.Τ.Σ., καταβάλλεται εφάπαξ το υπόλοιπο του συνόλου των αναλογουσών προβλεπόμενων κρατήσεων.
γ. Για τους εξερχόμενους, μετά την έναρξη ισχύος του νόμου, από παραγωγικές αστυνομικές σχολές, τα έτη σπουδών τους σε αυτές αναγνωρίζονται ως χρόνος μετοχικής σχέσης στο Ταμείο αμέσως μετά την έξοδό τους από αυτές, οπότε και αρχίζει η καταβολή της, κατά την προηγούμενη περίοδο, κράτησης για τον αναγνωριζόμενο χρόνο υπηρεσίας των ετών σπουδών τους.»
2. Στο άρθρο 3 του ν. 2913/2001, περί της ρύθμισης θεμάτων των Μετοχικών Ταμείων του Υπουργείου Εθνικής Άμυνας, προστίθεται παρ. 1Α ως εξής:
«1Α. Η αναγνώριση χρόνου μετοχικής σχέσης με τον Ειδικό Κλάδο Οικονομικής Ενίσχυσης Μερισματούχων της παρ. 1 για τους εξερχόμενους αξιωματικούς και υπαξιωματικούς από παραγωγικές στρατιωτικές σχολές των Ενόπλων Δυνάμεων γίνεται, αμέσως μετά από την έξοδό τους από αυτές, με καταβολή μηνιαίας κράτησης σε ποσοστό ίσο με την προβλεπόμενη, κατά τον χρόνο καταβολής της, κράτηση υπέρ του Ειδικού Κλάδου επί του αντίστοιχου εισαγωγικού Μισθολογικού Κλιμακίου κατάταξης ανθυπολοχαγού ή λοχία κατά περίπτωση και καθ’ όλη τη διάρκεια του χρόνου μετοχικής σχέσης. Σε περίπτωση παραίτησης ή αποστρατείας του αξιωματικού ή υπαξιωματικού και εφόσον δεν έχει καταβληθεί το σύνολο των κρατήσεων, οι οποίες αφορούν στην αναγνώριση μετοχικής σχέσης των εξερχομένων από τις στρατιωτικές παραγωγικές σχολές των Ενόπλων Δυνάμεων στον Ειδικό Κλάδο Οικονομικής Ενίσχυσης Μερισματούχων, καταβάλλεται εφάπαξ το υπόλοιπο του συνόλου των αναλογουσών προβλεπόμενων κρατήσεων.»
Άρθρο 74
Αναγνώριση χρόνου μετοχικής σχέσης στα Μετοχικά Ταμεία Ναυτικού και Αεροπορίας - Τροποποίηση παρ. 5 άρθρου 70 π.δ. 21/1932 και παρ. 5 άρθρου 43 ν. 3943/2011
1. Στην παρ. 5 του άρθρου 70 του π.δ. 21/1932 (Α’ 387), περί της αναγνώρισης χρόνου μετοχικής σχέσης στο Μετοχικό Ταμείο Ναυτικού, προστίθενται νέα εδάφια, τέταρτο και πέμπτο, και η παρ. 5 διαμορφώνεται ως εξής:
«5. Η αναγνώριση από το Μ.Τ.Ν. των προϋπηρεσιών της παρ. 3 πραγματοποιείται αμέσως μετά την απόκτηση της ιδιότητας του μονίμου με απόφαση του Διοικητικού Συμβουλίου του Ταμείου, ύστερα από αίτηση του ενδιαφερομένου. Για την αναγνώριση των προϋπηρεσιών αυτών, οι παραπάνω υπόκεινται επί χρονικό διάστημα ίσο προς τον αναγνωριζόμενο χρόνο σε πρόσθετη κράτηση υπέρ Μ.Τ.Ν., που υπολογίζεται επί των εκάστοτε αποδοχών του βαθμού τους. Με απόφαση του Διοικητικού Συμβουλίου του M.T.N. καθορίζεται η διαδικασία αναγνώρισης των προϋπηρεσιών αυτών για μετόχους που υπηρετούν κατά την έναρξη ισχύος του παρόντος νόμου. Ειδικά για τους εξερχόμενους αξιωματικούς και υπαξιωματικούς από παραγωγικές στρατιωτικές σχολές των Ενόπλων Δυνάμεων, η πρόσθετη μηνιαία κράτηση γίνεται, αμέσως μετά από την έξοδό τους από αυτές, σε ποσοστό ίσο με την προβλεπόμενη, κατά τον χρόνο καταβολής της, κράτηση υπέρ του Ταμείου επί του αντίστοιχου εισαγωγικού μισθολογικού κλιμακίου κατάταξης σημαιοφόρου ή κελευστή, κατά περίπτωση, και καθ’ όλη τη διάρκεια του χρόνου μετοχικής σχέσης, αμέσως μετά από την έξοδό τους από τις εν λόγω σχολές. Σε περίπτωση παραίτησης ή αποστρατείας του αξιωματικού ή υπαξιωματικού και εφόσον δεν έχει καταβληθεί το σύνολο των κρατήσεων, οι οποίες αφορούν στην αναγνώριση μετοχικής σχέσης των εξερχομένων από τις στρατιωτικές παραγωγικές σχολές των Ενόπλων Δυνάμεων στο Μ.Τ.Ν. του Υπουργείου Εθνικής Άμυνας, καταβάλλεται εφάπαξ το υπόλοιπο του συνόλου των αναλογουσών προβλεπόμενων κρατήσεων.»
2. Η περ. β’ της παρ. 5 του άρθρου 43 του ν. 3943/2011 (Α’ 66), περί της αναγνώρισης χρόνου μετοχικής σχέσης στο Μετοχικό Ταμείο Αεροπορίας, αντικαθίσταται ως εξής:
«β. Οι εξερχόμενοι αξιωματικοί και υπαξιωματικοί από παραγωγικές στρατιωτικές σχολές των Ενόπλων Δυνάμεων μετά από την έναρξη ισχύος του παρόντος, αναγνωρίζουν υποχρεωτικά τα έτη σπουδών τους ως χρόνο μετοχικής σχέσης στο Μ.Τ.Α., αμέσως μετά από την έξοδό τους από αυτές, καταβάλλοντας κράτηση υπέρ του Ταμείου σε ποσοστό ίσο με την προβλεπόμενη, κατά τον χρόνο καταβολής της, κράτηση, επί του αντίστοιχου εισαγωγικού Μισθολογικού Κλιμακίου κατάταξης ανθυποσμηναγού ή σμηνία, κατά περίπτωση, και καθ’ όλη τη διάρκεια του χρόνου μετοχικής σχέσης. Σε περίπτωση παραίτησης ή αποστρατείας του αξιωματικού ή υπαξιωματικού και εφόσον δεν έχει καταβληθεί το σύνολο των κρατήσεων, οι οποίες αφορούν στην αναγνώριση μετοχικής σχέσης των εξερχομένων από τις στρατιωτικές παραγωγικές σχολές των Ενόπλων Δυνάμεων στο Μ.Τ.Α., καταβάλλεται εφάπαξ το υπόλοιπο του συνόλου των αναλογουσών προβλεπόμενων κρατήσεων.»
Άρθρο 75
Αναγνώριση χρόνου μετοχικής σχέσης στον Ειδικό Λογαριασμό Οικονομικής Αλληλοβοήθειας Στρατού, Ναυτικού και Αεροπορίας - Τροποποίηση άρθρου 10 
ν.δ. 398/1974
Η παρ. 5 του άρθρου 10 του ν.δ. 398/1974 (Α’ 116), περί της αναγνώρισης χρόνου μετοχικής σχέσης στον Ειδικό Λογαριασμό Οικονομικής Αλληλοβοήθειας Στρατού, Ναυτικού και Αεροπορίας, αντικαθίσταται ως εξής:
«5. Οι εξερχόμενοι αξιωματικοί και υπαξιωματικοί από παραγωγικές στρατιωτικές σχολές των Ενόπλων Δυνάμεων μετά από την έναρξη ισχύος του παρόντος, για την αναγνώριση ως χρόνου μετοχικής σχέσης του πραγματικού χρόνου φοίτησής τους υπόκεινται, αμέσως μετά την έξοδό τους από αυτές, σε πρόσθετη μηνιαία κράτηση σε ποσοστό ίσο με την προβλεπόμενη, κατά τον χρόνο καταβολής της, κράτηση υπέρ του Ταμείου, επί του αντίστοιχου εισαγωγικού μισθολογικού κλιμακίου κατάταξης ανθυπολοχαγού και αντιστοίχων ή λοχία και αντιστοίχων, κατά περίπτωση, και καθ’ όλη τη διάρκεια του χρόνου μετοχικής σχέσης. Σε περίπτωση παραίτησης ή αποστρατείας του αξιωματικού ή υπαξιωματικού και εφόσον δεν έχει καταβληθεί το σύνολο των κρατήσεων, οι οποίες αφορούν στην αναγνώριση μετοχικής σχέσης των εξερχομένων από τις στρατιωτικές παραγωγικές σχολές των Ενόπλων Δυνάμεων στον Ειδικό Λογαριασμό Οικονομικής Αλληλοβοήθειας Στρατού, Ναυτικού και Αεροπορίας αντίστοιχα, καταβάλλεται εφάπαξ το υπόλοιπο του συνόλου των αναλογουσών προβλεπόμενων κρατήσεων.»
Άρθρο 76
Επανυπολογισμός του ποσού κράτησης 
για την αναγνώριση ετών σπουδών σε στρατιωτικές σχολές των Ενόπλων Δυνάμεων ως χρόνου μετοχικής σχέσης
Για τους αξιωματικούς και υπαξιωματικούς, που έχουν εξέλθει από τις στρατιωτικές σχολές των Ενόπλων Δυνάμεων, για τους οποίους έχει ήδη εκκινήσει η διενέργεια κρατήσεων για την αναγνώριση των ετών σπουδών τους ως χρόνου μετοχικής σχέσης στα Μετοχικά Ταμεία, στους Ειδικούς Λογαριασμούς Οικονομικής Αλληλοβοήθειας και στους Ειδικούς Κλάδους Οικονομικής Ενίσχυσης Μερισματούχων Στρατού, Ναυτικού και Αεροπορίας, πριν από την έναρξη ισχύος του παρόντος, πραγματοποιείται εκ νέου υπολογισμός. Το νέο ποσό της κράτησης ισούται με το γινόμενο που προκύπτει από το ισχύον υπέρ εκάστου Ταμείου ποσοστό κράτησης επί του αντίστοιχου εισαγωγικού μισθολογικού κλιμακίου κατάταξης ανθυπολοχαγού και αντιστοίχων ή λοχία και αντιστοίχων, κατά περίπτωση, από το οποίο αφαιρείται το ποσό που έχει ήδη παρακρατηθεί για κάθε ταμείο και το οποίο δεν επιστρέφεται ως αχρεωστήτως καταβληθέν. Η παρακράτηση του υπολειπόμενου ποσού για την αναγνώριση των ετών σπουδών ως χρόνου μετοχικής σχέσης υλοποιείται καθ’ όλη τη διάρκεια του χρόνου μετοχικής σχέσης έως τη συμπλήρωση του προβλεπόμενου χρόνου μετοχικής σχέσης.
Άρθρο 77
Ρύθμιση θεμάτων του οικισμού Μαλεσίνας του Οικοδομικού Συνεταιρισμού Μονίμων Αξιωματικών Ελληνικού Στρατού (Ο.Σ.Μ.Α.Ε.Σ.)
1. Εντός δύο (2) μηνών από την έναρξη ισχύος του παρόντος, ο Οικοδομικός Συνεταιρισμός Μονίμων Αξιωματικών Ελληνικού Στρατού (Ο.Σ.Μ.Α.Ε.Σ.) απευθύνει πρόσκληση προς το σύνολο των μελών του, εν ενεργεία ή μη αξιωματικών του Στρατού Ξηράς και των Κοινών Σωμάτων των Ενόπλων Δυνάμεων, για την εκδήλωση από εκείνους, εντός αποκλειστικής προθεσμίας σαράντα πέντε (45) ημερών, ενδιαφέροντος απόκτησης αδιάθετων ακινήτων του συνεταιρισμού από το οικιστικό πρόγραμμα Μαλεσίνας, στην περιοχή της Μαλεσίνας της Δημοτικής Ενότητας Μαλεσίνης του Δήμου Λοκρών της Περιφερειακής Ενότητας Φθιώτιδας, με προσδιορισμό των ακινήτων για τα οποία εκδηλώνεται το ενδιαφέρον αυτό με αναφορά του σχετικού Κωδικού Αριθμού Εθνικού Κτηματολογίου.
2. Μετά από την ολοκλήρωση της διαδικασίας της παρ. 1, οι εναπομείνασες εκτάσεις, για τις οποίες δεν εκδηλώθηκε ενδιαφέρον από μέλη του Ο.Σ.Μ.Α.Ε.Σ., μεταβιβάζονται στην κυριότητα του Δήμου Λοκρών, ο οποίος υποχρεούται να προβεί αμελλητί σε όλες τις ενέργειες για την ολοκλήρωση της μεταβίβασης των επιμέρους ακινήτων. Τα πάσης φύσεως έξοδα για την πραγματοποίηση των εν λόγω μεταβιβάσεων καλύπτονται από τον Ο.Σ.Μ.Α.Ε.Σ. υπέρ του Δήμου Λοκρών. Για την καταχώριση των μεταβιβαζόμενων ακινήτων της παρούσας στα κτηματολογικά βιβλία, εκδίδεται διαπιστωτική πράξη του αρμοδίου οργάνου του Δήμου Λοκρών κατόπιν εισήγησης του Ο.Σ.Μ.Α.Ε.Σ., στην οποία προσδιορίζονται, με τους Κωδικούς Αριθμούς Εθνικού Κτηματολογίου, τα ακίνητα τα οποία μεταβιβάζονται, και η διαπιστωτική αυτή πράξη εγγράφεται στα οικεία κτηματολογικά βιβλία ατελώς.
3. Από την έναρξη ισχύος του παρόντος, οι δρόμοι, οι κοινόχρηστοι και κοινωφελείς χώροι του οικισμού Μαλεσίνας, οι οποίοι έχουν καταχωριστεί στα οικεία κτηματολογικά βιβλία ως ανήκοντες κατά κυριότητα στο Ελληνικό Δημόσιο, μεταβιβάζονται αυτοδικαίως και ατελώς στην κυριότητα του Δήμου Λοκρών. Για την καταχώριση των μεταβιβαζόμενων ακινήτων στα κτηματολογικά βιβλία, εκδίδεται διαπιστωτική πράξη του Δήμου Λοκρών, βάσει σχετικής εισήγησης του αρμόδιου για τα μεταβιβαζόμενα ακίνητα φορέα, στην οποία προσδιορίζονται, με τους Κωδικούς Αριθμούς Εθνικού Κτηματολογίου, τα ακίνητα τα οποία μεταβιβάζονται, και η διαπιστωτική αυτή πράξη εγγράφεται στα οικεία κτηματολογικά βιβλία ατελώς.
4. Για τη χρηματοδότηση έργων πολιτικής προστασίας, συντήρησης και αναβάθμισης των δικτύων, των κοινόχρηστων και των κοινωφελών χώρων του οικισμού διατίθενται από τον Ο.Σ.Μ.Α.Ε.Σ. στον Δήμο Λοκρών τα έσοδα που προκύπτουν από την εκποίηση αδιάθετων ακινήτων της παρ. 1 ή το απαιτούμενο ποσό από το αποθεματικό του οικιστικού προγράμματος Μαλεσίνας του Ο.Σ.Μ.Α.Ε.Σ..
ΜΕΡΟΣ ΣΤ’
ΤΕΛΙΚΕΣ, ΜΕΤΑΒΑΤΙΚΕΣ, ΕΞΟΥΣΙΟΔΟΤΙΚΕΣ 
ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 78
Εξουσιοδοτικές διατάξεις
1. Με κοινή απόφαση των Υπουργών Εθνικής Άμυνας και Ανάπτυξης ρυθμίζονται ειδικότερα ζητήματα που αφορούν στην εφαρμογή των περ. δ) και στ) της παρ. 3 του άρθρου 4.
2. Με απόφαση του Υπουργού Εθνικής Άμυνας μπορεί να καθορίζεται το ποσοστό της παρ. 1 του άρθρου 6.
3. Με απόφαση του Υπουργού Εθνικής Άμυνας και του κατά περίπτωση αρμόδιου υπουργού καθορίζονται περαιτέρω πόροι χρηματοδότησης του Ελληνικού Κέντρου Αμυντικής Καινοτομίας και των ταμείων του άρθρου εικοστού όγδοου του καταστατικού του.
4. Με απόφαση του Υπουργού Εθνικής Άμυνας ρυθμίζονται θέματα που αφορούν στην οργάνωση και λειτουργία των ταμείων της παρ. 1 του άρθρου εικοστού όγδοου του καταστατικού του Ελληνικού Κέντρου Αμυντικής Καινοτομίας, στη σύνθεση της Επενδυτικής Επιτροπής, καθώς και κάθε άλλο σχετικό θέμα.
5. Με απόφαση του Υπουργού Εθνικής Άμυνας μπορούν να ιδρύονται ταμεία επιπλέον αυτών του άρθρου εικοστού όγδοου του καταστατικού του Ελληνικού Κέντρου Αμυντικής Καινοτομίας, τα οποία διαχειρίζεται το Ελληνικό Κέντρο Αμυντικής Καινοτομίας για την υλοποίηση των σκοπών του.
6. Με απόφαση του Υπουργού Εθνικής Άμυνας καθορίζεται ο αριθμός των Δοκίμων Εφέδρων Αξιωματικών της παρ. 3 του άρθρου 12 που επιλέγονται ανά σειρά κατάταξης, τα κριτήρια επιλογής τους, η εκπαίδευσή τους και η κατανομή τους στις υπηρεσίες, καθώς και κάθε άλλο σχετικό θέμα.
7. Με απόφαση του Υπουργού Εθνικής Άμυνας, η οποία εκδίδεται μετά από εισήγηση του Αρχηγού του Γενικού Επιτελείου Εθνικής Άμυνας δύναται, μετά από την ολοκλήρωση της διαδικασίας μετάταξης της παρ. 3 του άρθρου 49 και εφόσον προκύψουν υπηρεσιακές ανάγκες, να προκηρύσσονται επιπλέον θέσεις προς πλήρωση με μετάταξη σύμφωνα με την περ. θ) της παρ. 1 του άρθρου 49. Στην απόφαση αυτή καθορίζεται η διαδικασία, οι προϋποθέσεις, τα δικαιολογητικά και κάθε άλλο θέμα σχετικό με τη στελέχωση θέσεων της περ. θ) της παρ. 1 του άρθρου 49.
8. Με απόφαση του Υπουργού Εθνικής Άμυνας, η οποία εκδίδεται κατόπιν εισήγησης του Προϊσταμένου της Διεύθυνσης Πληροφορικής και πρότασης του Αρχηγού του Γενικού Επιτελείου Εθνικής Άμυνας, καθορίζονται τα σταδιοδρομικά και τα ειδικά σχολεία του Κοινού Σώματος Πληροφορικής των Ενόπλων Δυνάμεων. Στην απόφαση αυτή ορίζεται ο τόπος, το είδος και η διάρκεια της εκπαίδευσης, ο βαθμός των εκπαιδευομένων, οι εκπαιδευτές, τα στελέχη τα οποία αφορά, καθώς και κάθε άλλο σχετικό θέμα.
9. Με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών καθορίζεται το ποσοστό της αμοιβής των Υποψήφιων Εφέδρων Αξιωματικών Βραχείας Εθελοντικής Υπηρεσίας της περ. α’ της παρ. 1. του άρθρου 65. Με την ίδια κοινή απόφαση ρυθμίζονται θέματα καταβολής των διδάκτρων και καταλογισμού των ποσών που έχουν καταβληθεί από τις Ένοπλες Δυνάμεις σε περίπτωση διαγραφής ή απόλυσης συμμετέχοντος από τα ειδικά προγράμματα θητείας.
10. Με κοινή απόφαση των Υπουργών Εθνικής Άμυνας και Εθνικής Οικονομίας και Οικονομικών, που εκδίδεται κατόπιν πρότασης του Συμβουλίου Αρχηγών Γενικών Επιτελείων, ορίζονται ο αριθμός των συμμετεχόντων σε κάθε ειδικό πρόγραμμα θητείας της παρ. 1 του άρθρου 65 και η κατανομή τους ανά Γενικό Επιτελείο, για κάθε έτος.
11. Με απόφαση του Υπουργού Εθνικής Άμυνας, ύστερα από γνώμη του Συμβουλίου Αρχηγών Γενικών Επιτελείων δύναται να τροποποιείται η διάρκεια της υποχρεωτικής υπηρεσίας στις Ένοπλες Δυνάμεις για κάθε ειδικό πρόγραμμα θητείας.
12. Με απόφαση του Υπουργού Εθνικής Άμυνας που εκδίδεται κατόπιν εισήγησης του Γενικού Επιτελείου Εθνικής Άμυνας μετά από πρόταση των Γενικών Επιτελείων των Κλάδων των Ενόπλων Δυνάμεων, καθορίζεται η διαδικασία και ο χρόνος έκδοσης των προκηρύξεων από τα Γενικά Επιτελεία, εξειδικεύονται και παραμετροποιούνται τα κριτήρια επιλογής των συμμετεχόντων στα ειδικά προγράμματα θητείας της παρ. 1 του άρθρου 65, καθορίζεται η σειρά επιλογής των υποψηφίων σε περίπτωση ισοβαθμίας και ρυθμίζονται θέματα στρατιωτικής εκπαίδευσης και συμμετοχής σε στρατιωτικές δραστηριότητες, τοποθέτησης και μεταθέσεων, διοικητικής μέριμνας, πειθαρχίας και υπαγωγής. Με την ίδια απόφαση ρυθμίζονται οι όροι παροχής υπηρεσίας στις Ένοπλες Δυνάμεις μετά την ολοκλήρωση του ειδικού προγράμματος θητείας, της αναστολής των ειδικών προγραμμάτων θητείας, των όρων και προϋποθέσεων διαγραφής των συμμετεχόντων από αυτά, καθώς και κάθε άλλο θέμα σχετικό με την εφαρμογή του άρθρου 65.
Άρθρο 79
Τελικές διατάξεις
1. Τα μέλη του Ειδικού και Εργαστηριακού Διδακτικού Προσωπικού κλάδων Ι και ΙΙ των Ανώτατων Στρατιωτικών Εκπαιδευτικών Ιδρυμάτων για τα οποία γίνεται αναφορά στην κείμενη νομοθεσία, νοούνται πλέον ως μέλη Ειδικού Εκπαιδευτικού Προσωπικού και μέλη Εργαστηριακού Διδακτικού Προσωπικού, αντίστοιχα.
2. Οι προσλήψεις μελών Διδακτικού Ερευνητικού Προσωπικού, Ειδικού Εκπαιδευτικού Προσωπικού, Εργαστηριακού Διδακτικού Προσωπικού, Εκπαιδευτικού Προσωπικού με Σύμβαση και Ειδικού Τεχνικού Εργαστηριακού Προσωπικού, καθώς και η ανανέωση των συμβάσεων του Εκπαιδευτικού Προσωπικού με Σύμβαση των Ανωτάτων Στρατιωτικών Εκπαιδευτικών Ιδρυμάτων εγκρίνονται στο πλαίσιο του ετήσιου προγραμματισμού προσλήψεων του άρθρου 51 του ν. 4622/2019 (Α’ 133).
Άρθρο 80
Μεταβατικές διατάξεις
1. Κατά την αρχική στελέχωση του Κοινού Σώματος Πληροφορικής (ΠΛΗ), Προϊστάμενος της Διεύθυνσης Πληροφορικής είναι ο αρχαιότερος αξιωματικός του σώματος.
2. Οι αξιωματικοί οι οποίοι έχουν επιτύχει στον διαγωνισμό πλήρωσης κενών θέσεων του Σώματος Έρευνας-Πληροφορικής του Στρατού Ξηράς, σύμφωνα με το άρθρο 8 του π.δ. 151/1997 (Α’ 129), χωρίς να έχει ολοκληρωθεί ακόμα η διαδικασία μετάταξής τους, εντάσσονται στο Κοινό Σώμα Πληροφορικής υπό την αίρεση της απόκτησης των τίτλων σπουδών που προβλέπονται στην παρ. 16 του άρθρου 8 του π.δ. 151/1997 (Α’ 129).
3. Ο αριθμός των μορίων που έχουν συγκεντρώσει κατά την έναρξη ισχύος του παρόντος τα στελέχη των Ενόπλων Δυνάμεων που εντάσσονται ή μετατάσσονται στο Σώμα Πληροφορικής δεν επηρεάζεται από την ένταξη ή μετάταξή τους σε αυτό. Μέχρι την έκδοση της απόφασης εξειδίκευσης των κριτηρίων και λοιπών θεμάτων της παρ. 1 του άρθρου 8 του ν. 3883/2010 (Α’ 167) εφαρμόζονται για τα στελέχη αυτά τα κριτήρια που ισχύουν για τα στελέχη του κλάδου από τον οποίο προέρχονται.
Άρθρο 81
Καταργούμενες διατάξεις
1. Από την έναρξη ισχύος του παρόντος καταργούνται:
α) η παρ. 5 του άρθρου 34 του ν. 2873/2000 (Α’ 285), περί της κατάργησης κοινωνικού πόρου ποσοστού δύο τοις εκατό (2%) επί των πληρωμών που πραγματοποιούν οι Ένοπλες Δυνάμεις για προμήθειες, επισκευές και άλλους λόγους και καταβάλλονται υπέρ του Ταμείου Αλληλοβοηθείας Στρατού Ξηράς,
β) τα άρθρα 12, 13 και 14 του ν. 2919/2001 (Α’ 128), σχετικά με τον Ενιαίο Φορέα Αμυντικής Έρευνας και Τεχνολογίας του Υπουργείου Εθνικής Άμυνας, το Συμβούλιο Αμυντικής Έρευνας, Τεχνολογίας και Βιομηχανίας και τη στελέχωση και λειτουργία του Κέντρου Έρευνας και Τεχνολογίας Εθνικής Άμυνας,
γ) οι περ. γ), περί καθορισμού των κατευθύνσεων επιστημονικής έρευνας και λειτουργίας μεταπτυχιακών τμημάτων σε γνωσιολογικά αντικείμενα που ενδιαφέρουν τις Ένοπλες Δυνάμεις, ζ), περί της αξιολόγησης του διδακτικού εκπαιδευτικού έργου των Ανωτάτων Στρατιωτικών Εκπαιδευτικών Ιδρυμάτων σύμφωνα με τις αντίστοιχες διαδικασίες των Πανεπιστημίων, και η), περί της αξιολόγησης του διδακτικού εκπαιδευτικού έργου των Ανωτάτων Στρατιωτικών Εκπαιδευτικών Ιδρυμάτων από τους φοιτούντες σε αυτά, της παρ. 1 του άρθρου 6 του ν. 3187/2003 (Α’ 233),
δ) η παρ. 8 του άρθρου 11 του ν. 3187/2003, περί επαναπροκήρυξης θέσεων μελών Διδακτικού Ερευνητικού Προσωπικού, που κενώθηκαν για οποιαδήποτε αιτία,
ε) η παρ. 4 του άρθρου 25 του ν. 3187/2003, περί του οργάνου επιλογής των Στρατιωτικών Εκπαιδευτών,
στ) η περ. ιγ’ της παρ. 1 του άρθρου 26 του ν. 3187/2003, περί του καθορισμού των λεπτομερειών της διαδικασίας επιλογής, εκλογής και εξέλιξης μελών Διδακτικού Εκπαιδευτικού Προσωπικού των Ανωτάτων Στρατιωτικών Εκπαιδευτικών Ιδρυμάτων στον Οργανισμό τους,
ζ) η παρ. 1 του άρθρου 13Α και το άρθρο 13Β, περί των ειδικών περιπτώσεων μετατάξεων στελεχών της Πολεμικής Αεροπορίας, και το στοιχείο α’ της υποπερ. 2 της περ. β’ της παρ. 11 του άρθρου 28, περί του χρόνου διοίκησης αξιωματικών του Σώματος Έρευνας Πληροφορικής του Στρατού Ξηράς, του ν. 3883/2010 (Α’ 167),
η) η παρ. 1 του άρθρου 187 του ν. 4823/2021 (Α’ 136), περί του ηλεκτρονικού συστήματος διαχείρισης διαδικασιών εκλογής και εξέλιξης καθηγητών «ΑΠΕΛΛΑ»,
θ) το π.δ. 151/1997 (Α’ 129), περί της οργάνωσης και λειτουργίας του Σώματος Έρευνας και Πληροφορικής του Στρατού Ξηράς, υπό την επιφύλαξη της παρ. 2 του άρθρου 75 του παρόντος,
ι) το π.δ. 43/2012 (Α’ 92), περί σύστασης Σώματος Έρευνας - Πληροφορικής στην Πολεμική Αεροπορία,
ια) η υπό στοιχεία Φ. 073.116/2/303936/5.2.1999 απόφαση του Υπουργού Εθνικής Άμυνας (Β’ 122), περί ίδρυσης Σώματος Έρευνας και Πληροφορικής Ανθυπασπιστών και Μονίμων Υπαξιωματικών του Στρατού Ξηράς,
ιβ) η υπό στοιχεία Φ.900/ΑΔ.677373/Σ.132/11.4.2012 απόφαση του Υπουργού Εθνικής Άμυνας (Β’ 1264), περί Συγκρότησης νέας ειδικότητας Πληροφορικής Υπαξιωματικών - Ανθυπασπιστών της Πολεμικής Αεροπορίας, και
ιγ) η υπό στοιχεία Φ. 932/4/71061/Σ. 21072/2.11.2020 απόφαση του Υπουργού Εθνικής Άμυνας (Β’ 4824), περί ρύθμισης θεμάτων διάρθρωσης και λειτουργίας του Συμβουλίου Αμυντικής Έρευνας, Τεχνολογίας και Βιομηχανίας.
2. Η κατεύθυνση Έρευνας Πληροφορικής του Τμήματος Αεροπορικών Επιστημών της Σχολής Ικάρων καταργείται από την επομένη της αποφοίτησης των εισακτέων σε αυτήν κατά το ακαδημαϊκό έτος 2025-2026.
ΜΕΡΟΣ Ζ’
ΕΝΑΡΞΗ ΙΣΧΥΟΣ
Άρθρο 82
Έναρξη ισχύος
Η ισχύς του παρόντος αρχίζει από τη δημοσίευσή του στην Εφημερίδα της Κυβερνήσεως, εκτός αν άλλως ορίζεται σε επιμέρους διατάξεις.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.
Αθήνα, 24 Μαΐου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
																									




Θεωρήθηκε και τέθηκε η Μεγάλη Σφραγίδα του Κράτους.
Αθήνα, 24 Μαΐου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ

