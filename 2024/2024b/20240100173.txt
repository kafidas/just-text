NOMOΣ ΥΠ’ ΑΡΙΘΜ. 5151
Ρυθμίσεις για τον εκσυγχρονισμό της διαχείρισης αποβλήτων, τη βελτίωση του πλαισίου εξοικονόμησης ενέργειας, την ανάπτυξη των έργων
ενέργειας και την αντιμετώπιση πολεοδομικών
ζητημάτων.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α΄: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΜΕΡΟΣ Β΄: ΕΚΣΥΓΧΡΟΝΙΣΜΟΣ ΤΗΣ ΔΙΑΧΕΙΡΙΣΗΣ ΑΠΟΒΛΗΤΩΝ
ΚΕΦΑΛΑΙΟ Α΄: ΡΥΘΜΙΣΕΙΣ ΓΙΑ ΤΗ ΔΙΑΧΕΙΡΙΣΗ ΣΤΕΡΕΩΝ
ΑΠΟΒΛΗΤΩΝ ΣΤΙΣ ΠΕΡΙΦΕΡΕΙΕΣ ΚΡΗΤΗΣ, ΒΟΡΕΙΟΥ ΑΙΓΑΙΟΥ, ΔΥΤΙΚΗΣ ΕΛΛΑΔΑΣ, ΘΕΣΣΑΛΙΑΣ ΚΑΙ ΖΗΤΗΜΑΤΑ
ΣΧΕΤΙΚΩΝ ΕΙΣΦΟΡΩΝ ΚΑΙ ΠΡΟΣΩΠΙΚΟΥ - ΤΡΟΠΟΠΟΙΗΣΗ Ν. 4555/2018 ΚΑΙ Ν. 4873/2021
Άρθρο 3 Διαχείριση των στερεών αποβλήτων στην
Περιφέρεια Βορείου Αιγαίου - Αντικατάσταση άρθρου
226Β ν. 4555/2018
Άρθρο 4 Διαχείριση των στερεών αποβλήτων στην
Περιφέρεια Κρήτης - Τροποποίηση άρθρου 226Γ ν. 4555/
2018
Άρθρο 5 Διαχείριση των στερεών αποβλήτων στην
Περιφέρεια Δυτικής Ελλάδας - Προσθήκη άρθρου 226Δ
στον ν. 4555/2018
Άρθρο 6 Διαχείριση των στερεών αποβλήτων στην
Περιφέρεια Θεσσαλίας - Προσθήκη άρθρου 226Ε στον
ν. 4555/2018
Άρθρο 7 Εισφορές Οργανισμών Τοπικής Αυτοδιοίκησης α΄ βαθμού υπέρ Φορέων Διαχείρισης Στερεών
Αποβλήτων και διαδικασίες είσπραξης - Τροποποίηση
άρθρου 239 ν. 4555/2018
Άρθρο 8 Πρόσληψη προσωπικού για την κάλυψη
επιτακτικών αναγκών Φορέων Διαχείρισης Στερεών
Αποβλήτων στις Περιφέρειες Βορείου Αιγαίου, Δυτικής
Ελλάδας, Ηπείρου, Πελοποννήσου - Προσθήκη άρθρου
56Α στον ν. 4873/2021
ΚΕΦΑΛΑΙΟ Β΄: ΡΥΘΜΙΣΕΙΣ ΓΙΑ ΤΟ ΣΥΣΤΗΜΑ ΕΝΑΛΛΑΚΤΙΚΗΣ ΔΙΑΧΕΙΡΙΣΗΣ ΚΑΙ ΤΗ ΔΙΑΧΕΙΡΙΣΗ ΑΠΟΒΛΗΤΩΝ -
ΤΡΟΠΟΠΟΙΗΣΗ Ν. 4819/2021
Άρθρο 9 Ρυθμίσεις για τους φορείς Συλλογικού Συστήματος Εναλλακτικής Διαχείρισης επιστροφής εγγύησης -
Τροποποίηση παρ. 1, προσθήκη παρ. 2Α και αντικατάσταση περ. β) παρ. 3 άρθρου 12 ν. 4819/2021
Άρθρο 10 Έγκριση λειτουργίας Συστήματος Εναλλακτικής Διαχείρισης - Τροποποίηση περ. β παρ. 3 άρθρου
13 ν. 4819/2021 (παρ. 9 άρθρου 1 Οδηγίας 2018/851)
Άρθρο 11 Υλοποίηση δράσεων από το Υπουργείο
Περιβάλλοντος και Ενέργειας για την ενίσχυση της ανακύκλωσης στους Οργανισμούς Τοπικής Αυτοδιοίκησης
α΄ βαθμού - Προσθήκη άρθρου 27Α στον ν. 4819/2021
Άρθρο 12 Προθεσμία εφαρμογής από τα Κέντρα Διαλογής Ανακυκλώσιμων Υλικών του υπολογισμού των
ανακτώμενων υλικών ανά Οργανισμό Τοπικής Αυτοδιοίκησης α΄ βαθμού - Αντικατάσταση παρ. 3 άρθρου 31
ν. 4819/2021
Άρθρο 13 Εθνικός και Περιφερειακός Σχεδιασμός Διαχείρισης Αποβλήτων - Αντικατάσταση περ. γ) και δ) παρ.
2 άρθρου 55 ν. 4819/2021
Άρθρο 14 Εφαρμογή συστήματος επιστροφής εγγύησης και παράταση προθεσμίας - Αντικατάσταση παρ.
1 άρθρου 86 ν. 4819/2021
Άρθρο 15 Εναλλακτική διαχείριση των δημοτικών αποβλήτων συσκευασίας που εντάσσονται σε σύστημα επιστροφής εγγύησης - Τροποποίηση παρ. 1 και προσθήκη
παρ. 2Α στο άρθρο 89 του ν. 4819/2021
Άρθρο 16 Καθορισμός ειδικότερων θεμάτων για
την πρόληψη αποβλήτων, την εφαρμογή συστήματος
επιστροφής εγγύησης και την εναλλακτική διαχείριση
κενών συσκευασιών φυτοπροστατευτικών προϊόντων -
Τροποποίηση παρ. 1 και 7 και προσθήκη παρ. 7Α στο
άρθρο 92 του ν. 4819/2021
ΚΕΦΑΛΑΙΟ Γ΄: ΡΥΘΜΙΣΕΙΣ ΓΙΑ ΤΗΝ ΠΑΡΑΓΩΓΗ ΚΑΙ ΠΡΟΛΗΨΗ ΑΠΟΒΛΗΤΩΝ
Άρθρο 17 Εθνικό Μητρώο Παραγωγών και διασύνδεση με άλλα μητρώα - Αντικατάσταση παρ. 3 άρθρου 15
ν. 4819/2021
Άρθρο 18 Προθεσμία για την καταχώριση στοιχείων
των παραγόμενων αποβλήτων τροφίμων και των πλεονασμάτων τροφίμων - Τροποποίηση παρ. 4 άρθρου 20
ν. 4819/2021
Άρθρο 19 Καταχώριση - Ηλεκτρονικό Μητρώο Αποβλήτων - Τροποποίηση παρ. 2 άρθρου 53 ν. 4819/2021
Άρθρο 20 Κυρώσεις σε βάρος των υπόχρεων φορέων
του άρθρου 53 του ν. 4819/2021 - Προσθήκη παρ. 10Α
έως 10Γ στο άρθρο 66 του ν. 4819/2021
Άρθρο 21 Εξουσιοδοτική διάταξη - Προσθήκη παρ.
11Α στο άρθρο 72 του ν. 4819/2021
Άρθρο 22 Πρόληψη αποβλήτων - Τροποποίηση παρ.
3 άρθρου 78 ν. 4819/2021
Άρθρο 23 Δυνατότητα συμμετοχής, εκτέλεσης και
εφαρμογής διεθνών προγραμμάτων από τον Ελληνικό
Οργανισμό Ανακύκλωσης - Τροποποίηση περ. θ) παρ. 4
άρθρου 95 ν. 4819/2021
Άρθρο 24 Θαλάσσια μεταφορά αστικών αποβλήτων
και ανακυκλώσιμων υλικών - Τροποποίηση περ. β) παρ.
6 άρθρου 84 ν. 4316/2014
ΚΕΦΑΛΑΙΟ Δ΄: ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 25 Καταργούμενες διατάξεις
ΜΕΡΟΣ Γ΄ : ΠΛΑΙΣΙΟ ΕΞΟΙΚΟΝΟΜΗΣΗΣ ΕΝΕΡΓΕΙΑΣ ΚΑΙ
ΑΝΑΠΤΥΞΗΣ ΕΡΓΩΝ ΕΝΕΡΓΕΙΑΣ
ΚΕΦΑΛΑΙΟ Α΄: ΠΡΩΤΟΒΟΥΛΙΕΣ ΓΙΑ ΤΗΝ ΠΡΟΩΘΗΣΗ
ΤΗΣ ΕΓΚΑΤΑΣΤΑΣΗΣ ΕΡΓΩΝ ΑΝΑΝΕΩΣΙΜΩΝ ΠΗΓΩΝ
ΕΝΕΡΓΕΙΑΣ
Άρθρο 26 Πλαίσιο εγκατάστασης Πιλοτικών Πλωτών
Φωτοβολταϊκών Σταθμών σε λιμνοδεξαμενές, τεχνητές
λίμνες και τεχνητά υδάτινα σώματα - Προσθήκη άρθρου
96Α στον ν. 4951/2022
Άρθρο 27 Αδειοδότηση Πλωτών Φωτοβολταϊκών
Σταθμών - Τροποποίηση παρ. 2 άρθρου 12 ν. 4685/2020
Άρθρο 28 Αυτοκαταναλωτές ενέργειας από ανανεώσιμες πηγές - Τροποποίηση παρ. 7 και προσθήκη παρ. 9
και 10 στο άρθρο 14 του ν. 3468/2006
Άρθρο 29 Εγκατάσταση έργων Ανανεώσιμων Πηγών
Ενέργειας σε νησιωτικά συστήματα - Τροποποίηση
παρ. 8 και 10 και προσθήκη παρ. 15 στο άρθρο 100 του
ν. 4821/2021
Άρθρο 30 Σύνδεση Σταθμών Παραγωγής Ανανεώσιμων Πηγών Ενέργειας σε υλοποίηση του Στρατηγικού
Πλαισίου Πρωτοβουλίας «GR-eco islands» στον Πόρο
Άρθρο 31 Προθεσμίες υλοποίησης ειδικού πιλοτικού
έργου νήσου Αστυπάλαιας - Προσθήκη παρ. 3Α στο άρθρο 151 του ν. 4495/2017
Άρθρο 32 Πρόγραμμα ενεργειακής αναβάθμισης «Συστάδων» επιλέξιμων δημόσιων κτιρίων μέσω Συμβάσεων Ενεργειακής Απόδοσης - Προσθήκη άρθρου 9Α
στον ν. 4342/2015
Άρθρο 33 Διαδικασία ηλεκτροδότησης κεραιών κινητής τηλεφωνίας - Τροποποίηση παρ. 1 και προσθήκη
παρ. 1Α στο άρθρο 47Α του ν. 4495/2017
Άρθρο 34 Τιμές Αναφοράς για την αποζημίωση σταθμών παραγωγής ηλεκτρικής ενέργειας από Α.Π.Ε. και
Σ.Η.Θ.Υ.Α. - Τροποποίηση κατηγορίας 1δ και προσθήκη
κατηγορίας 1δα στον Πίνακα 1 της περ. β της παρ. 1 του
άρθρου 4 του ν. 4414/2016
Άρθρο 35 Ανάπτυξη έργων Ανανεώσιμων Πηγών Ενέργειας - Προσθήκη παρ. 6Α στο άρθρο 4 του ν. 4951/2022
Άρθρο 36 Επανέκδοση άδειας εγκατάστασης έργων
Ανανεώσιμων Πηγών Ενέργειας - Τροποποίηση παρ. 1
άρθρου 22 ν. 4951/2022
Άρθρο 37 Επιστροφή και μείωση εγγυητικών επιστολών σε κατόχους σταθμών Ανανεώσιμων Πηγών Ενέργειας, Συμπαραγωγής Ηλεκτρισμού - Θερμότητας Υψηλής
Απόδοσης και σταθμών παραγωγής με καύσιμο Φυσικό
Αέριο - Προσθήκη άρθρου 89Α στον ν. 4951/2022
Άρθρο 38 Αναστολή προθεσμιών υλοποίησης έργων
Ανανεώσιμων Πηγών Ενέργειας και Συμπαραγωγής Ηλεκτρισμού - Θερμότητας Υψηλής Απόδοσης στις πληγείσες περιοχές του Έβρου - Προσθήκη άρθρου 32Α στον
ν. 4951/2022
ΚΕΦΑΛΑΙΟ Β΄: ΠΡΟΩΘΗΣΗ ΤΗΣ ΑΠΟΘΗΚΕΥΣΗΣ ΕΝΕΡΓΕΙΑΣ
Άρθρο 39 Προώθηση μετατροπής συμβατικών μονάδων σε συστήματα αποθήκευσης ηλεκτρικής ενέργειας
Άρθρο 40 Προσθήκη μονάδων αποθήκευσης σε υφιστάμενους και νέους σταθμούς Ανανεώσιμων Πηγών
Ενέργειας - Προσθήκη άρθρου 11Γ στον ν. 4685/2020
Άρθρο 41 Προώθηση εγκατάστασης σταθμών αποθήκευσης ηλεκτρικής ενέργειας - Προσθήκη άρθρου 11Δ
στον ν. 4685/2020
ΚΕΦΑΛΑΙΟ Γ΄: ΕΠΙΤΑΧΥΝΣΗ ΔΙΑΔΙΚΑΣΙΩΝ ΑΔΕΙΟΔΟΤΗΣΗΣ ΕΡΓΩΝ ΑΝΑΝΕΩΣΙΜΩΝ ΠΗΓΩΝ ΕΝΕΡΓΕΙΑΣ - ΕΝΣΩΜΑΤΩΣΗ ΤΗΣ ΟΔΗΓΙΑΣ (ΕΕ) 2023/2413 ΤΟΥ ΕΥΡΩΠΑΪΚΟΥ ΚΟΙΝΟΒΟΥΛΙΟΥ ΚΑΙ ΤΟΥ ΣΥΜΒΟΥΛΙΟΥ ΤΗΣ 18ΗΣ
ΟΚΤΩΒΡΙΟΥ 2023
Άρθρο 42 Ηλιακές εγκαταστάσεις σε κτίρια, σε υφιστάμενες ή μελλοντικές τεχνητές κατασκευές - Προσθήκη
περ. ιστ) στην παρ. 1 του άρθρου 33 του ν. 4951/2022
(παρ. 7 άρθρου 1 της Οδηγίας (ΕΕ) 2023/2413 το οποίο
τροποποιεί το άρθρο 16δ της Οδηγίας (ΕΕ) 2018/2001)
Άρθρο 43 Νέες εγκαταστάσεις με ηλεκτρική δυναμικότητα κάτω των εκατόν πενήντα κιλοβάτ - Προσθήκη παρ.
4 στο άρθρο 34 του ν. 4951/2022 (παρ. 7 άρθρου 1 της
Οδηγίας (ΕΕ) 2023/2413 το οποίο τροποποιεί τα άρθρα
16β και 16δ της Οδηγίας (ΕΕ) 2018/2001)
Άρθρο 44 Εγκατάσταση εξοπλισμού ηλιακής ενέργειας
δυναμικότητας εκατό κιλοβάτ ή μικρότερης - Τροποποίηση παρ. 1, 3 και 5 άρθρου 38 ν. 4951/2022 (παρ. 7 άρθρου 1 της Οδηγίας (ΕΕ) 2023/2413 το οποίο τροποποιεί
το άρθρο 16δ της Οδηγίας (ΕΕ) 2018/2001)
Άρθρο 45 Διασφάλιση της τήρησης των προθεσμιών
της αδειοδοτικής διαδικασίας μέσω του σημείου επαφής
- Τροποποίηση παρ. 8 άρθρου 41 ν. 4951/2022 (παρ. 7
άρθρου 1 Οδηγίας (ΕΕ) 2023/2413)
Άρθρο 46 Διάρκεια αδειοδοτικής διαδικασίας για τους
υπεράκτιους αιολικούς σταθμούς - Προσθήκη παρ. 4 στο
άρθρο 73 του ν. 4964/2022 (παρ. 7 άρθρου 1 Οδηγίας
(ΕΕ) 2023/2413)
Άρθρο 47 Ειδικότερα ζητήματα για την υποβολή νέων
Οριστικών Προσφορών Σύνδεσης - Τροποποίηση παρ.
4 και προσθήκη παρ. 7 στο άρθρο 42 του ν. 4951/2022
(παρ. 3 άρθρου 16γ Οδηγίας (ΕΕ) 2023/2413)
Άρθρο 48 Διαδικασία αδειοδότησης για την εγκατάσταση αντλιών θερμότητας
(άρθρο 16ε Οδηγίας (ΕΕ) 2023/2413 το οποίο τροποποιεί το άρθρο 16ε της Οδηγίας (ΕΕ) 2018/2001)
ΚΕΦΑΛΑΙΟ Δ΄: ΣΥΜΠΛΗΡΩΜΑΤΙΚΕΣ ΔΙΑΤΑΞΕΙΣ ΓΙΑ ΤΗΝ
ΑΔΕΙΟΔΟΤΗΣΗ ΕΝΕΡΓΕΙΑΚΩΝ ΠΡΟΓΡΑΜΜΑΤΩΝ
Άρθρο 49 Περιεχόμενα φακέλου περιβαλλοντικής
αδειοδότησης - Προσθήκη παρ. 12 στο άρθρο 11 του
ν. 4014/2011
Άρθρο 50 Ενίσχυση του ρόλου του Συμβουλίου Περιβαλλοντικής Αδειοδότησης - Τροποποίηση παρ. 1 άρθρου 13 ν. 4014/2011
ΚΕΦΑΛΑΙΟ Ε΄: ΕΝΙΣΧΥΣΗ ΤΟΥ ΚΕΝΤΡΟΥ ΑΝΑΝΕΩΣΙΜΩΝ ΠΗΓΩΝ ΚΑΙ ΕΞΟΙΚΟΝΟΜΗΣΗΣ ΕΝΕΡΓΕΙΑΣ
Άρθρο 51 Επιδόματα θέσης ευθύνης Προϊσταμένου
του Κέντρου Ανανεώσιμων Πηγών και Εξοικονόμησης
Ενέργειας
Άρθρο 52 Καθορισμός αποδοχών Αντιπροέδρου Κέντρου Ανανεώσιμων Πηγών και Εξοικονόμησης Ενέργειας - Τροποποίηση παρ. 2 άρθρου 7 π.δ. 375/1987
ΚΕΦΑΛΑΙΟ ΣΤ΄: ΡΥΘΜΙΣΗ ΖΗΤΗΜΑΤΩΝ ΠΡΟΣΩΠΙΚΟΥ
ΦΟΡΕΩΝ ΤΗΣ ΑΓΟΡΑΣ ΕΝΕΡΓΕΙΑΣ
Άρθρο 53 Ρυθμίσεις για το προσωπικό του Ανεξάρτητου Διαχειριστή Μεταφοράς Ηλεκτρικής Ενέργειας
και του Διαχειριστή Ελληνικού Δικτύου Διανομής Ηλεκτρικής Ενέργειας - Τροποποίηση παρ. 9 άρθρου 108Δ
ν. 4001/2011
Άρθρο 54 Ρυθμίσεις για το προσωπικό του Διαχειριστή
Ανανεώσιμων Πηγών Ενέργειας και Εγγυήσεων Προέλευσης και του Ανεξάρτητου Διαχειριστή Μεταφοράς
Ηλεκτρικής Ενέργειας - Τροποποίηση παρ. 3 άρθρου 119
ν. 4001/2011
Άρθρο 55 Ρυθμίσεις για το προσωπικό της Δημόσιας
Επιχείρησης Ηλεκτρισμού και του Διαχειριστή Ελληνικού
Δικτύου Διανομής Ηλεκτρικής Ενέργειας - Τροποποίηση
παρ. 3Α άρθρου 125 ν. 4001/2011
Άρθρο 56 Παρατάσεις προσωρινών αδειών λειτουργίας - Προβλέψεις για τη λειτουργία σταθμών παραγωγής
ηλεκτρικής ενέργειας της «Δ.Ε.Η. Α.Ε.» - Τροποποίηση
παρ. 2 άρθρου 113 ν. 5079/2023
ΚΕΦΑΛΑΙΟ Ζ΄: ΣΥΜΠΛΗΡΩΜΑΤΙΚΕΣ ΔΙΑΤΑΞΕΙΣ ΓΙΑ ΤΗΝ
ΕΥΡΥΘΜΗ ΛΕΙΤΟΥΡΓΙΑ ΤΗΣ ΑΓΟΡΑΣ ΕΝΕΡΓΕΙΑΣ
Άρθρο 57 Τέλη διαχείρισης Μητρώου Εγγυήσεων Προέλευσης - Τροποποίηση παρ. 2 άρθρου 18Β ν. 3468/2006
Άρθρο 58 Αιτήσεις χορήγησης Οριστικής Προσφοράς
Σύνδεσης στον Διαχειριστή Ελληνικού Δικτύου Διανομής
Ηλεκτρικής Ενέργειας - Τροποποίηση παρ. 2 και παρ. 19
άρθρου 5 ν. 4951/2022
Άρθρο 59 Υποβολή κοινού αιτήματος για τη χορήγηση Οριστικής Προσφοράς Σύνδεσης στον Διαχειριστή
του Συστήματος - Αντικατάσταση παρ. 1 άρθρου 14
ν. 4951/2022
Άρθρο 60 Αύξηση ηλεκτρικού χώρου στο δίκτυο -
Προώθηση ενεργειακού συμψηφισμού και σταθμών
αυτοπαραγωγής - Τροποποίηση παρ. 3, 4 και 11 και
προσθήκη παρ. 12 και 13 στο άρθρο 97 του ν. 4951/2022
Άρθρο 61 Επιμερισμός κόστους σύνδεσης έργων του
Ελληνικού Δικτύου Διανομής Ηλεκτρικής Ενέργειας -
Προσθήκη παρ. 5Α στο άρθρο 98 του ν. 4951/2022
Άρθρο 62 Χρηματοδότηση ιδιωτικών συνδέσεων σε
υπογειοποιημένο δίκτυο χαμηλής τάσης
Άρθρο 63 Μεταβατικό καθεστώς για τη διακίνηση και
διάθεση υδρογόνου σε πρατήρια υδρογόνου
ΚΕΦΑΛΑΙΟ Η΄: ΕΞΟΥΣΙΟΔΟΤΙΚΕΣ - ΚΑΤΑΡΓΟΥΜΕΝΕΣ
ΔΙΑΤΑΞΕΙΣ
Άρθρο 64 Εξουσιοδοτικές διατάξεις
Άρθρο 65 Καταργούμενες διατάξεις
ΜΕΡΟΣ Δ΄: ΧΩΡΟΤΑΞΙΚΕΣ ΚΑΙ ΠΟΛΕΟΔΟΜΙΚΕΣ ΔΙΑΤΑΞΕΙΣ
ΚΕΦΑΛΑΙΟ Α΄: ΧΩΡΟΤΑΞΙΚΕΣ ΡΥΘΜΙΣΕΙΣ ΚΑΙ ΕΝΙΣΧΥΣΗ ΠΛΗΓΕΝΤΩΝ ΑΠΟ ΦΥΣΙΚΕΣ ΚΑΤΑΣΤΡΟΦΕΣ
Άρθρο 66 Απόδοση καταβληθέντων σε λατομεία - Τροποποίηση παρ. 5 άρθρου 44 ν. 4512/2018
Άρθρο 67 Αποχαρακτηρισμός λατομικών περιοχών -
Αντικατάσταση παρ. 7 άρθρου 48 ν. 4512/2018
Άρθρο 68 Χρηματοδότηση υλοποίησης έργων υποδομής για την ανασυγκρότηση και αναβάθμιση των
πυρόπληκτων περιοχών της Ανατολικής Αττικής - Τροποποίηση παρ. 1 άρθρου 16 ν. 5006/2022
ΚΕΦΑΛΑΙΟ Β΄: ΕΞΟΡΘΟΛΟΓΙΣΜΟΣ ΤΗΣ ΑΞΙΟΠΟΙΗΣΗΣ
ΑΚΙΝΗΤΩΝ
Άρθρο 69 Διόρθωση σφάλματος περί υφιστάμενων
τουριστικών εγκαταστάσεων που βρίσκονται εγκατεστημένες σε ακίνητα του Δημοσίου, συμπεριλαμβανομένων
των ακινήτων της Εταιρείας Ακινήτων του Δημοσίου
Άρθρο 70 Ειδικές περιπτώσεις υπαγωγών κατασκευών
ακινήτων δημόσιου ενδιαφέροντος - Προσθήκη παρ. 2Α
στο άρθρο 114 του ν. 4495/2017
Άρθρο 71 Αντικατάσταση διαγράμματος άρθρου 21
ν. 3212/2003
Άρθρο 72 Ειδικοί όροι δόμησης για την ανέγερση
κλειστού γυμναστηρίου στον Δήμο Γαλατσίου Αττικής
Άρθρο 73 Ρυθμίσεις για την ανέγερση και λειτουργία
εκπαιδευτικών μονάδων και κτιρίων που προορίζονται
για κοινωφελείς σκοπούς
Άρθρο 74 Παραχώρηση τμήματος δημοτικού ακινήτου χωρίς αντάλλαγμα στο Υπουργείο Πολιτισμού και
αλλαγή χρήσης για την αποκατάσταση και αναβάθμιση
του κτιρίου του Αρχαιολογικού Μουσείου Σπάρτης
ΚΕΦΑΛΑΙΟ Γ΄: ΕΞΟΡΘΟΛΟΓΙΣΜΟΣ ΤΗΣ ΛΕΙΤΟΥΡΓΙΑΣ
ΤΟΥ ΚΕΝΤΡΙΚΟΥ ΣΥΜΒΟΥΛΙΟΥ ΠΟΛΕΟΔΟΜΙΚΩΝ ΘΕΜΑΤΩΝ ΚΑΙ ΑΜΦΙΣΒΗΤΗΣΕΩΝ
Άρθρο 75 Μεταβατική άσκηση των αρμοδιοτήτων του
Κεντρικού Συμβουλίου Πολεοδομικών Θεμάτων και Αμφισβητήσεων Β΄ - Προσθήκη παρ. 10 στο άρθρο 125ΚΑ
του ν. 4495/2017
Άρθρο 76 Άσκηση αρμοδιοτήτων από το Κεντρικό
Συμβούλιο Πολεοδομικών Θεμάτων και Αμφισβητήσεων - Τροποποίηση παρ. 2 άρθρου εικοστού ν. 4787/2021
ΚΕΦΑΛΑΙΟ Δ΄: ΑΝΑΣΤΟΛΗ ΕΚΔΟΣΗΣ ΟΙΚΟΔΟΜΙΚΩΝ
ΑΔΕΙΩΝ ΚΑΙ ΠΟΛΕΟΔΟΜΙΚΕΣ ΠΑΡΑΤΑΣΕΙΣ ΣΕ ΕΙΔΙΚΟΤΕΡΕΣ ΠΕΡΙΟΧΕΣ
Άρθρο 77 Αναστολή έκδοσης οικοδομικών αδειών
στην περιοχή της Καλντέρας στις νήσους Θήρας και
Θηρασιάς
Άρθρο 78 Παράταση της προθεσμίας μετεγκατάστασης των υπηρεσιών Δήμου Ελληνικού - Αργυρούπολης -
Τροποποίηση άρθρου 68 ν. 4796/2021
ΜΕΡΟΣ Ε΄ : ΛΟΙΠΕΣ ΕΠΕΙΓΟΥΣΕΣ ΔΙΑΤΑΞΕΙΣ
Άρθρο 79 Δυνατότητα δανειοδότησης των Δημόσιων
Επιχειρήσεων Ύδρευσης και Αποχέτευσης από το Ταμείο
Παρακαταθηκών και Δανείων για έργα του Ταμείου Ανάκαμψης και Ανθεκτικότητας
Άρθρο 80 Παράταση του χρόνου εκκαθάρισης του
Ινστιτούτου Γεωλογικών και Μεταλλευτικών Ερευνών -
Τροποποίηση παρ. 1 άρθρου 80 ν. 4986/2022
Άρθρο 81 Παράταση προθεσμίας λειτουργίας Κεντρικού Σταθμού Μεταφόρτωσης Αποβλήτων - Τροποποίηση άρθρου 154 ν. 4635/2019
Άρθρο 82 Διαδικασία χρηματοδότησης υλοποίησης
δράσεων και έργων του Υπουργείου Περιβάλλοντος και
Ενέργειας από το Πράσινο Ταμείο - Αντικατάσταση άρθρου 42 ν. 5069/2023
Άρθρο 83 Παράταση ειδικής διαδικασίας εξόφλησης
δαπανών για την υποστήριξη της Ειδικής Νομοπαρασκευαστικής Επιτροπής για τη σύνταξη Κώδικα Χωροταξίας και Πολεοδομίας - Τροποποίηση άρθρου 40
ν. 5069/2023
Άρθρο 84 Κάλυψη ληξιπρόθεσμων οφειλών και χορήγηση ενίσχυσης για τη λειτουργία τηλεθέρμανσης στους
Δήμους Κοζάνης, Εορδαίας και Αμυνταίου Περιφέρειας
Δυτικής Μακεδονίας - Τροποποίηση παρ. 12 άρθρου
εξηκοστού πρώτου ν. 4839/2021
Άρθρο 85 Λειτουργία λιγνιτικών μονάδων παραγωγής ηλεκτρικής ενέργειας που παρέχουν τηλεθέρμανση
στον Δήμο Κοζάνης για τη θερμαντική χειμερινή περίοδο
2024-2025
Άρθρο 86 Παράταση προθεσμιών συμμόρφωσης
σταθμών Ανανεώσιμων Πηγών Ενέργειας και Συμπαραγωγής Ηλεκτρισμού Θερμότητας Υψηλής Απόδοσης -
Τροποποίηση άρθρων 9Α και 10Β ν. 4951/2022
Άρθρο 87 Παράταση προθεσμίας ολοκλήρωσης της
διαδικασίας θεσμοθέτησης Περιοχών Οργανωμένης
Ανάπτυξης Υδατοκαλλιεργειών - Τροποποίηση άρθρου
63 ν. 4964/2022
Άρθρο 88 Αλλαγή έδρας Βάσεων Επιφυλακής/Ετοιμότητας λόγω επιχειρησιακών αναγκών - Τροποποίηση
παρ. 3 άρθρου 6 ν. 4989/2022
Άρθρο 89 Κατά τόπον αρμοδιότητα καταργημένων
ειρηνοδικείων - Κατά τόπον αρμοδιότητα δευτεροβάθμιων δικαστηρίων κατά αποφάσεων του Πρωτοδικείου
Σπάρτης και Λιβαδειάς - Μεταβατικές διατάξεις - Αντικατάσταση παρ. 9 και προσθήκη παρ. 14, 15 και 16 στο
άρθρο 14 του ν. 5108/2024
Άρθρο 90 Κατάθεση δικογράφου αγωγής που εμπίπτει
στην κατά τόπον αρμοδιότητα περιφερειακής έδρας -
Τροποποίηση παρ. 1 άρθρου 215 Κώδικα Πολιτικής Δικονομίας - Μεταβατική διάταξη
Άρθρο 91 Ρυθμίσεις για τα γραμμάτια προείσπραξης -
Γραμμάτιο για υποθέσεις μικροδιαφορών - Τροποποίηση παρ. 7 και προσθήκη παρ. 8 στο άρθρο 61 Κώδικα
Δικηγόρων - Μεταβατικές διατάξεις για τα γραμμάτια
προείσπραξης
Άρθρο 92 Επιβολή και εκτέλεση αναμορφωτικών μέτρων - Εξουσιοδοτική διάταξη - Τροποποίηση παρ. 3
άρθρου 122 Ποινικού Κώδικα
ΜΕΡΟΣ ΣΤ΄: ΕΝΑΡΞΗ ΙΣΧΥΟΣ
Άρθρο 93 Έναρξη ισχύος
Παράρτημα Α΄ Άρθρου 71
Παράρτημα Β΄ Άρθρου 72
Παράρτημα Γ΄ Άρθρου 74
Παράρτημα Δ΄ Άρθρου 77
ΜΕΡΟΣ Α΄
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1
Σκοπός
Σκοπός του παρόντος είναι ο εκσυγχρονισμός του
πλαισίου διαχείρισης των αποβλήτων, η βελτίωση του
πλαισίου εξοικονόμησης ενέργειας και ανάπτυξης έργων
ενέργειας και η επίλυση χωροταξικών και πολεοδομικών ζητημάτων. Ειδικότερα, τροποποιείται το υφιστάμενο πλαίσιο με σκοπό την αύξηση του ποσοστού της
ανακύκλωσης μέσω ενός ολοκληρωμένου σχεδίου με
ενεργό συμμετοχή του Υπουργείου Περιβάλλοντος και
Ενέργειας, τη δημιουργία ισχυρών φορέων διαχείρισης
αποβλήτων, την απλοποίηση διαδικασιών στη διαχείριση αποβλήτων και την επίλυση προβλημάτων κατά
τη διαχείριση των αστικών αποβλήτων. Περαιτέρω,
επιδιώκονται η αντιμετώπιση προβλημάτων αδειοδότησης και εγκατάστασης έργων Ανανεώσιμων Πηγών
Ενέργειας (Α.Π.Ε.), η προώθηση εγκατάστασης τεχνολογιών Α.Π.Ε. προς ενίσχυση της «ποικιλίας» ενέργειας
Α.Π.Ε. από διαφορετικές τεχνολογίες στο ενεργειακό
μείγμα, η προώθηση της εγκατάστασης σταθμών αποθήκευσης ηλεκτρικής ενέργειας ώστε να περιοριστούν
οι απορρίψεις «πράσινης» ενέργειας και να μειωθεί το
κόστος ηλεκτρικής ενέργειας κατά τις βραδινές ώρες
που η παραγωγή Α.Π.Ε. από φωτοβολταϊκούς σταθμούς
είναι περιορισμένη, η ενσωμάτωση άρθρων της Οδηγίας
(ΕΕ) 2023/2413 του Ευρωπαϊκού Κοινοβουλίου και του
Συμβουλίου, της 18ης Οκτωβρίου 2023 «για την τροποποίηση της Οδηγίας (ΕΕ) 2018/2001, του Κανονισμού (ΕΕ)
2018/1999 και της Οδηγίας 98/70/ΕΚ όσον αφορά την
προώθηση της ενέργειας από ανανεώσιμες πηγές, και
την κατάργηση της Οδηγίας (ΕΕ) 2015/652 του Συμβουλίου» (RED III, σειρά L), η προώθηση υλοποίησης προγραμμάτων εξοικονόμησης ενέργειας και η καλύτερη
λειτουργία των φορέων της αγοράς ενέργειας. Ακόμα,
επιδιώκονται η ενίσχυση πληγέντων από φυσικές καταστροφές, ο εξορθολογισμός της αξιοποίησης ακινήτων
ιδίως τουριστικών, η εύρυθμη λειτουργία του Κεντρικού
Συμβουλίου Πολεοδομικών Θεμάτων και Αμφισβητήσεων, καθώς και η αναστολή οικοδομικών αδειών σε
ειδικότερες περιοχές.
Άρθρο 2
Αντικείμενο
Αντικείμενο του παρόντος αποτελούν:
α) η διαχείριση στερεών αποβλήτων,
β) ο εκσυγχρονισμός του Συστήματος Εναλλακτικής
Διαχείρισης,
γ) η επικαιροποίηση του πλαισίου των αποβλήτων,
δ) η ενίσχυση της ανακύκλωσης,
ε) η βελτίωση του πλαισίου ανάπτυξης των έργων Ανανεώσιμων Πηγών Ενέργειας και Συμπαραγωγής Ηλεκτρισμού - Θερμότητας Υψηλής Απόδοσης,
στ) η θέσπιση προγράμματος ενεργειακής αναβάθμισης «Συστάδων» Δημοσίων Κτιρίων,
ζ) η προώθηση του πλαισίου αποθήκευσης ενέργειας,
η) ο εκσυγχρονισμός των φορέων της αγοράς ενέργειας, και
θ) η αντιμετώπιση πολεοδομικών και χωροταξικών
ζητημάτων.
ΜΕΡΟΣ Β΄
ΕΚΣΥΓΧΡΟΝΙΣΜΟΣ ΤΗΣ ΔΙΑΧΕΙΡΙΣΗΣ
ΑΠΟΒΛΗΤΩΝ
ΚΕΦΑΛΑΙΟ Α΄
ΡΥΘΜΙΣΕΙΣ ΓΙΑ ΤΗ ΔΙΑΧΕΙΡΙΣΗ ΣΤΕΡΕΩΝ
ΑΠΟΒΛΗΤΩΝ ΣΤΙΣ ΠΕΡΙΦΕΡΕΙΕΣ ΚΡΗΤΗΣ,
ΒΟΡΕΙΟΥ ΑΙΓΑΙΟΥ, ΔΥΤΙΚΗΣ ΕΛΛΑΔΑΣ,
ΘΕΣΣΑΛΙΑΣ ΚΑΙ ΖΗΤΗΜΑΤΑ ΣΧΕΤΙΚΩΝ
ΕΙΣΦΟΡΩΝ ΚΑΙ ΠΡΟΣΩΠΙΚΟΥ - ΤΡΟΠΟΠΟΙΗΣΗ
Ν. 4555/2018 ΚΑΙ Ν. 4873/2021
Άρθρο 3
Διαχείριση των στερεών αποβλήτων στην
Περιφέρεια Βορείου Αιγαίου - Αντικατάσταση
άρθρου 226Β ν. 4555/2018
Το άρθρο 226Β του ν. 4555/2018 (Α΄ 133), περί διαχείρισης στερεών αποβλήτων στην Περιφέρεια Βορείου
Αιγαίου, αντικαθίσταται ως εξής:
«Άρθρο 226Β
Διαχείριση των στερεών αποβλήτων
στην Περιφέρεια Βορείου Αιγαίου
1. Οι ανώνυμες εταιρείες με την επωνυμία «ΔΙΑΔΗΜΟΤΙΚΗ ΕΠΙΧΕΙΡΗΣΗ ΔΙΑΧΕΙΡΙΣΗΣ ΑΠΟΡΡΙΜΑΤΩΝ ΚΑΙ ΠΕΡΙΒΑΛΛΟΝΤΙΚΗΣ ΑΝΑΠΤΥΞΗΣ ΔΗΜΟΥ ΛΕΣΒΟΥ Ανώνυμη
εταιρεία Ο.Τ.Α.» και διακριτικό τίτλο «Δ.Ε.Δ.Α.Π.Α.Λ. Α.Ε.»
και η ανώνυμη εταιρεία με την επωνυμία «Διαχείριση
Απορριμμάτων Νομού Χίου Α.Ε.» και τον διακριτικό τίτλο «ΔΙ.Α.ΝΟ.Χ. Α.Ε.», συγχωνεύονται, κατά παρέκκλιση
κάθε άλλης γενικής ή ειδικής διάταξης νόμου και κατά
τη διαδικασία των παρ. 2 έως 7, με την απορρόφηση της
δεύτερης από την πρώτη. Η απορροφώμενη εταιρεία
ΔΙ.Α.ΝΟ.Χ. Α.Ε. λύεται χωρίς να τεθεί σε εκκαθάριση και
μεταβιβάζει στην απορροφώσα εταιρεία Δ.Ε.Δ.Α.Π.Α.Λ.
Α.Ε. το σύνολο των περιουσιακών στοιχείων και των υποχρεώσεών της.
2. Η συμμετοχή των δήμων - μετόχων των συγχωνευόμενων εταιρειών καθορίζεται κατά το πληθυσμιακό ποσοστό εκάστου δήμου - μετόχου στον συνολικό αριθμό
μονίμων κατοίκων των Δήμων - μετόχων τους, σύμφωνα
με την υπό στοιχεία 2846/Β4-461/21.4.2023 απόφαση
της Ελληνικής Στατιστικής Αρχής (Β΄ 2802).
3. Οι εταιρείες της παρ. 1 συντάσσουν και δημοσιεύουν
έως και την 28η Φεβρουαρίου 2025 τις χρηματοοικονομικές καταστάσεις τους για τη χρήση της περιόδου από
1ης Ιανουαρίου μέχρι 31 Δεκεμβρίου 2024.
4. Με απόφαση του Γραμματέα της Αποκεντρωμένης
Διοίκησης Αιγαίου, που εκδίδεται έως την 30ή Νοεμβρίου 2024, συστήνεται και συγκροτείται τριμελής επιτροπή
με σκοπό την καταγραφή της κινητής και ακίνητης περιουσίας, των εγκαταστάσεων και εξοπλισμών της εταιρείας ΔΙ.Α.ΝΟ.Χ. Α.Ε.. Η επιτροπή καταγραφής απαρτίζεται
από έναν (1) εκπρόσωπο της οικείας Αποκεντρωμένης
Διοίκησης, ως πρόεδρο, ο οποίος ορίζεται με απόφαση
του Γραμματέα της Αποκεντρωμένης Διοίκησης Αιγαίου, έναν (1) εκπρόσωπο της εταιρείας ΔΙ.Α.ΝΟ.Χ. Α.Ε. και
έναν (1) εκπρόσωπο της εταιρείας Δ.Ε.Δ.Α.Π.Α.Λ. Α.Ε. με
τους νόμιμους αναπληρωτές τους. Για την υποβοήθηση
του έργου της επιτροπής δύναται να ανατίθεται, με απόφαση των διοικητικών συμβουλίων εκάστης ανώνυμης
εταιρείας, η διεκπεραίωση συγκεκριμένων διαδικασιών
και ενεργειών σε ορκωτούς ελεγκτές-λογιστές. Η επιτροπή καταγραφής ολοκληρώνει το έργο της καταγραφής
της περιουσίας της εταιρείας ΔΙ.Α.ΝΟ.Χ. Α.Ε. και της σύνταξης σχετικής έκθεσης, εντός προθεσμίας εξήντα (60)
ημερών, από την ημερομηνία σύστασης και αποστέλλει,
εντός πέντε (5) ημερών από την ολοκλήρωση των διαδικασιών αυτών, τη σχετική έκθεση στον Γραμματέα της
Αποκεντρωμένης Διοίκησης Αιγαίου για την έκδοση της
απόφασης της παρ. 6.
5. Αν η επιτροπή καταγραφής αδυνατεί να ολοκληρώσει το έργο της για οποιονδήποτε λόγο, ο Γραμματέας
της Αποκεντρωμένης Διοίκησης Αιγαίου, εντός προθεσμίας δέκα (10) ημερών από τη διαπίστωση της αδυναμίας ολοκλήρωσης της διαδικασίας, εκδίδει απόφαση
με την οποία ορίζει ορκωτούς ελεγκτές λογιστές ή ελεγκτική εταιρεία, που είναι εγγεγραμμένοι στο Δημόσιο
Μητρώο του άρθρου 14 του ν. 4449/2017 (Α΄ 7) και οι
οποίοι διενεργούν την καταγραφή των πάσης φύσεως
περιουσιακών στοιχείων της εταιρείας ΔΙ.Α.ΝΟ.Χ. Α.Ε. και
ολοκληρώνουν το έργο τους εντός τριάντα (30) ημερών
από την ημερομηνία ορισμού τους. Με την ίδια απόφαση
ορίζεται το ύψος της αμοιβής των ορκωτών ελεγκτών
λογιστών ή της ελεγκτικής εταιρείας, η οποία βαρύνει τον
υπαίτιο φορέα. Η έκθεση των ορκωτών ελεγκτών λογιστών ή της ελεγκτικής εταιρείας διαβιβάζεται με ευθύνη
των ιδίων, εντός πέντε (5) ημερών από την ολοκλήρωση
του έργου τους, στον Γραμματέα της Αποκεντρωμένης
Διοίκησης Αιγαίου, ο οποίος εκδίδει την απόφαση της
παρ. 6.
6. Για τη συγχώνευση και περιέλευση της κινητής και
ακίνητης περιουσίας της απορροφώμενης εταιρείας
ΔΙ.Α.ΝΟ.Χ. Α.Ε. στην απορροφώσα εταιρεία Δ.Ε.Δ.Α.Π.Α.Λ.
Α.Ε., εκδίδεται εντός δεκαπέντε (15) ημερών από την
αποστολή της έκθεσης καταγραφής της παρ. 4 ή της παρ.
5, απόφαση του Γραμματέα της Αποκεντρωμένης Διοίκησης Αιγαίου, που δημοσιεύεται στην Εφημερίδα της
Κυβερνήσεως και καταχωρίζεται στο Γενικό Εμπορικό
Μητρώο (Γ.Ε.ΜΗ.) στην τηρούμενη μερίδα των εταιρειών
της παρ. 1. Με την ίδια απόφαση λύεται αυτοδίκαια, χωρίς στάδιο εκκαθάρισης, η εταιρεία ΔΙ.Α.ΝΟ.Χ. Α.Ε., επέρχονται η παύση της νομικής της προσωπικότητας και η
διαγραφή της εταιρείας από το Γ.Ε.ΜΗ. και καθορίζεται
η συμμετοχή των δήμων που είναι μέλη των εταιρειών
της παρ. 1 στο νέο μετοχικό κεφάλαιο της Δ.Ε.Δ.Α.Π.Α.Λ.
Α.Ε., το οποίο αποτελείται συνεπεία της συγχώνευσης,
από το άθροισμα των κεφαλαίων των συγχωνευόμενων εταιρειών, κατά παρέκκλιση κάθε άλλης διάταξης.
Η εταιρεία «ΔΙΑΔΗΜΟΤΙΚΗ ΕΠΙΧΕΙΡΗΣΗ ΔΙΑΧΕΙΡΙΣΗΣ
ΑΠΟΡΡΙΜΑΤΩΝ ΚΑΙ ΠΕΡΙΒΑΛΛΟΝΤΙΚΗΣ ΑΝΑΠΤΥΞΗΣ
ΔΗΜΟΥ ΛΕΣΒΟΥ Ανώνυμη εταιρεία Ο.Τ.Α.» μετονομάζεται σε «Φορέας Διαχείρισης Στερεών Αποβλήτων Περιφέρειας Βορείου Αιγαίου Ανώνυμη εταιρεία Ο.Τ.Α.», με
διακριτικό τίτλο «Φο.Δ.Σ.Α. Περιφέρειας Βορείου Αιγαίου
Α.Ε.» και χωρική αρμοδιότητα το σύνολο των δήμων της
Περιφέρειας Βορείου Αιγαίου.
7. Η απόφαση της παρ. 6 και το απόσπασμα της έκθεσης καταγραφής, που περιγράφει τα αποκτώμενα κατά
κυριότητα από την εταιρεία Φο.Δ.Σ.Α. Περιφέρειας Βορείου Αιγαίου Α.Ε. ακίνητα, καθώς και τα λοιπά εμπράγματα δικαιώματα επί των ακινήτων, αποτελούν τον τίτλο
για την καταχώρισή τους στο αρμόδιο κτηματολογικό
γραφείο ή υποθηκοφυλακείο ατελώς.
8. Από τη δημοσίευση της απόφασης της παρ. 6 και
την καταχώριση της στο Γ.Ε.ΜΗ. στις μερίδες των συμμετεχουσών στη συγχώνευση εταιρειών:
α) Η εταιρεία ΔΙ.Α.ΝΟ.Χ. Α.Ε. λύεται αυτοδίκαια χωρίς
να προηγηθεί στάδιο εκκαθάρισης.
β) Η εταιρεία Φο.Δ.Σ.Α. Περιφέρειας Βορείου Αιγαίου Α.Ε. καθίσταται καθολικός διάδοχος της εταιρείας
ΔΙ.Α.ΝΟ.Χ. Α.Ε. σε όλη την κινητή και ακίνητη περιουσία
της, συμπεριλαμβανομένων των εγκαταστάσεων που
προβλέπονται στο Περιφερειακό Σχέδιο Διαχείρισης
Απορριμμάτων της Περιφέρειας Βορείου Αιγαίου και του
εν γένει εξοπλισμού διαχείρισης στερεών αποβλήτων,
καθώς και των εν εξελίξει έργων και υπεισέρχεται σε όλα
τα δικαιώματα, ενοχικά και εμπράγματα, υποχρεώσεις,
απαιτήσεις, αξιώσεις, διοικητικές άδειες ή εγκρίσεις και
έννομες σχέσεις αυτής.
γ) Οι εκκρεμείς δίκες της εταιρείας ΔΙ.Α.ΝΟ.Χ. Α.Ε. συνεχίζονται από την εταιρεία Φο.Δ.Σ.Α. Περιφέρειας Βορείου
Αιγαίου Α.Ε., χωρίς να επέρχεται βίαιη διακοπή αυτών
και χωρίς να απαιτείται ειδική διαδικαστική πράξη για
καθεμία από αυτές.
δ) Οφειλές της εταιρείας ΔΙ.Α.ΝΟ.Χ. Α.Ε. αναλαμβάνονται αυτοδίκαια από την εταιρεία Φο.Δ.Σ.Α. Περιφέρειας
Βορείου Αιγαίου Α.Ε..
ε) Απαιτήσεις, υποχρεώσεις και πάσης φύσεως εκκρεμείς υποθέσεις της εταιρείας ΔΙ.Α.ΝΟ.Χ. Α.Ε. μεταφέρονται στην εταιρεία Φο.Δ.Σ.Α. Περιφέρειας Βορείου Αιγαίου Α.Ε.. Απαιτήσεις τρίτων που δεν έχουν αποτυπωθεί
στην έκθεση της Επιτροπής καταγραφής της παρ. 4 ή
στην έκθεση των ορκωτών ελεγκτών-λογιστών ή της
ελεγκτικής εταιρείας της παρ. 5, βαρύνουν τους Δήμους
Χίου, Ανατολικής Σάμου, Δυτικής Σάμου, Ικαρίας, Φούρνων - Κορσεών, Οινουσσών και Ηρωικής Νήσων Ψαρών
κατά το μέρος που αφορούν έκαστο εξ αυτών.
στ) Για τα πάσης φύσεως έργα, δράσεις και προγράμματα συγχρηματοδοτούμενα ή χρηματοδοτούμενα από
την Ευρωπαϊκή Ένωση ή διεθνείς οργανισμούς ή εθνικούς πόρους, τα οποία έχουν αναληφθεί και υλοποιούνται από την εταιρεία ΔΙ.Α.ΝΟ.Χ. Α.Ε., η εταιρεία Φο.Δ.Σ.Α.
Περιφέρειας Βορείου Αιγαίου Α.Ε. καθίσταται καθολικός
διάδοχος ως προς τα δικαιώματα και τις υποχρεώσεις
που απορρέουν από τις ανωτέρω πράξεις, δράσεις και
προγράμματα, καθώς και δικαιούχος των τραπεζικών
λογαριασμών για τη χρηματοδότησή τους. Στις υποχρεώσεις και στα δικαιώματα αυτά συμπεριλαμβάνονται και
όσα απορρέουν από συμβάσεις έργου μέχρι τη λήξη
τους. Οι συμβάσεις ορισμένου χρόνου του προσωπικού
που απασχολείται στο πλαίσιο των προγραμμάτων αυτών ανανεώνονται ή παρατείνονται από τον καθολικό
διάδοχο, σύμφωνα με την παρ. 2 του άρθρου 38 του
ν. 4765/2021 (Α΄ 28).
9. Εντός δέκα (10) ημερών από τη δημοσίευση της
απόφασης του Γραμματέα Αποκεντρωμένης Διοίκησης
Αιγαίου της παρ. 6 συντάσσεται και υπογράφεται πρωτόκολλο παράδοσης - παραλαβής των περιουσιακών
στοιχείων της απορροφώμενης εταιρείας.
10. Το προσωπικό της εταιρείας ΔΙ.Α.ΝΟ.Χ. Α.Ε. με
σχέση ιδιωτικού δικαίου ορισμένου χρόνου, καθώς και
αυτό με σχέση ιδιωτικού δικαίου αορίστου χρόνου, συμπεριλαμβανομένων και όσων απασχολούνται με σχέση
έμμισθης εντολής, καθίσταται αυτοδικαίως από τη συντέλεση της συγχώνευσης προσωπικού της εταιρείας
Φο.Δ.Σ.Α. Περιφέρειας Βορείου Αιγαίου Α.Ε. και παρέχει
τις υπηρεσίες του με την ίδια σχέση εργασίας ή έμμισθης
εντολής. Το ως άνω προσωπικό εξακολουθεί και διέπεται από το ασφαλιστικό καθεστώς κύριας, επικουρικής
ασφάλισης, πρόνοιας και υγειονομικής περίθαλψης και
κλάδου εφάπαξ παροχών, στο οποίο υπαγόταν πριν καταστεί προσωπικό της Φο.Δ.Σ.Α. Περιφέρειας Βορείου
Αιγαίου Α.Ε. Το προσωπικό με σχέση εργασίας ιδιωτικού
δικαίου αορίστου χρόνου κατατάσσεται σε αντίστοιχες
με αυτές που ήδη κατείχε, οργανικές ή προσωποπαγείς
θέσεις ανά κατηγορία και κλάδο/ειδικότητα, οι οποίες
συστήνονται αυτοδικαίως. Οι προσωποπαγείς θέσεις
που συστήνονται καταργούνται κατά την με οποιονδήποτε τρόπο αποχώρηση του υπαλλήλου. Η κατάταξη
του προσωπικού στις θέσεις που συστήνονται με την
παρούσα γίνεται με απόφαση του αρμοδίου προς διορισμό οργάνου, η οποία δημοσιεύεται στην Εφημερίδα
της Κυβερνήσεως έως την 30ή Απριλίου 2025 και ισχύει
από τη δημοσίευση της απόφασης της παρ. 6., με όλες
τις έννομες συνέπειες. Εγκρίσεις που έχουν χορηγηθεί
στην εταιρεία ΔΙ.Α.Ν.Ο.Χ. Α.Ε. κατά τις κείμενες διατάξεις για την πρόσληψη προσωπικού, υλοποιούνται από
την εταιρεία Φο.Δ.Σ.Α. Περιφέρειας Βορείου Αιγαίου Α.Ε.
Συμβάσεις ιδιωτικού δικαίου ορισμένου χρόνου ή μίσθωσης έργου που βρίσκονται σε ισχύ, συνεχίζονται από
την εταιρεία Φο.Δ.Σ.Α. Περιφέρειας Βορείου Αιγαίου Α.Ε.,
έως τη λήξη τους υπό την επιφύλαξη του τρίτου εδαφίου
της περ. στ) της παρ. 8. Το προσωπικό που υπηρετεί με
απόσπαση ή μετακίνηση δυνάμει του άρθρου 15 του
ν. 4257/2014 (Α΄ 93) στη ΔΙ.Α.Ν.Ο.Χ. Α.Ε., συνεχίζει να
παρέχει τις υπηρεσίες του στην εταιρεία Φο.Δ.Σ.Α. Περιφέρειας Βορείου Αιγαίου Α.Ε. μέχρι τη λήξη της διάρκειας
της απόσπασης ή μετακίνησης και στη συνέχεια επιστρέφει στον φορέα προέλευσης. Το προσωπικό που έχει
αποσπαστεί ή μετακινηθεί δυνάμει του άρθρου 15 του
ν. 4257/2014, από τη ΔΙ.Α.Ν.Ο.Χ. Α.Ε., κατατάσσεται στο
προσωπικό της εταιρείας Φο.Δ.Σ.Α. Περιφέρειας Βορείου
Αιγαίου Α.Ε., αλλά συνεχίζει να παρέχει τις υπηρεσίες του
στον φορέα υποδοχής μέχρι τη λήξη της διάρκειας της
απόσπασης ή μετακίνησης.
11. Εντός προθεσμίας εξήντα (60) ημερών από τη δημοσίευση της απόφασης της παρ 6, τα αρμόδια όργανα διοίκησης της απορροφώσας εταιρείας προβαίνουν στη λήψη
των σχετικών αποφάσεων και σε κάθε απαιτούμενη από
τον νόμο και το καταστατικό της ενέργεια για την ολοκλήρωση των διαδικασιών συγχώνευσης και την τροποποί
ηση - κωδικοποίηση και προσαρμογή του καταστατικού
της, στο παρόν, σε συμμόρφωση και με το περιεχόμενο
της απόφασης της παρ. 6. Εντός της ίδιας προθεσμίας η
απορροφώσα εταιρεία προβαίνει στην τροποποίηση του
Εσωτερικού Κανονισμού Υπηρεσιών της.
12. Από την 1η Νοεμβρίου 2024 και μέχρι και την
ημερομηνία ολοκλήρωσης της συγχώνευσης, όλες οι
πράξεις και συναλλαγές της απορροφώμενης εταιρείας
που εμφανίζονται στα τηρούμενα από αυτή βιβλία και
στοιχεία θεωρούνται, από λογιστική άποψη, ότι γίνονται
για λογαριασμό και όφελος αποκλειστικά και μόνο της
απορροφώσας εταιρείας, και μεταφέρονται με συγκεντρωτική εγγραφή στα βιβλία της τελευταίας. Τα οικονομικά αποτελέσματα που προκύπτουν κατά το παραπάνω χρονικό διάστημα θεωρούνται ως αποτελέσματα
της απορροφώσας εταιρείας και ωφελούν ή βαρύνουν
αποκλειστικά και μόνον αυτή.
13. Η απορροφώμενη εταιρεία μέχρι την ολοκλήρωση
της συγχώνευσης συνεχίζει να λειτουργεί και να ασκεί τις
αρμοδιότητές της, λαμβάνει όλα τα αναγκαία μέτρα και
μεριμνά για την ομαλή μετάβαση των λειτουργιών της
στην απορροφώσα εταιρεία.
14. Η μη τήρηση των προθεσμιών του παρόντος συνιστά για τον υπαίτιο που είναι αιρετό όργανο πειθαρχικό
αδίκημα.».
Άρθρο 4
Διαχείριση των στερεών αποβλήτων
στην Περιφέρεια Κρήτης -
Τροποποίηση άρθρου 226Γ ν. 4555/2018
Οι περ. 2, 3, και 4 του άρθρου 226Γ του ν. 4555/2018
(Α΄ 133), περί διαχείρισης στερεών αποβλήτων στην Περιφέρεια Κρήτης, αντικαθίστανται, προστίθενται περ. 5
έως 11 και το άρθρο 226Γ διαμορφώνεται ως εξής:
«Άρθρο 226Γ
Διαχείριση των στερεών αποβλήτων
στην Περιφέρεια Κρήτης
Για την αποτελεσματικότερη διαχείριση των στερεών
αποβλήτων στην Περιφέρεια Κρήτης από την έναρξη
ισχύος του παρόντος:
1. Ως μοναδικοί φορείς οι οποίοι ασκούν αρμοδιότητες
διαχείρισης στερεών αποβλήτων ορίζονται: α) για την
Περιφερειακή Ενότητα Χανίων η ανώνυμη εταιρεία με
την επωνυμία «ΔΙΑΔΗΜΟΤΙΚΗ ΕΠΙΧΕΙΡΗΣΗ ΔΙΑΧΕΙΡΙΣΗΣ
ΣΤΕΡΕΩΝ ΑΠΟΒΛΗΤΩΝ ΑΝΩΝΥΜΗ ΕΤΑΙΡΕΙΑ (Ο.Τ.Α.)»,
με διακριτικό τίτλο «Δ.Ε.ΔΙ.Σ.Α. Α.Ε. (Ο.Τ.Α.), έδρα τα Χανιά και δήμους - μέλη τους δήμους της Περιφερειακής
Ενότητας Χανίων και β) για τις περιφερειακές ενότητες
Ηρακλείου, Ρεθύμνης και Λασιθίου ο σύνδεσμος με την
επωνυμία «ΕΝΙΑΙΟΣ ΣΥΝΔΕΣΜΟΣ ΔΙΑΧΕΙΡΙΣΗΣ ΑΠΟΡΡΙΜΜΑΤΩΝ ΚΡΗΤΗΣ», με διακριτικό τίτλο «Ε.Σ.Δ.Α.Κ.»,
έδρα το Ηράκλειο και δήμους - μέλη τους δήμους των
περιφερειακών ενοτήτων Ηρακλείου, Ρεθύμνης και Λασιθίου.
2. Η ανώνυμη εταιρεία με την επωνυμία «ΦΟ.ΔΙ.Σ.Α.
ΒΟΡΕΙΑΣ ΠΕΔΙΑΔΑΣ Ανώνυμη Εταιρεία Ο.Τ.Α.» και τον
διακριτικό τίτλο «ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε.
Ο.Τ.Α.» με μέλη τους Δήμους Χερσονήσου και Μινώα
Πεδιάδας, όπως αυτή λειτουργεί κατόπιν της μετατροπής της από Φορέα Διαχείρισης Στερεών Αποβλήτων
(Φο.Δ.Σ.Α.) σε κοινή ανώνυμη εταιρεία Ο.Τ.Α., κατ’ εφαρμογή του άρθρου 35 του ν. 4954/2022 (Α΄ 136), λύεται
χωρίς να τεθεί σε εκκαθάριση, κατά παρέκκλιση των διατάξεων περί λύσης και εκκαθάρισης ανωνύμων εταιρειών και οι δήμοι - μέλη της εντάσσονται στο νομικό
πρόσωπο δημοσίου δικαίου με την επωνυμία «ΕΝΙΑΙΟΣ
ΣΥΝΔΕΣΜΟΣ ΔΙΑΧΕΙΡΙΣΗΣ ΑΠΟΡΡΙΜΜΑΤΩΝ ΚΡΗΤΗΣ»
(Ε.Σ.Δ.Α.Κ.), στον οποίο μεταβιβάζεται το σύνολο των
περιουσιακών στοιχείων και των υποχρεώσεών της. Ο
Ε.Σ.Δ.Α.Κ. εκπληρώνει τους σχετικούς με τη διαχείριση
αποβλήτων σκοπούς της λυόμενης κοινής ανώνυμης
εταιρείας, εξυπηρετεί τις αντίστοιχες δραστηριότητες
που η τελευταία ασκούσε και υπεισέρχεται ως καθολικός
διάδοχος σε όλα τα εμπράγματα και ενοχικά δικαιώματα
και τις υποχρεώσεις αυτής.
3. Με απόφαση του Γραμματέα της Αποκεντρωμένης
Διοίκησης Κρήτης, που εκδίδεται έως τις 30 Νοεμβρίου
2024, συστήνεται και συγκροτείται τριμελής επιτροπή
καταγραφής των πάσης φύσεως περιουσιακών στοιχείων που μεταβιβάζονται στον Ε.Σ.Δ.Α.Κ. από τη ΦΟ.ΔΙ.Σ.Α.
ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α., η οποία αποτελείται από
έναν (1) εκπρόσωπο της οικείας Αποκεντρωμένης Διοίκησης, ως πρόεδρο, ο οποίος ορίζεται με απόφαση του
Γραμματέα της Αποκεντρωμένης Διοίκησης Κρήτης, τον
Προϊστάμενο των οικονομικών υπηρεσιών του Ε.Σ.Δ.Α.Κ.
και τον Προϊστάμενο των οικονομικών υπηρεσιών της
ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α. με τους νόμιμους αναπληρωτές τους. Για την υποβοήθηση του
έργου της επιτροπής δύναται να ανατίθεται, με κοινή
απόφαση των Διοικητικών Συμβουλίων του Ε.Σ.Δ.Α.Κ.
και της ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α., η διεκπεραίωση συγκεκριμένων διαδικασιών και ενεργειών σε
ορκωτούς ελεγκτές λογιστές. Η επιτροπή ολοκληρώνει
το έργο της καταγραφής μέσα σε προθεσμία εξήντα (60)
ημερών από τη ημερομηνία σύστασής της και αποστέλλει, εντός πέντε (5) ημερών από την ολοκλήρωση της
καταγραφής, τη σχετική έκθεση στον Γραμματέα της
Αποκεντρωμένης Διοίκησης Κρήτης για την έκδοση της
απόφασης της παρ. 4.
4. Για τη λύση και περιέλευση της ακίνητης και κινητής
περιουσίας της ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α.
στον Ε.Σ.Δ.Α.Κ., καθώς και την ένταξη των δήμων - μελών της, στον τελευταίο, εκδίδεται, εντός δεκαπέντε (15)
ημερών από την αποστολή της έκθεσης καταγραφής της
παρ. 3, απόφαση του Γραμματέα της Αποκεντρωμένης
Διοίκησης Κρήτης, που δημοσιεύεται στην Εφημερίδα
της Κυβερνήσεως και καταχωρίζεται στο Γενικό Εμπορικό Μητρώο στην τηρούμενη μερίδα της κοινής ανώνυμης εταιρείας.
5. Η απόφαση της παρ. 4 και το απόσπασμα της έκθεσης καταγραφής που περιγράφει τα αποκτώμενα κατά
κυριότητα από τον Ε.Σ.Δ.Α.Κ. ακίνητα, καθώς και τα λοιπά
εμπράγματα δικαιώματα επί των ακινήτων, αποτελούν
τίτλο για την καταχώρισή τους στο αρμόδιο κτηματολογικό γραφείο ή υποθηκοφυλακείο ατελώς.
6. Εντός δέκα (10) ημερών από τη δημοσίευση της
απόφασης της παρ. 4 συντάσσεται και υπογράφεται
πρωτόκολλο παράδοσης-παραλαβής των περιουσιακών
στοιχείων του ΦΟ.ΔΙ.ΣΑ. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α..
7. Από τη δημοσίευση της απόφασης της παρ. 4 και την
καταχώρισή της στο Γ.Ε.ΜΗ. στην τηρούμενη μερίδα της
κοινής ανώνυμης εταιρείας:
α) η εταιρεία ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α.
λύεται αυτοδίκαια χωρίς στάδιο εκκαθάρισης και οι δήμοι - μέλη της, Δήμος Χερσονήσου και Δήμος Μινώα
- Πεδιάδας εντάσσονται στον Ε.Σ.Δ.Α.Κ.,
β) ο σύνδεσμος Ε.Σ.Δ.Α.Κ. καθίσταται καθολικός διάδοχος της εταιρείας ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ
Α.Ε. Ο.Τ.Α. σε όλη την κινητή και ακίνητη περιουσία της,
συμπεριλαμβανομένων των εγκαταστάσεων που βρίσκονται εντός των διοικητικών ορίων του Δήμου Χερσονήσου και προβλέπονται στο Περιφερειακό Σχέδιο Διαχείρισης Απορριμμάτων της Περιφέρειας Κρήτης και του
εν γένει εξοπλισμού διαχείρισης στερεών αποβλήτων,
καθώς και των εν εξελίξει έργων και υπεισέρχεται σε όλα
τα δικαιώματα, ενοχικά και εμπράγματα, υποχρεώσεις,
απαιτήσεις, αξιώσεις, διοικητικές άδειες ή εγκρίσεις και
έννομες σχέσεις αυτής,
γ) οι εκκρεμείς δίκες συνεχίζονται αυτοδικαίως από τον
Ε.Σ.Δ.Α.Κ. ή κατά του Ε.Σ.Δ.Α.Κ. χωρίς καμία ειδικότερη
διατύπωση από μέρους του και χωρίς να επέρχεται βίαιη
διακοπή της δίκης,
δ) οφειλές της εταιρείας ΦΟ.ΔΙ.Σ.Α.ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α. αναλαμβάνονται αυτοδίκαια από τον
Ε.Σ.Δ.Α.Κ.,
ε) απαιτήσεις, υποχρεώσεις και εκκρεμείς υποθέσεις
της εταιρείας ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α.,
συμπεριλαμβανομένων εκκρεμών διαδικασιών σύναψης
σύμβασης και συμβάσεων της εταιρείας εξακολουθούν
να διενεργούνται και να εκτελούνται από τον Ε.Σ.Δ.Α.Κ.
Απαιτήσεις τρίτων που δεν έχουν αποτυπωθεί στην έκθεση καταγραφής της παρ. 3, βαρύνουν τους Δήμους
Χερσονήσου και Μινώα - Πεδιάδας κατά το μέρος που
αφορούν έκαστο εξ αυτών,
στ) οι αρμοδιότητες της λυόμενης εταιρείας, η ανάληψη ή η συνέχιση εκτελούμενων χρηματοδοτούμενων
ή συγχρηματοδοτούμενων προγραμμάτων ή έργων ή
υπηρεσιών από εθνικούς ή ευρωπαϊκούς πόρους ή διεθνείς οργανισμούς συνεχίζουν να υλοποιούνται από
τον Ε.Σ.Δ.Α.Κ. ή κατά την παρ. 6 του άρθρου 100 του
ν. 3852/2010 (Α΄ 87), υπό καθεστώς καθολικής διαδοχής
ως προς τα δικαιώματα και τις υποχρεώσεις που έχουν
αναληφθεί. Στις υποχρεώσεις και στα δικαιώματα αυτά
συμπεριλαμβάνονται και όσα απορρέουν από συμβάσεις
έργου μέχρι τη λήξη τους. Οι συμβάσεις ορισμένου χρόνου του προσωπικού που απασχολείται στο πλαίσιο των
προγραμμάτων της παρούσας περίπτωσης, ανανεώνονται ή παρατείνονται από τον Ε.Σ.Δ.Α.Κ., σύμφωνα με την
παρ. 2 του άρθρου 38 του ν. 4765/2021 (Α΄ 28). Οι συμβάσεις έργου στο πλαίσιο των ανωτέρω προγραμμάτων
διέπονται από το άρθρο 30 του ν. 4314/2014 (Α΄ 265).
8. Το προσωπικό με σχέση ιδιωτικού δικαίου ορισμένου και αορίστου χρόνου που υπηρετεί στον ΦΟ.ΔΙ.ΣΑ
ΒΟΡΕΙΑΣ ΠΕΔΙΑΔΑΣ Α.Ε., καθώς και αυτό που απασχολείται με σχέση έμμισθης εντολής, καθίσταται, αυτοδικαίως,
από τη δημοσίευση της απόφασης της παρ. 4, προσωπικό του Ε.Σ.Δ.Α.Κ, εξαιρουμένου του προσωπικού για το
οποίο ο Δήμος Χερσονήσου έχει αποδεχθεί αίτημα περί
απασχόλησής του στον τελευταίο. Το προσωπικό που καθίσταται προσωπικό του Ε.Σ.Δ.Α.Κ., παρέχει τις υπηρεσίες
του με την ίδια σχέση εργασίας ή έμμισθης εντολής και
εξακολουθεί να διέπεται από το ασφαλιστικό καθεστώς
κύριας, επικουρικής ασφάλισης, πρόνοιας και υγειονομικής περίθαλψης και κλάδου εφάπαξ παροχών, στο οποίο
υπάγονταν πριν καταστεί προσωπικό του Ε.Σ.Δ.Α.Κ.. Το
προσωπικό με σχέση εργασίας ιδιωτικού δικαίου αορίστου χρόνου κατατάσσεται σε αντίστοιχες με αυτές
που ήδη κατείχε, οργανικές ή προσωποπαγείς θέσεις ανά
κατηγορία και κλάδο/ειδικότητα, οι οποίες συστήνονται
αυτοδικαίως. Οι προσωποπαγείς θέσεις που συστήνονται
καταργούνται κατά τη με οποιονδήποτε τρόπο αποχώρηση του υπαλλήλου. Η κατάταξη του προσωπικού στις
θέσεις που συστήνονται με την παρούσα γίνεται με απόφαση του αρμοδίου προς διορισμό οργάνου, η οποία
δημοσιεύεται στην Εφημερίδα της Κυβερνήσεως, μέχρι
τη 15η Μαρτίου 2025 και ισχύει από τη δημοσίευση της
απόφασης της παρ. 4, με όλες τις έννομες συνέπειες. Το
προσωπικό που υπηρετεί με απόσπαση ή μετακίνηση
δυνάμει του άρθρου 15 του ν. 4257/2014 (Α΄ 93) στον
ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α., συνεχίζει να
παρέχει τις υπηρεσίες του στον Ε.Σ.Δ.Α.Κ. μέχρι τη λήξη
της διάρκειας της απόσπασης ή μετακίνησης και στη
συνέχεια επιστρέφει στον φορέα προέλευσης. Το προσωπικό που έχει αποσπαστεί ή μετακινηθεί δυνάμει του
άρθρου 15 του ν. 4257/2014, από τον ΦΟ.ΔΙ.Σ.Α. ΒΟΡΕΙΑΣ
ΠΕΔΙΑΔΑΣ Α.Ε. Ο.Τ.Α., κατατάσσεται στο προσωπικό του
Ε.Σ.Δ.Α.Κ. αλλά συνεχίζει να παρέχει τις υπηρεσίες του
στον φορέα υποδοχής μέχρι τη λήξη της διάρκειας της
απόσπασης ή μετακίνησης. Συμβάσεις ιδιωτικού δικαίου
ορισμένου χρόνου ή μίσθωσης έργου που βρίσκονται σε
ισχύ συνεχίζονται από τον Ε.Σ.Δ.Α.Κ. έως τη λήξη τους,
υπό την επιφύλαξη του τέταρτου εδαφίου της περ. στ)
της παρ. 7. Εγκρίσεις που έχουν χορηγηθεί στη λυόμενη
εταιρεία, κατά τις κείμενες διατάξεις για την πρόσληψη
προσωπικού, υλοποιούνται από τον Ε.Σ.Δ.Α.Κ..
9. Μέχρι τη δημοσίευση της απόφασης της παρ. 4, η
εταιρεία ΦΟ.ΔΙ.Σ.Α. ΒΟΡΕΙΑΣ ΠΕΔΙΑΔΑΣ Α.Ε. Ο.Τ.Α. συνεχίζει να λειτουργεί και να ασκεί τις αρμοδιότητές της, να
λαμβάνει όλα τα αναγκαία μέτρα και να μεριμνά για την
ομαλή μετάβαση των λειτουργιών της στον Ε.Σ.Δ.Α.Κ..
10. Εντός εξήντα (60) ημερών από τη δημοσίευση της
απόφασης της παρ. 4, ο Ε.Σ.Δ.Α.Κ. τροποποιεί τη συστατική του πράξη, σε συμμόρφωση και με το περιεχόμενο της απόφασης της παρ. 4, καθώς και τον Οργανισμό
Εσωτερικής Υπηρεσίας του.
11. Η μη τήρηση των προθεσμιών του παρόντος συνιστά για τον υπαίτιο που είναι αιρετό όργανο πειθαρχικό
αδίκημα.».
Άρθρο 5
Διαχείριση των στερεών αποβλήτων
στην Περιφέρεια Δυτικής Ελλάδας -
Προσθήκη άρθρου 226Δ στον ν. 4555/2018
Στον ν. 4555/2018 (Α΄133) προστίθεται άρθρο 226Δ
ως εξής:
«Άρθρο 226Δ
Διαχείριση των στερεών αποβλήτων
στην Περιφέρεια Δυτικής Ελλάδας
1. Τα νομικά πρόσωπα δημοσίου δικαίου με την επωνυμία «ΕΝΙΑΙΟΣ ΣΥΝΔΕΣΜΟΣ ΔΙΑΧΕΙΡΙΣΗΣ ΣΤΕΡΕΩΝ
ΑΠΟΒΛΗΤΩΝ Π.Ε. ΑΙΤΩΛΟΚΑΡΝΑΝΙΑΣ» και «ΣΥΝΔΕΣΜΟΣ ΔΙΑΧΕΙΡΙΣΗΣ ΑΠΟΒΛΗΤΩΝ Ν. ΗΛΕΙΑΣ» συγχωνεύονται υποχρεωτικά, κατά τη διαδικασία των παρ. 3 έως 8,
κατά παρέκκλιση κάθε άλλης γενικής ή ειδικής διάταξης,
στο νομικό πρόσωπο δημοσίου δικαίου με την επωνυμία
«ΣΥΝΔΕΣΜΟΣ ΔΙΑΧΕΙΡΙΣΗΣ ΣΤΕΡΕΩΝ ΑΠΟΒΛΗΤΩΝ (ΣΥ.
ΔΙ.Σ.Α.) Ν. Αχαΐας», το οποίο μετονομάζεται σε «Φορέας
Διαχείρισης Στερεών Αποβλήτων Περιφέρειας Δυτικής
Ελλάδας» με διακριτικό τίτλο «Φο.Δ.Σ.Α. Περιφέρειας
Δυτικής Ελλάδας», με χωρική αρμοδιότητα το σύνολο
των δήμων της Περιφέρειας Δυτικής Ελλάδας και έδρα
τον Δήμο Πατρέων.
2. Οι προς συγχώνευση Σύνδεσμοι έως την ολοκλήρωση της διαδικασίας συγχώνευσής τους, συνεχίζουν
να λειτουργούν και να ασκούν τις αρμοδιότητές τους,
λαμβάνουν όλα τα αναγκαία μέτρα και μεριμνούν για
την ομαλή μετάβαση των λειτουργιών τους στον Φορέα
στον οποίο συγχωνεύονται.
3. Με απόφαση του Γραμματέα της Αποκεντρωμένης
Διοίκησης Πελοποννήσου, Δυτικής Ελλάδας και Ιονίου,
που εκδίδεται έως την 30ή Νοεμβρίου 2024, συστήνεται
και συγκροτείται επιτροπή, με σκοπό την καταγραφή
των περιουσιακών στοιχείων των προς συγχώνευση
Συνδέσμων. Η επιτροπή καταγραφής αποτελείται από
έναν (1) εκπρόσωπο της Αποκεντρωμένης Διοίκησης
Πελοποννήσου, Δυτικής Ελλάδας και Ιονίου, ως πρόεδρο, ο οποίος ορίζεται με απόφαση του Γραμματέα της
Αποκεντρωμένης Διοίκησης Πελοποννήσου, Δυτικής Ελλάδας και Ιονίου, τους προέδρους των προς συγχώνευση
Συνδέσμων και τον πρόεδρο του ΣΥ.ΔΙ.Σ.Α. Ν. Αχαΐας,
με τους νόμιμους αναπληρωτές τους. Για την υποβοήθηση του έργου της επιτροπής δύναται να ανατίθεται,
με απόφαση των διοικητικών συμβουλίων των Συνδέσμων, η διεκπεραίωση συγκεκριμένων διαδικασιών και
ενεργειών σε ορκωτούς ελεγκτές - λογιστές. Η επιτροπή
ολοκληρώνει το έργο της καταγραφής και σύνταξης της
σχετικής έκθεσης εντός προθεσμίας εξήντα (60) ημερών
από την ημερομηνία σύστασής της και αποστέλλει, εντός
πέντε (5) ημερών από την ολοκλήρωση των διαδικασιών
αυτών, τη σχετική έκθεση στον Γραμματέα της Αποκεντρωμένης Διοίκησης Πελοποννήσου, Δυτικής Ελλάδας
και Ιονίου, για την έκδοση της απόφασης της παρ. 5.
4. Αν η επιτροπή αδυνατεί να ολοκληρώσει το έργο
της για οποιονδήποτε λόγο, ο Γραμματέας της Αποκεντρωμένης Διοίκησης Πελοποννήσου, Δυτικής Ελλάδας
και Ιονίου, εντός προθεσμίας δέκα (10) ημερών από τη
διαπίστωση της αδυναμίας ολοκλήρωσης της διαδικασίας, εκδίδει απόφαση με την οποία ορίζει ορκωτούς -
ελεγκτές λογιστές ή ελεγκτική εταιρεία, που είναι εγγεγραμμένοι στο Δημόσιο Μητρώο του άρθρου 14 του
ν. 4449/2017 (Α΄ 7). Οι ορκωτοί - ελεγκτές λογιστές ή η
ελεγκτική εταιρεία διενεργούν την καταγραφή των πάσης φύσεως περιουσιακών στοιχείων των Συνδέσμων
που συγχωνεύονται και ολοκληρώνουν το έργο τους
εντός τριάντα (30) ημερών από την ημερομηνία ορισμού
τους. Με την ίδια απόφαση ορίζεται το ύψος της αμοιβής
τους, η οποία βαρύνει τον υπαίτιο φορέα. Η έκθεση των
ορκωτών ελεγκτών - λογιστών ή της ελεγκτικής εταιρείας
διαβιβάζεται εντός πέντε (5) ημερών από την ολοκλήρωση του έργου τους, με ευθύνη των ιδίων, στον Γραμματέα της Αποκεντρωμένης Διοίκησης Πελοποννήσου,
Δυτικής Ελλάδας και Ιονίου, ο οποίος εκδίδει απόφαση
συγχώνευσης και περιέλευσης των περιουσιακών στοιχείων των συγχωνευόμενων Συνδέσμων στον Φο.Δ.Σ.Α.
Περιφέρειας Δυτικής Ελλάδας.
5. Για τη συγχώνευση και περιέλευση της κυριότητας των περιουσιακών στοιχείων των Συνδέσμων στον
Φορέα στον οποίο συγχωνεύονται εκδίδεται, εντός δεκαπέντε (15) ημερών από την αποστολή της έκθεσης
καταγραφής της παρ. 3 ή της παρ. 4, απόφαση του Γραμματέα της Αποκεντρωμένης Διοίκησης Πελοποννήσου,
Δυτικής Ελλάδας και Ιονίου, η οποία δημοσιεύεται στην
Εφημερίδα της Κυβερνήσεως.
6. Εντός προθεσμίας εξήντα (60) ημερών από τη δημοσίευση της απόφασης της παρ. 5, τα αρμόδια όργανα διοίκησης του ΣΥ.ΔΙ.ΣΑ. Ν. Αχαΐας προβαίνουν στην
τροποποίηση της συστατικής του πράξης και στην προσαρμογή αυτής στο παρόν, σε συμμόρφωση και με το
περιεχόμενο της απόφασης της παρ. 5. Η ως άνω τροποποίηση εγκρίνεται με απόφαση του Γραμματέα της
Αποκεντρωμένης Διοίκησης Πελοποννήσου, Δυτικής Ελλάδας και Ιονίου που δημοσιεύεται στην Εφημερίδα της
Κυβερνήσεως. Εντός της ίδιας προθεσμίας, ο Φο.Δ.Σ.Α.
στον οποίο συγχωνεύονται οι Σύνδεσμοι τροποποιεί τον
Οργανισμό Εσωτερικής Υπηρεσίας του.
7. Εντός δέκα (10) ημερών από τη δημοσίευση της
απόφασης της παρ. 5 συντάσσεται και υπογράφεται
πρωτόκολλο παράδοσης - παραλαβής των περιουσιακών στοιχείων των συγχωνευόμενων Συνδέσμων.
8. Η απόφαση του Γραμματέα Αποκεντρωμένης Διοίκησης Πελοποννήσου, Δυτικής Ελλάδας και Ιονίου και το
απόσπασμα της έκθεσης καταγραφής, που περιγράφει
τα αποκτώμενα ακίνητα, καθώς και τα λοιπά εμπράγματα
δικαιώματα επί των ακινήτων, αποτελούν τον τίτλο για
την καταχώρισή τους στο αρμόδιο κτηματολογικό γραφείο ή υποθηκοφυλακείο ατελώς.
9. Από τη δημοσίευση της απόφασης της παρ 5 και της
έγκρισης της τροποποίησης της παρ. 6:
α) Ο Φο.Δ.Σ.Α. Περιφέρειας Δυτικής Ελλάδας καθίσταται καθολικός διάδοχος των συγχωνευόμενων Συνδέσμων αυτοδίκαια, σε όλη την κινητή και ακίνητη περιουσία τους, συμπεριλαμβανομένων των εγκαταστάσεων
που προβλέπονται στο Περιφερειακό Σχέδιο Διαχείρισης
Απορριμμάτων της Περιφέρειας Δυτικής Ελλάδας και του
εν γένει εξοπλισμού διαχείρισης στερεών αποβλήτων,
καθώς και των εν εξελίξει έργων και υπεισέρχεται σε όλα
τα δικαιώματα, ενοχικά και εμπράγματα, υποχρεώσεις,
απαιτήσεις, αξιώσεις, διοικητικές άδειες ή εγκρίσεις και
έννομες σχέσεις αυτής.
β) Οι εκκρεμείς δίκες των συγχωνευόμενων Συνδέσμων συνεχίζονται αυτοδικαίως από τον Φο.Δ.Σ.Α.
Περιφέρειας Δυτικής Ελλάδας χωρίς καμία ειδικότερη
διατύπωση από μέρους του και χωρίς να επέρχεται βίαιη
διακοπή της δίκης.
γ) Οφειλές των συγχωνευόμενων Συνδέσμων αναλαμβάνονται αυτοδίκαια από τον Φο.Δ.Σ.Α. Περιφέρειας Δυτικής Ελλάδας.
δ) Απαιτήσεις, υποχρεώσεις και πάσης φύσεως εκκρεμείς υποθέσεις των συγχωνευόμενων Συνδέσμων
μεταφέρονται στον Φο.Δ.Σ.Α. Περιφέρειας Δυτικής Ελλάδας. Απαιτήσεις τρίτων που δεν έχουν αποτυπωθεί
στην έκθεση της Επιτροπής καταγραφής της παρ. 3 ή
στην έκθεση των ορκωτών ελεγκτών - λογιστών ή της
ελεγκτικής εταιρείας της παρ. 4 βαρύνουν τους δήμους
- μέλη των συγχωνευόμενων Συνδέσμων κατά το μέρος
που αφορούν έκαστο εξ αυτών.
ε) Οι αρμοδιότητες των συγχωνευόμενων Συνδέσμων,
η ανάληψη ή η συνέχιση εκτελούμενων χρηματοδοτούμενων ή συγχρηματοδοτούμενων προγραμμάτων ή έργων ή υπηρεσιών από εθνικούς ή ευρωπαϊκούς πόρους ή
διεθνείς οργανισμούς συνεχίζουν να υλοποιούνται από
τον Φο.Δ.Σ.Α. Περιφέρειας Δυτικής Ελλάδας, υπό καθεστώς καθολικής διαδοχής ως προς τα δικαιώματα και τις
υποχρεώσεις που έχουν αναληφθεί. Στις υποχρεώσεις
και στα δικαιώματα αυτά συμπεριλαμβάνονται και όσα
απορρέουν από συμβάσεις έργου μέχρι τη λήξη τους.
Οι συμβάσεις ορισμένου χρόνου του προσωπικού που
απασχολείται στο πλαίσιο των προγραμμάτων αυτών
ανανεώνονται ή παρατείνονται από τον καθολικό διάδοχο, σύμφωνα με την παρ. 2 του άρθρου 38 του ν. 4675/
2021 (Α΄ 28).
10. Το μόνιμο προσωπικό και το προσωπικό με σχέση
ιδιωτικού δικαίου ορισμένου και αορίστου χρόνου των
συγχωνευόμενων Συνδέσμων, καθώς και όσοι απασχολούνται με σχέση έμμισθης εντολής, καθίσταται αυτοδικαίως προσωπικό του Φο.Δ.Σ.Α. Περιφέρειας Δυτικής
Ελλάδας και παρέχει τις υπηρεσίες του με την ίδια σχέση
εργασίας ή έμμισθης εντολής. Το ως άνω προσωπικό
εξακολουθεί να διέπεται από το ασφαλιστικό καθεστώς
κύριας, επικουρικής ασφάλισης, πρόνοιας και υγειονομικής περίθαλψης και κλάδου εφάπαξ παροχών, στο οποίο
υπαγόταν πριν από τη μεταφορά του. Το προσωπικό με
σχέση εργασίας ιδιωτικού δικαίου αορίστου χρόνου
κατατάσσεται σε αντίστοιχες με αυτές που ήδη κατείχε,
οργανικές ή προσωποπαγείς θέσεις ανά κατηγορία και
κλάδο/ειδικότητα, οι οποίες συστήνονται αυτοδικαίως.
Οι προσωποπαγείς θέσεις που συστήνονται, καταργούνται κατά την με οποιονδήποτε τρόπο αποχώρηση του
υπαλλήλου. Η κατάταξη του προσωπικού στις θέσεις που
συστήνονται με την παρούσα γίνεται με απόφαση του
αρμοδίου προς διορισμό οργάνου, η οποία δημοσιεύεται
στην Εφημερίδα της Κυβερνήσεως μέχρι την 30ή Απριλίου 2025 και ισχύει από τη δημοσίευση της απόφασης της
παρ. 5, με όλες τις έννομες συνέπειες. Επιπλέον, συστήνονται αυτοδικαίως οι οργανικές θέσεις των Συνδέσμων
που συγχωνεύονται, για την κάλυψη των οποίων έχει
εκδοθεί προκήρυξη του Ανώτατου Συμβουλίου Επιλογής
Προσωπικού ή προκήρυξη σύμφωνα με τον ν. 2643/1998
(Α΄ 220), περί μέριμνας για την απασχόληση προσώπων
ειδικών κατηγοριών ή των οποίων έχει εγκριθεί η κάλυψη στο πλαίσιο του προγραμματισμού προσλήψεων ή
για τις οποίες εκκρεμεί διαδικασία μετάταξης. Συμβάσεις ιδιωτικού δικαίου ορισμένου χρόνου ή μίσθωσης
έργου που βρίσκονται σε ισχύ συνεχίζονται από τον
Φο.Δ.Σ.Α. Περιφέρειας Δυτικής Ελλάδας έως τη λήξη
τους υπό την επιφύλαξη του τρίτου εδαφίου της περ. ε)
της παρ. 9. Το προσωπικό που υπηρετεί με απόσπαση
ή μετακίνηση, δυνάμει του άρθρου 15 του ν. 4257/2014
(Α΄ 93) ή σύμφωνα με το Ενιαίο Σύστημα Κινητικότητας
του ν. 4440/2016 (Α΄ 224) στους συγχωνευόμενους Συνδέσμους, συνεχίζει να παρέχει τις υπηρεσίες του στον
Φο.Δ.Σ.Α. Περιφέρειας Δυτικής Ελλάδας μέχρι τη λήξη
της διάρκειας της απόσπασης ή μετακίνησης και στη συνέχεια επιστρέφει στον φορέα προέλευσης. Το προσωπικό που έχει αποσπαστεί ή μετακινηθεί, σύμφωνα με το
προηγούμενο εδάφιο, από τους συγχωνευόμενους Συνδέσμους, κατατάσσεται στο προσωπικό του Φο.Δ.Σ.Α.
Περιφέρειας Δυτικής Ελλάδας, αλλά συνεχίζει να παρέχει
τις υπηρεσίες του στον φορέα υποδοχής μέχρι τη λήξη
της διάρκειας της απόσπασης ή μετακίνησης.
11. Η μη τήρηση των προθεσμιών του παρόντος συνιστά για τον υπαίτιο που είναι αιρετό όργανο πειθαρχικό
αδίκημα.».
Άρθρο 6
Διαχείριση των στερεών αποβλήτων
στην Περιφέρεια Θεσσαλίας -
Προσθήκη άρθρου 226Ε στον ν. 4555/2018
Στον ν. 4555/2018 (Α΄133) προστίθεται άρθρο 226Ε
ως εξής:
«Άρθρο 226Ε
Διαχείριση των στερεών αποβλήτων
στην Περιφέρεια Θεσσαλίας
1. Τα νομικά πρόσωπα δημοσίου δικαίου με την επωνυμία «ΣΥΝΔΕΣΜΟΣ ΔΙΑΧΕΙΡΙΣΗΣ ΣΤΕΡΕΩΝ ΑΠΟΒΛΗΤΩΝ ΠΕΡΙΦΕΡΕΙΑΚΗΣ ΕΝΟΤΗΤΑΣ ΛΑΡΙΣΑΣ» και «ΣΥΝΔΕΣΜΟΣ ΔΙΑΧΕΙΡΙΣΗΣ ΣΤΕΡΕΩΝ ΑΠΟΒΛΗΤΩΝ ΝΟΜΟΥ
ΜΑΓΝΗΣΙΑΣ», κατά παρέκκλιση κάθε άλλης γενικής ή
ειδικής διάταξης, καταργούνται και οι αρμοδιότητές
τους ασκούνται από τον Φορέα Διαχείρισης Στερεών
Αποβλήτων με την επωνυμία «Περιβαλλοντική Αναπτυξιακή Δυτικής Θεσσαλίας Α.Ε. - Ανώνυμη Εταιρεία των
Ο.Τ.Α. - Φορέας Διαχείρισης Στερεών Αποβλήτων Δυτικής Θεσσαλίας» και διακριτικό τίτλο «Π.Α.ΔΥ.Θ. Α.Ε.»,
στον οποίο εντάσσονται οι δήμοι - μέλη των καταργούμενων Συνδέσμων, καθώς και οι δήμοι της Περιφερειακής Ενότητας Σποράδων, συμμετέχοντας σε αυτόν κατά
το πληθυσμιακό τους ποσοστό, σύμφωνα με την υπό
στοιχεία 2846/Β4-461/21.4.2023 απόφαση της Ελληνικής
Στατιστικής Αρχής (Β΄2802). Οι μετοχές της Π.Α.ΔΥ.Θ. Α.Ε.
περιέρχονται στους δήμους - μέλη των καταργούμενων
Συνδέσμων, καθώς και στους δήμους της Περιφερειακής
Ενότητας Σποράδων, χωρίς την επιβολή οποιουδήποτε
ανταλλάγματος, τέλους ή φόρου μετά από ανακατανομή
του συνόλου των μετοχών της σε όλους τους δήμους -
μέλη που συμμετέχουν στον νέο Φορέα, σύμφωνα με το
ποσοστό του πληθυσμού τους στο σύνολο του πληθυσμού της Περιφέρειας Θεσσαλίας. Με πράξη του Γραμματέα Αποκεντρωμένης Διοίκησης Θεσσαλίας-Στερεάς
Ελλάδας που εκδίδεται έως την 31η Δεκεμβρίου 2024
και δημοσιεύεται στην Εφημερίδα της Κυβερνήσεως,
διαπιστώνεται η κατάργηση των Συνδέσμων του πρώτου
εδαφίου και η ένταξη των δήμων - μελών τους, καθώς
και των δήμων της Περιφερειακής Ενότητας Σποράδων,
στην ΠΑ.ΔΥ.Θ. Α.Ε., που μετονομάζεται σε «Φορέας Διαχείρισης Στερεών Αποβλήτων Περιφέρειας Θεσσαλίας
- Ανώνυμη Εταιρεία Ο.Τ.Α.» με διακριτικό τίτλο «Φο.Δ.Σ.Α.
Περιφέρειας Θεσσαλίας Α.Ε.», με χωρική αρμοδιότητα το
σύνολο των δήμων της Περιφέρειας Θεσσαλίας.
2. Από τη δημοσίευση της διαπιστωτικής πράξης της
παρ. 1, ο Φο.Δ.Σ.Α. Περιφέρειας Θεσσαλίας Α.Ε. καθίσταται καθολικός διάδοχος των καταργούμενων Συνδέσμων,
σε όλη την κινητή και ακίνητη περιουσία τους, συμπεριλαμβανομένων των εγκαταστάσεων που προβλέπονται
στο ΠΕ.Σ.Δ.Α. της Περιφέρειας Θεσσαλίας και του εν γένει
εξοπλισμού διαχείρισης στερεών αποβλήτων, καθώς και
των εν εξελίξει έργων και υπεισέρχεται σε όλα τα δικαιώματα, ενοχικά και εμπράγματα, υποχρεώσεις, απαιτήσεις, αξιώσεις, διοικητικές άδειες ή εγκρίσεις και έννομες
σχέσεις αυτής. Στον Φο.Δ.Σ.Α. Περιφέρειας Θεσσαλίας
Α.Ε. περιέρχεται και η κυριότητα των έργων, εγκαταστάσεων και ακινήτων, καθώς και του εν γένει εξοπλισμού
διαχείρισης στερεών αποβλήτων, εξαιρουμένων όσων
εξυπηρετούν τις ανάγκες συλλογής και μεταφοράς των
στερεών αποβλήτων των δήμων της Περιφερειακής Ενότητας Σποράδων.
3. Με απόφαση του Γραμματέα Αποκεντρωμένης Διοίκησης Θεσσαλίας - Στερεάς Ελλάδας, που εκδίδεται
εντός δέκα (10) ημερών από τη διαπιστωτική πράξη
της παρ. 1, συστήνεται και συγκροτείται επιτροπή για
την καταγραφή των περιουσιακών στοιχείων που έχουν
περιέλθει κατά κυριότητα στον Φο.Δ.Σ.Α. Περιφέρειας
Θεσσαλίας Α.Ε.. Η επιτροπή καταγραφής αποτελείται από
έναν (1) εκπρόσωπο της Αποκεντρωμένης Διοίκησης
Θεσσαλίας-Στερεάς Ελλάδας, ως πρόεδρο, ο οποίος ορίζεται με απόφαση του Γραμματέα Αποκεντρωμένης Διοίκησης Θεσσαλίας - Στερεάς Ελλάδας, τους προέδρους
των καταργούμενων Συνδέσμων, τους προϊσταμένους
των Διευθύνσεων Οικονομικών Υπηρεσιών των Δήμων
Αλοννήσου, Σκιάθου, Σκοπέλου και τον πρόεδρο του
Φο.Δ.Σ.Α. Περιφέρειας Θεσσαλίας Α.Ε., με τους νόμιμους
αναπληρωτές τους. Η επιτροπή ολοκληρώνει το έργο της
καταγραφής και σύνταξης της σχετικής έκθεσης εντός
προθεσμίας εξήντα (60) ημερών από την ημερομηνία σύστασής της και αποστέλλει, εντός πέντε (5) ημερών από
την ολοκλήρωση της καταγραφής, τη σχετική έκθεση
στον Γραμματέα Αποκεντρωμένης Διοίκησης Θεσσαλίας
- Στερεάς Ελλάδας για την έκδοση από αυτόν της διαπιστωτικής πράξης καταγραφής των περιουσιακών στοιχείων που έχουν περιέλθει στην κυριότητα του Φο.Δ.Σ.Α.
Περιφέρειας Θεσσαλίας Α.Ε., η οποία δημοσιεύεται στην
Εφημερίδα της Κυβερνήσεως.
4. Αν η επιτροπή καταγραφής αδυνατεί να ολοκληρώσει το έργο της για οποιονδήποτε λόγο, ο Γραμματέας
Αποκεντρωμένης Διοίκησης Θεσσαλίας - Στερεάς Ελλάδας, εντός προθεσμίας δέκα (10) ημερών από τη διαπίστωση της αδυναμίας ολοκλήρωσης της διαδικασίας,
εκδίδει απόφαση με την οποία ορίζει ορκωτούς ελεγκτές
λογιστές ή ελεγκτική εταιρεία που είναι εγγεγραμμένοι
στο Δημόσιο Μητρώο του άρθρου 14 του ν. 4449/2017
(Α΄ 7). Οι ορκωτοί-ελεγκτές λογιστές ή η ελεγκτική εταιρεία διενεργούν την καταγραφή των περιουσιακών στοιχείων που έχουν περιέλθει στην κυριότητα του Φο.Δ.Σ.Α.
Περιφέρειας Θεσσαλίας Α.Ε. και ολοκληρώνουν το έργο
τους εντός τριάντα (30) ημερών από την ημερομηνία
ορισμού τους. Με την ίδια απόφαση ορίζεται το ύψος
της αμοιβής τους, η οποία βαρύνει τον υπαίτιο φορέα.
Η έκθεση των ορκωτών ελεγκτών λογιστών ή της ελεγκτικής εταιρείας διαβιβάζεται εντός πέντε (5) ημερών
από την ολοκλήρωση του έργου τους, με ευθύνη των
ιδίων, στον Γραμματέα της Αποκεντρωμένης Διοίκησης
Θεσσαλίας - Στερεάς Ελλάδας, ο οποίος εκδίδει τη διαπιστωτική πράξη της παρ. 3.
5. Εντός δέκα (10) ημερών από τη δημοσίευση της διαπιστωτικής πράξης του Γραμματέα Αποκεντρωμένης
Διοίκησης Θεσσαλίας - Στερεάς Ελλάδας κατά την παρ.
3 ή κατά την παρ. 4, συντάσσεται και υπογράφεται πρωτόκολλο παράδοσης - παραλαβής.
6. Η διαπιστωτική πράξη του Γραμματέα Αποκεντρωμένης Διοίκησης Θεσσαλίας - Στερεάς Ελλάδας και το
απόσπασμα της έκθεσης καταγραφής της παρ. 3 ή της
παρ. 4, κατά περίπτωση, που περιγράφει τα αποκτώμενα
κατά κυριότητα ακίνητα, καθώς και τα λοιπά εμπράγματα
δικαιώματα επί των ακινήτων, αποτελούν τον τίτλο για
την καταχώρισή τους στα οικεία βιβλία του αρμόδιου
κτηματολογικού γραφείου ή υποθηκοφυλακείου ατελώς.
7. Οι εκκρεμείς δίκες των καταργούμενων Συνδέσμων
συνεχίζονται αυτοδικαίως από τον Φο.Δ.Σ.Α. Περιφέρειας Θεσσαλίας Α.Ε. χωρίς καμία ειδικότερη διατύπωση
από μέρους του και χωρίς να επέρχεται βίαιη διακοπή
της δίκης. Οι εκκρεμείς δίκες των Δήμων Αλοννήσου,
Σκιάθου και Σκοπέλου σχετικά με τις πάσης φύσεως
διαφορές που πηγάζουν από εργασίες διαχείρισης στερεών αποβλήτων συνεχίζονται από τον Φο.Δ.Σ.Α. Περιφέρειας Θεσσαλίας Α.Ε., χωρίς να διακόπτονται και
χωρίς να απαιτείται ειδική διαδικαστική πράξη συνέχισης
για κάθε μία από αυτές. Οι εκκρεμείς δίκες των Δήμων
Αλοννήσου, Σκιάθου και Σκοπέλου σχετικά με τις πάσης
φύσεως διαφορές που πηγάζουν από εργασίες συλλογής
και μεταφοράς στερεών αποβλήτων συνεχίζονται αντίστοιχα από τους ανωτέρω Δήμους. Οφειλές των καταργούμενων Συνδέσμων αναλαμβάνονται αυτοδίκαια από
τον Φο.Δ.Σ.Α. Περιφέρειας Θεσσαλίας Α.Ε.. Απαιτήσεις,
υποχρεώσεις και πάσης φύσεως εκκρεμείς υποθέσεις
μεταφέρονται στον Φο.Δ.Σ.Α. Περιφέρειας Θεσσαλίας Α.Ε.. Απαιτήσεις τρίτων που δεν έχουν αποτυπωθεί
στην έκθεση της Επιτροπής ή των ορκωτών ελεγκτών
λογιστών, κατά περίπτωση, βαρύνουν τους δήμους, οι
οποίοι συμμετείχαν ως μέλη στους καταργούμενους
Συνδέσμους κατά το μέρος που αφορά έκαστο εξ αυτών.
8. Για πάσης φύσεως έργα, δράσεις και προγράμματα
συγχρηματοδοτούμενα ή χρηματοδοτούμενα από την
Ευρωπαϊκή Ένωση ή διεθνείς οργανισμούς ή εθνικούς
πόρους, τα οποία έχουν αναληφθεί και υλοποιούνται
από τους καταργούμενους Συνδέσμους, καθώς και από
τους Δήμους Αλοννήσου, Σκιάθου και Σκοπέλου, κατά το
μέρος που αφορούν υποδομές διαχείρισης αποβλήτων,
ο Φο.Δ.Σ.Α. Περιφέρειας Θεσσαλίας Α.Ε. καθίσταται καθολικός διάδοχος ως προς τα δικαιώματα και τις υποχρεώσεις που απορρέουν από τις ανωτέρω πράξεις, δράσεις
και προγράμματα, καθώς και δικαιούχος των τραπεζικών
λογαριασμών για τη χρηματοδότησή τους. Στις υποχρεώσεις και στα δικαιώματα αυτά συμπεριλαμβάνονται και
όσα απορρέουν από συμβάσεις έργου μέχρι τη λήξη
τους. Οι συμβάσεις ορισμένου χρόνου του προσωπικού
που απασχολείται στο πλαίσιο των προγραμμάτων αυτών ανανεώνονται ή παρατείνονται από τον καθολικό
διάδοχο, σύμφωνα με την παρ. 2 του άρθρου 38 του
ν. 4765/2021 (Α΄ 28).
9. Το μόνιμο προσωπικό και το προσωπικό με σχέση
ιδιωτικού δικαίου ορισμένου και αορίστου χρόνου των
καταργούμενων Συνδέσμων, καθώς και όσοι απασχολούνται με σχέση έμμισθης εντολής, καθίσταται αυτοδικαίως
προσωπικό του Φο.Δ.Σ.Α. Περιφέρειας Θεσσαλίας Α.Ε.
και παρέχει τις υπηρεσίες του με την ίδια σχέση εργασίας
ή έμμισθης εντολής. Το ως άνω προσωπικό εξακολουθεί να διέπεται από το ασφαλιστικό καθεστώς κύριας,
επικουρικής ασφάλισης, πρόνοιας και υγειονομικής
περίθαλψης και κλάδου εφάπαξ παροχών, στο οποίο
υπαγόταν πριν καταστεί προσωπικό του Φο.Δ.Σ.Α. Περιφέρειας Θεσσαλίας Α.Ε.. Το προσωπικό με σχέση εργασίας ιδιωτικού δικαίου αορίστου χρόνου κατατάσσεται
σε αντίστοιχες με αυτές που ήδη κατείχε, οργανικές ή
προσωποπαγείς θέσεις ανά κατηγορία και κλάδο/ειδικότητα, οι οποίες συστήνονται αυτοδικαίως. Οι προσωποπαγείς θέσεις που συστήνονται, καταργούνται κατά την
με οποιονδήποτε τρόπο αποχώρηση του υπαλλήλου. Η
κατάταξη του προσωπικού, στις θέσεις που συστήνονται
με την παρούσα, γίνεται με απόφαση του αρμοδίου προς
διορισμό οργάνου, η οποία δημοσιεύεται στην Εφημερίδα της Κυβερνήσεως μέχρι την 31η Ιανουαρίου 2025 με
όλες τις έννομες συνέπειες και ισχύει από 1η Ιανουαρίου
2025. Επιπλέον, συστήνονται αυτοδικαίως οι οργανικές
θέσεις των Συνδέσμων που καταργούνται, για την κάλυψη των οποίων έχει εκδοθεί προκήρυξη του Ανώτατου Συμβουλίου Επιλογής Προσωπικού ή προκήρυξη
σύμφωνα με τον ν. 2643/1998 (Α΄ 220), περί μέριμνας
για την απασχόληση προσώπων ειδικών κατηγοριών
ή των οποίων έχει εγκριθεί η κάλυψη στο πλαίσιο του
προγραμματισμού προσλήψεων ή για τις οποίες εκκρεμεί διαδικασία μετάταξης. Συμβάσεις ιδιωτικού δικαίου
ορισμένου χρόνου ή μίσθωσης έργου που βρίσκονται
σε ισχύ συνεχίζονται από τον Φο.Δ.Σ.Α. Περιφέρειας
Θεσσαλίας Α.Ε. έως τη λήξη τους, υπό την επιφύλαξη
του τρίτου εδαφίου της παρ. 8. Το μόνιμο προσωπικό
και το προσωπικό ιδιωτικού δικαίου αορίστου χρόνου
που υπηρετεί στους καταργούμενους Συνδέσμους με
απόσπαση σύμφωνα με το Ενιαίο Σύστημα Κινητικότητας του ν. 4440/2016 (Α΄ 224) ή με μετακίνηση κατά το
άρθρο 15 του ν. 4257/2014 (Α΄ 93), συνεχίζει να παρέχει
τις υπηρεσίες του στον Φο.Δ.Σ.Α. Περιφέρειας Θεσσαλίας
Α.Ε. μέχρι τη λήξη της διάρκειας της απόσπασης ή της
μετακίνησης και στη συνέχεια επιστρέφει στον φορέα
προέλευσης. Το μόνιμο προσωπικό και το προσωπικό
ιδιωτικού δικαίου αορίστου χρόνου που έχει αποσπαστεί
ή μετακινηθεί από τους καταργούμενους Συνδέσμους
κατατάσσεται στο προσωπικό του Φο.Δ.Σ.Α. Περιφέρειας
Θεσσαλίας Α.Ε., αλλά συνεχίζει να παρέχει τις υπηρεσίες
του στον φορέα υποδοχής μέχρι τη λήξη της απόσπασης
ή της μετακίνησης.
10. Η μη τήρηση των προθεσμιών του παρόντος συνιστά για τον υπαίτιο που είναι αιρετό όργανο πειθαρχικό
αδίκημα.
11. Εντός προθεσμίας εξήντα (60) ημερών από τη δημοσίευση της διαπιστωτικής πράξης της παρ. 1, τα αρμόδια όργανα διοίκησης της Π.Α.ΔΥ.Θ. Α.Ε. προβαίνουν
στην τροποποίηση του καταστατικού της και στην προσαρμογή του στο παρόν, σε συμμόρφωση με το περιεχόμενο της διαπιστωτικής πράξης της παρ. 3 ή της παρ. 4,
και τροποποιούν τον Εσωτερικό Κανονισμό Υπηρεσιών.».
Άρθρο 7
Εισφορές Οργανισμών Τοπικής Αυτοδιοίκησης
α΄ βαθμού υπέρ Φορέων Διαχείρισης Στερεών
Αποβλήτων και διαδικασίες είσπραξης -
Τροποποίηση άρθρου 239 ν. 4555/2018
Στο άρθρο 239 του ν. 4555/2018 (Α΄ 133), περί εισφορών Οργανισμών Τοπικής Αυτοδιοίκησης υπέρ των
Φορέων Διαχείρισης Στερεών Αποβλήτων, επέρχονται
οι ακόλουθες τροποποιήσεις: α) στην παρ. 1 οι λέξεις
«ν. 4819/2021» αντικαθίστανται από τις λέξεις «ν. 4819/
2021 (Α΄ 129)», β) οι παρ. 2, 3, 4 και 5 αντικαθίστανται,
και το άρθρο 239 διαμορφώνεται ως εξής:
«Άρθρο 239
Εισφορές Ο.Τ.Α. α΄ βαθμού υπέρ Φο.Δ.Σ.Α.
και διαδικασίες είσπραξης
1. Οι Ο.Τ.Α. α΄ βαθμού που συμμετέχουν στον Φο.Δ.Σ.Α.
εισφέρουν στο ετήσιο κόστος διαχείρισης σύμφωνα με
τον κανονισμό τιμολόγησης των Φο.Δ.Σ.Α., που διαμορφώνεται σύμφωνα με το άρθρο 39 του ν. 4819/2021
(Α΄ 129). Η απόφαση καθορισμού του ετήσιου κόστους
διαχείρισης και της εισφοράς ή του τέλους των Ο.Τ.Α.,
κοινοποιείται στα δημοτικά συμβούλια μέχρι το τέλος
του μηνός Αυγούστου κάθε έτους, ώστε να συμπεριληφθεί στους προϋπολογισμούς των Ο.Τ.Α..
2. Η ετήσια εισφορά των δήμων, καταβάλλεται σε δώδεκα (12) ισόποσες μηνιαίες δόσεις.
3. Το ποσό της ετήσιας εισφοράς ή του τέλους ή
οποιουδήποτε ποσού πάσης φύσεως συμμετοχής μετοχικού κεφαλαίου των Ο.Τ.Α. α΄ βαθμού προς τον οικείο
Φο.Δ.Σ.Α. ή οποιουδήποτε τέλους παρεχόμενων υπηρεσιών, παρακρατείται από τη «Δ.Ε.Η. Α.Ε.» ή τον εναλλακτικό πάροχο ηλεκτρικής ενέργειας, από τα έσοδα του
ενιαίου ανταποδοτικού τέλους καθαριότητας και φωτισμού του οικείου δήμου και αποδίδεται στον δικαιούχο
Φο.Δ.Σ.Α. κατά το άρθρο 43 του ν. 3979/2011 (Α΄ 138).
4. Αν το οφειλόμενο ποσό του οικείου δήμου είναι μεγαλύτερο των αντίστοιχων εσόδων αυτού από το ενι
αίο ανταποδοτικό τέλος καθαριότητας και φωτισμού,
ο Πρόεδρος του Φο.Δ.Σ.Α., ύστερα από εισήγηση του
διευθυντή των οικονομικών υπηρεσιών, υποβάλλει αίτημα στο Υπουργείο Εσωτερικών με αντικείμενο την παρακράτηση του οφειλόμενου ποσού, από τους κεντρικούς
αυτοτελείς πόρους του υπόχρεου δήμου. Το ποσό αυτό
αποδίδεται στον οικείο Φο.Δ.Σ.Α. με απόφαση του αρμόδιου οργάνου του Υπουργείου Εσωτερικών.
5. Αν οι Φο.Δ.Σ.Α. συνάπτουν συμβάσεις σύμπραξης
σύμφωνα με τον ν. 3389/2005 (Α΄ 232), καθορίζουν τις
ετήσιες εισφορές των δήμων σε ύψος που εξασφαλίζει
την εκπλήρωση των οικονομικών υποχρεώσεων του
Φο.Δ.Σ.Α. από τη σύμβαση σύμπραξης και αυτές υπολογίζονται κατ’ ελάχιστο με τιμή ανά τόνο αποβλήτων, ίση
με την αντίστοιχη της σύμβασης σύμπραξης. Για όλη τη
διάρκεια της σύμβασης σύμπραξης, ο Φο.Δ.Σ.Α. γνωστοποιεί εγγράφως, τον προηγούμενο μήνα, πριν από την
έναρξη κάθε ημερολογιακού εξαμήνου της σύμβασης
σύμπραξης, προς τους παρόχους ηλεκτρικής ενέργειας ή άλλα πρόσωπα, στα οποία έχει ανατεθεί με νόμο
ή σύμβαση η είσπραξη των ανταποδοτικών τελών για
λογαριασμό των δήμων, το ποσό της ετήσιας εισφοράς
κάθε δήμου προς τον Φο.Δ.Σ.Α. που προορίζεται για
την εξυπηρέτηση των οικονομικών υποχρεώσεων της
σύμβασης σύμπραξης. Τα πρόσωπα αυτά το αποδίδουν
απευθείας στον Φο.Δ.Σ.Α. κατά προτεραιότητα, πριν από
την απόδοση στον οικείο δήμο οποιουδήποτε ποσού
έναντι εισπραχθέντων ανταποδοτικών τελών. Για το
ποσό της ετήσιας εισφοράς, που δεν αφορά την εξυπηρέτηση των οικονομικών υποχρεώσεων της σύμβασης
σύμπραξης, ισχύει η παρ. 3. Τα ποσά του τρίτου εδαφίου κατατίθενται σε ειδικό λογαριασμό του Φο.Δ.Σ.Α., ο
οποίος εξυπηρετεί αποκλειστικά τις οικονομικές υποχρεώσεις του Φο.Δ.Σ.Α. από τη σύμβαση σύμπραξης. Αν το
καταβληθέν ανά δήμο ποσό δεν καλύπτει τις αντίστοιχες
υποχρεώσεις της σύμβασης σύμπραξης, εφαρμόζεται
η παρ. 4. Οι Φο.Δ.Σ.Α. επιτρέπεται να συστήνουν υπέρ
των δανειστών της εταιρείας ειδικού σκοπού της σύμβασης σύμπραξης εξασφάλιση επί του λογαριασμού
του προηγούμενου εδαφίου και να εκχωρούν τα έσοδα
που προέρχονται από τις εισφορές των μελών τους ή τα
τέλη παροχής των υπηρεσιών τους, για την ασφάλεια
των συμβάσεων αυτών.
6. Η παρ. 5 εφαρμόζεται και στους Φο.Δ.Σ.Α. που συνάπτουν ή έχουν συνάψει προγραμματικές συμβάσεις
του άρθρου 100 του ν. 3852/2010 (Α΄ 87) για έργα διαχείρισης αποβλήτων που υλοποιούνται μέσω συμβάσεων
σύμπραξης του ν. 3389/2005.».
Άρθρο 8
Πρόσληψη προσωπικού για την κάλυψη
επιτακτικών αναγκών Φορέων Διαχείρισης
Στερεών Αποβλήτων στις Περιφέρειες
Βορείου Αιγαίου, Δυτικής Ελλάδας, Ηπείρου,
Πελοποννήσου - Προσθήκη άρθρου 56Α στον
ν. 4873/2021
Στον ν. 4873/2021 (Α΄ 248) προστίθεται άρθρο 56Α
ως εξής:
«Άρθρο 56Α
Πρόσληψη προσωπικού για την κάλυψη
επιτακτικών αναγκών Φορέων Διαχείρισης
Στερεών Αποβλήτων (ΦΟ.Δ.Σ.Α.) στις
Περιφέρειες Βορείου Αιγαίου, Δυτικής Ελλάδας,
Ηπείρου, Πελοποννήσου - Προσθήκη άρθρου
56Α στον ν. 4873/2021
1. Για την άμεση αντιμετώπιση επιτακτικών αναγκών ολοκληρωμένης διαχείρισης στερεών αποβλήτων, στο πλαίσιο εκτέλεσης των αρμοδιοτήτων των
Φορέων Διαχείρισης Στερεών Αποβλήτων (Φο.Δ.Σ.Α.)
στις Περιφέρειες Βορείου Αιγαίου, Δυτικής Ελλάδας,
Ηπείρου, Πελοποννήσου και την επαρκή στελέχωσή
τους, σύμφωνα με το άρθρο 6 της υπό στοιχεία ΥΠΕΝ/
ΔΣΔΥΥ/53924/460/18.5.2023 κοινής απόφασης των
Υπουργών Περιβάλλοντος και Ενέργειας και Εσωτερικών, περί θέσπισης κριτηρίων αξιολόγησης της διαχειριστικής ικανότητας των παρόχων υπηρεσιών ύδατος, των Φο.Δ.Σ.Α., καθώς και των ελαχίστων επιπέδων
πλήρωσης αυτών σε εφαρμογή του άρθρου 12Β του
ν. 4001/2001 (Β΄ 3309), , είναι δυνατή η πρόσληψη προσωπικού σε θέσεις διοικητικού και τεχνικού προσωπικού με σχέση εργασίας ιδιωτικού δικαίου ορισμένου
χρόνου, διάρκειας έως είκοσι τεσσάρων (24) μηνών,
ως εξής:
α) Για τον Φο.Δ.Σ.Α. στην περιφέρεια Βορείου Αιγαίου
με την επωνυμία «Φορέας Διαχείρισης Στερεών Αποβλήτων Περιφέρειας Βορείου Αιγαίου Ανώνυμη εταιρεία
Ο.Τ.Α», η πρόσληψη έως οκτώ (8) ατόμων.
β) Για τον Φο.Δ.Σ.Α. στην περιφέρεια Δυτικής Ελλάδας
με την επωνυμία «Φορέας Διαχείρισης Στερεών Αποβλήτων Περιφέρειας Δυτικής Ελλάδας» », η πρόσληψη έως
πέντε (5) ατόμων.
γ) Για τον Φο.Δ.Σ.Α. στην περιφέρεια Ηπείρου με την
επωνυμία «Αναγκαστικός Σύνδεσμος Διαχείρισης Στερεών Αποβλήτων Διαχειριστικής Ενότητας Περιφέρειας
Ηπείρου», η πρόσληψη έως δύο (2) ατόμων.
δ) Για τον Φο.Δ.Σ.Α. στην περιφέρεια Πελοποννήσου
με την επωνυμία «Περιφερειακός Σύνδεσμος Φορέων Διαχείρισης Στερεών Αποβλήτων (Φο.Δ.Σ.Α) Περιφέρειας Πελοποννήσου», η πρόσληψη έως επτά (7)
ατόμων.
2. Η πρόσληψη για την πλήρωση των θέσεων της
παρ. 1 πραγματοποιείται με απόφαση του αρμόδιου
οργάνου των φορέων, μετά την έκδοση σχετικής ανακοίνωσης, ύστερα από έλεγχο του Ανώτατου Συμβουλίου Επιλογής Προσωπικού (Α.Σ.Ε.Π.). Η αξιολόγηση
των αιτήσεων και η συνολική διαδικασία διενεργούνται από τους φορείς. Το Α.Σ.Ε.Π. διενεργεί τον έλεγχο
νομιμότητας, καθώς και τον κατ’ ένσταση έλεγχο των
προσωρινών πινάκων κατάταξης. Το διοικητικό προσωπικό έχει τις αποφασιστικές αρμοδιότητες που του
ανατίθενται με την απόφαση πρόσληψης. Το τεχνικό
προσωπικό έχει την αρμοδιότητα επί ζητημάτων δημοσίων συμβάσεων, σύμφωνα με την παρ. 4 του άρθρου
209 του Κώδικα Δήμων και Κοινοτήτων (ν. 3463/2006,
Α΄ 114) και τον ν. 4412/2016 (Α΄ 147).».
ΚΕΦΑΛΑΙΟ Β΄
ΡΥΘΜΙΣΕΙΣ ΓΙΑ ΤΟ ΣΥΣΤΗΜΑ ΕΝΑΛΛΑΚΤΙΚΗΣ
ΔΙΑΧΕΙΡΙΣΗΣ ΚΑΙ ΤΗ ΔΙΑΧΕΙΡΙΣΗ ΑΠΟΒΛΗΤΩΝ -
ΤΡΟΠΟΠΟΙΗΣΗ Ν. 4819/2021
Άρθρο 9
Ρυθμίσεις για τους φορείς Συλλογικού
Συστήματος Εναλλακτικής Διαχείρισης
επιστροφής εγγύησης - Τροποποίηση παρ. 1,
προσθήκη παρ. 2Α και αντικατάσταση περ. β)
παρ. 3 άρθρου 12 ν. 4819/2021
Στο άρθρο 12 του ν. 4819/2021 (Α΄ 129) περί ρυθμίσεων για τους φορείς Συστήματος Εναλλακτικής Διαχείρισης, επέρχονται οι ακόλουθες τροποποιήσεις: α) στο
δεύτερο εδάφιο της παρ. 1 η λέξη «Επιτρέπεται» αντικαθίσταται από τις λέξεις «Με την επιφύλαξη της παρ. 1 του
άρθρου 86, περί εφαρμογής συστήματος επιστροφής
εγγύησης συσκευασιών, επιτρέπεται», β) προστίθεται
παρ. 2Α, γ) η περ. β) της παρ. 3 αντικαθίσταται, και οι
παρ. 1 έως 3 διαμορφώνονται ως εξής:
«1. Οι φορείς Σ.Σ.Ε.Δ. έχουν ως αποκλειστικό σκοπό
την οργάνωση και λειτουργία Σ.Σ.Ε.Δ. εγκεκριμένου από
τον Ε.Ο.ΑΝ.. Με την επιφύλαξη της παρ. 1 του άρθρου
86, περί εφαρμογής συστήματος επιστροφής εγγύησης
συσκευασιών, επιτρέπεται η λειτουργία περισσοτέρων
του ενός φορέων Σ.Σ.Ε.Δ. για την εναλλακτική διαχείριση
των αποβλήτων συσκευασίας ή για κάθε ρεύμα αποβλήτων άλλων προϊόντων.
2. Μέτοχοι ή εταίροι φορέα Σ.Σ.Ε.Δ. μπορούν να είναι
αποκλειστικά:
α) οι υπόχρεοι της παρ. 1 του άρθρου 11 για τα προϊόντα που αφορούν αυτό το Σ.Σ.Ε.Δ.,
β) τα νομικά πρόσωπα τα οποία οργανώνονται αποκλειστικά από υπόχρεους της παρ. 1 του άρθρου 11 με
σκοπό την οργάνωση φορέα Σ.Σ.Ε.Δ. και για τα οποία
ισχύουν κατ’ αντιστοιχία οι όροι και περιορισμοί των παρ.
3 έως 8 που ισχύουν για τους φορείς Σ.Σ.Ε.Δ.. Ειδικότερα
για τις συσκευασίες, στα νομικά αυτά πρόσωπα μπορεί
να συμμετέχουν και νομικά πρόσωπα τα οποία κατ’ επάγγελμα αναπτύσσουν, κατασκευάζουν, επεξεργάζονται,
μεταποιούν ή εισάγουν συσκευασίες,
γ) οι Ο.Τ.Α. α΄ βαθμού και η Κ.Ε.Δ.Ε. σε συνεργασία με
τους υπόχρεους της παρ. 1 του άρθρου 11, σε ποσοστό
μικρότερο του πενήντα τοις εκατό (50%). Οι φορείς της
παρούσας περίπτωσης δεν επιτρέπεται να μετέχουν για
τους σκοπούς της παρούσας σε αστική εταιρεία.
2Α. Μέτοχοι ή εταίροι φορέα Σ.Σ.Ε.Δ. επιστροφής
εγγύησης της παρ. 1 του άρθρου 86 μπορούν να είναι
αποκλειστικά:
α) οι υπόχρεοι παραγωγοί συσκευασίας της παρ. 2 του
άρθρου 84 για τις συσκευασίες του συστήματος επιστροφής εγγύησης ή οι ενώσεις αυτών, και
β) οι ενώσεις των επιχειρήσεων λιανικής πώλησης που
υπόκεινται στην υποχρέωση εξυπηρέτησης των καταναλωτών ως σημεία επιστροφής.
3. Η ιδιότητα του μετόχου ή εταίρου φορέα Σ.Σ.Ε.Δ.
είναι ασυμβίβαστη με την ιδιότητα του μετόχου, του μέλους οργάνου διοίκησης ή στελέχους που κατέχει θέση
ευθύνης και προΐσταται σε τμήμα, διεύθυνση ή γενική
διεύθυνση επιχείρησης, η οποία εκτελεί εργασίες επεξεργασίας ή συλλογής και μεταφοράς αποβλήτων ή εν
γένει εναλλακτική διαχείριση αποβλήτων συσκευασιών
ή προϊόντων. Το ασυμβίβαστο δεν ισχύει:
α) για τους Ο.Τ.Α. α΄ βαθμού και την Κ.Ε.Δ.Ε.,
β) για τις περιπτώσεις μετόχου ή εταίρου φορέα
Σ.Σ.Ε.Δ., στις οποίες ο κύκλος εργασιών της επιχείρησης που αφορά σε δραστηριότητες που τον καθιστούν
υπόχρεο παραγωγό είναι μεγαλύτερος από τον κύκλο
εργασιών του συνόλου των δραστηριοτήτων του, που
εμπίπτουν στην εναλλακτική διαχείριση του συγκεκριμένου ρεύματος αποβλήτων,
γ) για τους συλλέκτες μεταφορείς Α.Ε.Κ.Κ..».
Άρθρο 10
Έγκριση λειτουργίας Συστήματος Εναλλακτικής
Διαχείρισης - Τροποποίηση περ. β παρ. 3
άρθρου 13 ν. 4819/2021 (παρ. 9 άρθρου 1
Οδηγίας 2018/851)
Στο τελευταίο εδάφιο της περ. β της παρ. 3 του άρθρου 13 του ν. 4819/2021 (Α΄ 129), περί καθορισμού της
ελάχιστης τιμής εισφοράς, οι λέξεις «δύναται να» αντικαθίστανται από τις λέξεις «με αιτιολογημένη απόφαση
του διοικητικού συμβουλίου του», και η περ. β διαμορφώνεται ως εξής:
«β. Σε περίπτωση λειτουργίας άνω του ενός Σ.Σ.Ε.Δ.
για το ίδιο ρεύμα προϊόντων ή συσκευασιών, τα εν λόγω
Σ.Σ.Ε.Δ. εκπληρώνουν τις οικείες υποχρεώσεις διευρυμένης ευθύνης του παραγωγού με συντονισμένο τρόπο. Για
τον σκοπό αυτόν, εφαρμόζεται η αρχή της αναλογικής
ανάληψης υποχρεώσεων από τα Σ.Σ.Ε.Δ. σε σχέση με
τους συμβεβλημένους υπόχρεους, ώστε να διασφαλίζονται η κάλυψη του συνόλου της Χώρας, η αποφυγή
επικαλύψεων, ο δίκαιος διαμοιρασμός του κόστους εναλλακτικής διαχείρισης, η βέλτιστη χρήση των διαθέσιμων
πόρων και η εξασφάλιση ίσων όρων ανταγωνισμού. Ο
Ε.Ο.ΑΝ., με αιτιολογημένη απόφαση του διοικητικού
συμβουλίου του, καθορίζει ελάχιστη τιμή εισφοράς για
λόγους εύρυθμης λειτουργίας της εναλλακτικής διαχείρισης του εν λόγω αποβλήτου.».
Άρθρο 11
Υλοποίηση δράσεων από το Υπουργείο
Περιβάλλοντος και Ενέργειας για την ενίσχυση
της ανακύκλωσης στους Οργανισμούς Τοπικής
Αυτοδιοίκησης α΄ βαθμού - Προσθήκη άρθρου
27Α στον ν. 4819/2021
Στον ν. 4819/2021 (Α΄ 129) προστίθεται άρθρο 27Α
ως εξής:
«Άρθρο 27Α
Υλοποίηση δράσεων από το Υπουργείο
Περιβάλλοντος και Ενέργειας για την ενίσχυση
της ανακύκλωσης στους Οργανισμούς
Τοπικής Αυτοδιοίκησης α΄ βαθμού
Το Υπουργείο Περιβάλλοντος και Ενέργειας δύναται
να συνάπτει με την Κεντρική Ένωση Δήμων Ελλάδας και
τον Ελληνικό Οργανισμό Ανακύκλωσης προγραμματική
σύμβαση του άρθρου 100 του ν. 3852/2010 (Α΄ 87) και να
αναλαμβάνει, ως Προϊσταμένη και Αναθέτουσα Αρχή, για
λογαριασμό των Οργανισμών Τοπικής Αυτοδιοίκησης
α΄ βαθμού και κατόπιν σύμφωνης γνώμης του αρμόδιου οργάνου τους, δράσεις για την προμήθεια στους
δήμους, των μέσων για την υλοποίηση της χωριστής
συλλογής και μεταφοράς ανακυκλώσιμων υλικών, και
βιοαποβλήτων. Ειδικά για τους ορεινούς και νησιωτικούς
δήμους με μόνιμο πληθυσμό κάτω των δέκα χιλιάδων
(10.000) κατοίκων, σύμφωνα με την υπό στοιχεία 2846/
Β4-461/21.4.2023 απόφαση της Ελληνικής Στατιστικής
Αρχής (Β΄ 2802), επιπλέον των προμηθειών του πρώτου εδαφίου, το Υπουργείο Περιβάλλοντος και Ενέργειας δύναται να αναλαμβάνει και δράσεις για την παροχή
υπηρεσιών για την εφαρμογή της χωριστής συλλογής
και μεταφοράς ανακυκλώσιμων υλικών και βιοαποβλήτων, με τη διαδικασία του πρώτου εδαφίου. Η δαπάνη
για την εφαρμογή των δράσεων, χρηματοδοτείται από
τους πόρους του τέλους ταφής του άρθρου 38 του ν.
4819/2021 (Α΄ 136) υπό την επιφύλαξη των υποχρεώσεων που απορρέουν από τη διευρυμένη ευθύνη του
παραγωγού. Για τη διενέργεια της διαγωνιστικής διαδικασίας δύναται στην προγραμματική σύμβαση να συμβάλλεται και Φορέας Διαχείρισης Στερεών Αποβλήτων.».
Άρθρο 12
Προθεσμία εφαρμογής από τα Κέντρα
Διαλογής Ανακυκλώσιμων Υλικών του
υπολογισμού των ανακτώμενων υλικών ανά
Οργανισμό Τοπικής Αυτοδιοίκησης α΄ βαθμού -
Αντικατάσταση παρ. 3 άρθρου 31 ν. 4819/2021
Η παρ. 3 του άρθρου 31 του ν. 4819/2021 (Α΄ 129), περί
των φορέων λειτουργίας των Κέντρων Διαλογής Ανακυκλώσιμων Υλικών (Κ.Δ.Α.Υ.), αντικαθίσταται ως εξής:
«3. Από την 1η Ιανουαρίου 2025, οι φορείς λειτουργίας
των Κ.Δ.Α.Υ. διενεργούν δειγματοληψίες και αναλύσεις
επί των εισερχόμενων φορτίων ανά Οργανισμό Τοπικής Αυτοδιοίκησης (Ο.Τ.Α.) α΄ βαθμού που εξυπηρετούν,
προκειμένου να υπολογίζεται η ποσότητα των ανακυκλώσιμων αποβλήτων συσκευασιών και λοιπών υλικών,
καθώς και το υπόλειμμα που αντιστοιχεί στους Ο.Τ.Α. α΄
βαθμού, χρησιμοποιώντας ενιαία μέθοδο δειγματοληψίας και ανάλυσης.».
Άρθρο 13
Εθνικός και Περιφερειακός Σχεδιασμός
Διαχείρισης Αποβλήτων - Αντικατάσταση περ.
γ) και δ) παρ. 2 άρθρου 55 ν. 4819/2021
Στην παρ. 2 του άρθρου 55 του ν. 4819/2021 (Α΄ 129),
περί Περιφερειακών Σχεδίων Διαχείρισης Αποβλήτων,
οι περ. γ) και δ) αντικαθίστανται ως εξής:
«γ) Για την αντιμετώπιση προβλημάτων που προκύπτουν στη διαχείριση των Αστικών Αποβλήτων (Α.Α.),
τα οποία προκαλούν ή ενδέχεται να προκαλέσουν κατάσταση έκτακτης ανάγκης με άμεσο κίνδυνο την υποβάθμιση του περιβάλλοντος ή να απειλήσουν τη δημόσια
υγεία και εφόσον δεν ληφθούν, για οποιοδήποτε λόγο,
τα απαιτούμενα μέτρα από τους αρμόδιους φορείς ή αν
αυτά δεν είναι επαρκή, ο Υπουργός Περιβάλλοντος και
Ενέργειας δύναται με απόφασή του να αναθέσει στον
Γενικό Γραμματέα Συντονισμού Διαχείρισης Αποβλήτων την υλοποίηση οποιουδήποτε πρόσφορου μέτρου,
περιλαμβανομένης και της έκδοσης απόφασης για τη
μεταφορά των Α.Α. σε μία ή περισσότερες νομίμως λειτουργούσες εγκαταστάσεις διαχείρισης αποβλήτων. Η
ανωτέρω απόφαση περί μεταφοράς Α.Α. εκτελείται από
τους εμπλεκόμενους φορείς διαχείρισης. Η δυνατότητα
μεταφοράς των Α.Α. υφίσταται και στην περίπτωση άμεσης παύσης της λειτουργίας των Χώρων Ανεξέλεγκτης
Διάθεσης Αποβλήτων (Χ.Α.Δ.Α.) που λειτουργούν σε
διαχειριστικές ενότητες περιφερειών, στις οποίες δεν
υπάρχει νόμιμος εν λειτουργία Χώρος Υγειονομικής Ταφής (Χ.Υ.Τ.), προβλεπόμενος από το αντίστοιχο ΠΕ.Σ.Δ.Α.
ή νόμιμος εν λειτουργία χώρος αποθήκευσης, καθώς και
αν ο εν λειτουργία Χ.Υ.Τ. έχει κορεστεί ή παύσει τη λειτουργία του με απόφαση του αρμόδιου για τη διαχείρισή
του οργάνου, η οποία δημοσιεύεται στην Εφημερίδα της
Κυβερνήσεως. Για την έκδοση της απόφασης μεταφοράς
των Α.Α. λαμβάνονται υπόψη ιδίως η φέρουσα ικανότητα
των εγκαταστάσεων παραλαβής των Α.Α. και το συνολικό
κόστος διαχείρισης των Α.Α..
γα) Προς τον σκοπό της αποτροπής της μη νόμιμης
συσσώρευσης αποβλήτων και της υποβάθμισης του περιβάλλοντος, καθώς και για τη διασφάλιση της δημόσιας
υγείας, ο Υπουργός Περιβάλλοντος και Ενέργειας δύναται, με απόφασή του, να αναθέτει στον Γενικό Γραμματέα
Συντονισμού Διαχείρισης Αποβλήτων την υλοποίηση
έργων και δράσεων σε περίπτωση:
i) άρνησης, τεκμηριωμένης αδυναμίας ή αδράνειας Δήμου ή Φορέα Διαχείρισης Στερεών Αποβλήτων
(Φο.Δ.Σ.Α.) να λάβει τα αναγκαία μέτρα συμμόρφωσης,
κατόπιν αιτήματος της Ευρωπαϊκής Επιτροπής, κατ’ άρθρο 258 της Συνθήκης για τη Λειτουργία της Ευρωπαϊκής
Ένωσης επί παραβίασης υποχρεώσεων σχετικά με τη
διαχείριση αποβλήτων,
ii) άρνησης, τεκμηριωμένης αδυναμίας ή αδράνειας
Δήμου να προβεί στις απαιτούμενες ενέργειες για τη διακοπή λειτουργίας Χ.Α.Δ.Α. και να λάβει μέτρα για την
ολοκλήρωση αποκατάστασης ανενεργού Χ.Α.Δ.Α.,
iii) αρμόδιου Φο.Δ.Σ.Α. που δεν προβαίνει, με αποκλειστική του υπαιτιότητα, στις απαιτούμενες ενέργειες
για την υλοποίηση των προβλεπόμενων από το οικείο
ΠΕ.Σ.Δ.Α. υποδομών, ούτε λαμβάνει ενδεδειγμένα μέτρα, ικανά να εξυπηρετήσουν προσωρινά και μέχρι την
ολοκλήρωση των εγκαταστάσεων τελικής διάθεσης, τις
ανάγκες διαχείρισης των αποβλήτων που παράγονται,
εντός της χωρικής του αρμοδιότητας.
γβ) Η απαιτούμενη δαπάνη στην περίπτωση υλοποίησης των μέτρων των περ. γ) και γα) από το Υπουργείο
Περιβάλλοντος και Ενέργειας βαρύνει το Πρόγραμμα
Δημοσίων Επενδύσεων ή το Πράσινο Ταμείο και καταλογίζεται στο σύνολο ή εν μέρει με απόφαση του αρμόδιου
οργάνου του Υπουργείου Περιβάλλοντος και Ενέργειας
στους φορείς που είχαν αρχικά την υποχρέωση αντιμετώπισης του προβλήματος. Αν η δαπάνη του προηγούμενου εδαφίου βαρύνει το Πρόγραμμα Δημοσίων
Επενδύσεων, εκδίδεται κοινή απόφαση των Υπουργών
Εθνικής Οικονομίας και Οικονομικών και Περιβάλλοντος
και Ενέργειας. Εάν η δαπάνη αφορά σε μέτρα για την υλοποίηση των οποίων υπόχρεος είναι δήμος, το αντίστοιχο
ποσό της δαπάνης που απαιτήθηκε, παρακρατείται από
τους Κεντρικούς Αυτοτελείς Πόρους. Αν η δαπάνη αφορά
σε μέτρα για την υλοποίηση των οποίων υπόχρεος είναι
Φο.Δ.Σ.Α., το αντίστοιχο ποσό της δαπάνης που απαιτήθηκε, παρακρατείται από το τέλος ταφής του άρθρου
38. Στην περίπτωση της μεταφοράς των Α.Α. σε μία ή
περισσότερες νομίμως λειτουργούσες εγκαταστάσεις
διαχείρισης αποβλήτων, η απαιτούμενη δαπάνη βαρύνει στο σύνολό της τον ωφελούμενο φορέα, ο οποίος
δύναται να επιχορηγείται με απόφαση του αρμόδιου οργάνου του Υπουργείου Περιβάλλοντος και Ενέργειας για
το σύνολο ή μέρος αυτής και η σχετική δαπάνη βαρύνει
το Πράσινο Ταμείο.
γγ) Αρμόδια περιβαλλοντική αρχή για την περιβαλλοντική αδειοδότηση των απαιτούμενων για την εφαρμογή
των περ. γ) και γα) έργων είναι η Διεύθυνση Περιβαλλοντικών Αδειοδοτήσεων του Υπουργείου Περιβάλλοντος
και Ενέργειας.
δ) Το ΠΕ.Σ.Δ.Α. δύναται να εκπονείται για περισσότερες από μία περιφέρειες. Στις περιπτώσεις εφαρμογής
του πρώτου εδαφίου, το ΠΕ.Σ.Δ.Α. καταρτίζεται από
τους οικείους Φο.Δ.Σ.Α. και εγκρίνεται με κοινή απόφαση των περιφερειακών συμβουλίων, η οποία εκδίδεται
τηρουμένων των περ. α΄ και β΄. Μετά από την έγκριση
του ΠΕ.Σ.Δ.Α., αυτό υλοποιείται από τους οικείους περιφερειακούς Φο.Δ.Σ.Α..».
Άρθρο 14
Εφαρμογή συστήματος επιστροφής εγγύησης
και παράταση προθεσμίας - Αντικατάσταση
παρ. 1 άρθρου 86 ν. 4819/2021
Η παρ. 1 του άρθρου 86 του ν. 4819/2021 (Α΄ 129), περί
εφαρμογής συστήματος επιστροφής εγγύησης, αντικαθίσταται ως εξής:
«1. Από την 1η Δεκεμβρίου 2025, εφαρμόζεται σύστημα επιστροφής εγγύησης, κατά την έννοια της παρ. 7
του άρθρου 77 για: α) για πλαστικές φιάλες ποτών μιας
χρήσης, σύμφωνα με το Μέρος ΣΤ΄ του Παραρτήματος
I του ν. 4736/2020 (Α΄ 200) έως και τρία (3) λίτρα και
β) μεταλλικούς περιέκτες ποτών μιας χρήσης έως και
τρία (3) λίτρα. Οι υπόχρεοι, σύμφωνα με την παρ. 2 του
άρθρου 84, παραγωγοί συσκευασίας ποτών των περ.
α) και β) οργανώνουν ένα ενιαίο Συλλογικό Σύστημα
Εναλλακτικής Διαχείρισης αποβλήτων συσκευασιών
πανελλαδικής εμβέλειας, για την εφαρμογή συστήματος
επιστροφής εγγύησης για τις εν λόγω συσκευασίες, κατά
την έννοια της παρ. 7 του άρθρου 77, προκειμένου να
επιτύχουν τους ποσοτικούς στόχους ανακύκλωσης της
κοινής απόφασης της παρ. 7 του άρθρου 92. Για τους
όρους και τις προϋποθέσεις εφαρμογής συστήματος
επιστροφής εγγύησης για τις συσκευασίες του πρώτου
εδαφίου εφαρμόζονται οι παρ. 4 έως 9 του άρθρου 13
του ν. 4736/2020 και η απόφαση της παρ. 7 του άρθρου
92 του παρόντος. Υφιστάμενα κατά την έναρξη ισχύος
του παρόντος ή νέα εθελοντικά συστήματα επιστροφής
εγγύησης για επαναχρησιμοποιούμενες συσκευασίες,
δηλώνονται στον Ελληνικό Οργανισμό Ανακύκλωσης
από τους φορείς των συστημάτων, σύμφωνα με τη διαδικασία της παρ. 1 του άρθρου 81.».
Άρθρο 15
Εναλλακτική διαχείριση των δημοτικών
αποβλήτων συσκευασίας που εντάσσονται σε
σύστημα επιστροφής εγγύησης - Τροποποίηση
παρ. 1 και προσθήκη παρ. 2Α στο άρθρο 89 του
ν. 4819/2021
Στο άρθρο 89 του ν. 4819/2021 (Α΄ 129), περί όρων
και προϋποθέσεων για την εναλλακτική διαχείριση των
δημοτικών αποβλήτων συσκευασιών: α) στο τέλος της
παρ. 1 προστίθεται περ. δ), β) προστίθεται παρ. 2Α, και οι
παρ. 1 έως 2Α διαμορφώνονται, μετά από νομοτεχνικές
βελτιώσεις, ως εξής:
«1. Η οργάνωση της εναλλακτικής διαχείρισης των
δημοτικών αποβλήτων συσκευασιών πραγματοποιείται:
α) από τους Οργανισμούς Τοπικής Αυτοδιοίκησης
(Ο.Τ.Α.) α΄ βαθμού ή και
β) από τους Ο.Τ.Α. α΄ βαθμού σε συνεργασία με τον Οικείο Φορέα Διαχείρισης Στερεών Αποβλήτων (Φο.Δ.Σ.Α.)
και με δυνατότητα συνεργασίας με τους Φορείς Συλλογικών Συστημάτων Εναλλακτικής Διαχείρισης (Σ.Σ.Ε.Δ.)
αποβλήτων συσκευασιών ή και
γ) από τους Ο.Τ.Α. α΄ βαθμού σε συνεργασία με τους
Φορείς Συλλογικών Συστημάτων Εναλλακτικής Διαχείρισης αποβλήτων συσκευασιών ή και τους φορείς κοινωνικής αλληλέγγυας οικονομίας του άρθρου 3 του ν.
4430/2016 (Α΄ 205), οι οποίοι δραστηριοποιούνται στα
διοικητικά όρια της περιφερειακής ενότητας ή των όμορων Ο.Τ.Α., εφόσον υπάρχει έγγραφη συμφωνία αυτών
με τους Ο.Τ.Α. α΄ βαθμού ή και
δ) από το Σ.Σ.Ε.Δ. επιστροφής εγγύησης, της παρ. 1
του άρθρου 86, για συσκευασίες που εντάσσονται στο
πεδίο εφαρμογής του.
2. Για την οργάνωση της εναλλακτικής διαχείρισης των
δημοτικών αποβλήτων συσκευασιών σε συνεργασία με
τα Σ.Σ.Ε.Δ. καταρτίζονται πενταετείς συμβάσεις συνεργασίας μεταξύ: α) των φορέων Σ.Σ.Ε.Δ. και των οικείων
Φο.Δ.Σ.Α., με την προϋπόθεση ότι οι οικείοι Φο.Δ.Σ.Α.
έχουν συνάψει προγραμματική σύβαση με τους Ο.Τ.Α. α΄
βαθμού ή β) των φορέων Σ.Σ.Ε.Δ., των οικείων Φο.Δ.Σ.Α.
και των Ο.Τ.Α. α΄ βαθμού, γ) των φορέων Σ.Σ.Ε.Δ. και των
Ο.Τ.Α. α΄ βαθμού ή δ) των φορέων Σ.Σ.Ε.Δ., των Ο.Τ.Α. α΄
βαθμού και των φορέων κοινωνικής αλληλέγγυας οικονομίας του άρθρου 3 του ν. 4430/2016, εφόσον υπάρχει
σχετική απόφαση του Ο.Τ.Α. α΄ βαθμού.
Με τη σύμβαση καθορίζονται ιδίως: αα) τα επιχειρησιακά σχέδια της εναλλακτικής διαχείρισης που περιλαμβάνουν ιδίως, τις εργασίες διαχείρισης των αποβλήτων
συσκευασιών, τις οποίες αναλαμβάνουν τα συμβαλλόμενα μέρη, ββ) το σύνολο των λοιπών υποχρεώσεων
των φορέων Σ.Σ.Ε.Δ., σύμφωνα με τα οριζόμενα στο
εγκεκριμένο από τον Ε.Ο.ΑΝ. επιχειρησιακό σχέδιο των
φορέων Σ.Σ.Ε.Δ., γγ) τα μέτρα που λαμβάνονται και οι
συνέπειες που επέρχονται στην περίπτωση αθέτησης
των συμβατικών υποχρεώσεων των μερών.
2Α. Η παρ. 2 δεν εφαρμόζεται για την οργάνωση της
εναλλακτικής διαχείρισης των δημοτικών αποβλήτων
συσκευασιών που πραγματοποιείται από το Σ.Σ.Ε.Δ. επιστροφής εγγύησης, σύμφωνα με την περ. δ) της παρ. 1.».
Άρθρο 16
Καθορισμός ειδικότερων θεμάτων για
την πρόληψη αποβλήτων, την εφαρμογή
συστήματος επιστροφής εγγύησης και την
εναλλακτική διαχείριση κενών συσκευασιών
φυτοπροστατευτικών προϊόντων -
Τροποποίηση παρ. 1 και 7 και προσθήκη παρ.
7Α στο άρθρο 92 του ν. 4819/2021
1. Στην παρ. 1 του άρθρου 92 του ν. 4819/2021 (Α΄129),
περί εξουσιοδοτικών διατάξεων, επέρχονται οι ακόλουθες τροποποιήσεις: α) στο πρώτο εδάφιο οι λέξεις «η
οποία εκδίδεται εντός τριών (3) μηνών από την έναρξη
ισχύος του παρόντος,» αντικαθίστανται από τις λέξεις
«δύνανται να», β) στο δεύτερο εδάφιο η λέξη «καθορίζονται» αντικαθίσταται από τις λέξεις «δύναται να καθορίζονται τα» και η παρ. 1 διαμορφώνεται ως εξής:
«1. Για την εφαρμογή της παρ. 3 του άρθρου 78 με
απόφαση του Υπουργού Περιβάλλοντος και Ενέργειας,
μετά από γνώμη του Ε.Ο.ΑΝ. δύνανται να καθορίζονται
οι ελάχιστες επιμέρους κατηγορίες υλικών συσκευασίας. Με την ίδια απόφαση, δύνανται να καθορίζονται τα
ελάχιστα υποχρεωτικά ποσοστά διαφοροποίησης των
χρηματικών εισφορών ανά επιμέρους συσκευασία.».
2. Στην παρ. 7 του άρθρου 92 του ν. 4819/2021 επέρχονται οι ακόλουθες τροποποιήσεις: α) στην περ. α) πριν
από τις λέξεις «οι κατηγορίες» προστίθενται οι λέξεις
«οι ποσοτικοί στόχοι ανακύκλωσης, καθώς και», β) προστίθεται τελευταίο εδάφιο και η παρ. 7 διαμορφώνεται
ως εξής:
«7. Για την εφαρμογή της παρ. 1 του άρθρου 86, με
κοινή απόφαση των Υπουργών Ανάπτυξης και Περιβάλλοντος και Ενέργειας, η οποία εκδίδεται, κατόπιν εισήγησης του Ε.Ο.ΑΝ., εξειδικεύονται οι αρμοδιότητες και
οι υποχρεώσεις όλων των εμπλεκομένων μερών και καθορίζονται: α) οι ποσοτικοί στόχοι ανακύκλωσης, καθώς
και οι κατηγορίες των επιχειρήσεων λιανικής πώλησης
που υπόκεινται στην υποχρέωση εξυπηρέτησης των καταναλωτών ως σημεία επιστροφής ή και οι κατάλληλοι
χώροι που δύναται να αποτελέσουν σημεία επιστροφής,
β) η εξειδίκευση των τεχνικών χαρακτηριστικών των περιφερειακών κέντρων διαλογής φιαλών που εξαιρούνται
από την απαγόρευση της παρ. 7 του άρθρου 12, γ) τυχόν
εξαιρέσεις από την υποχρέωση της παρ. 1 του άρθρου 86
για ειδικές κατηγορίες φιαλών ποτών εφόσον η συλλογή
μέσω συστήματος εγγυοδοσίας δεν παράγει τα καλύτερα
δυνατά περιβαλλοντικά αποτελέσματα, λαμβανομένων
υπόψη των συνολικών περιβαλλοντικών επιπτώσεων
της διαχείρισης των σχετικών ροών αποβλήτων ή δεν
είναι τεχνικά εφικτή η χωριστή συλλογή στο πλαίσιο των
ορθών πρακτικών συλλογής των αποβλήτων ή θα είχε
δυσανάλογο οικονομικό κόστος και δ) κάθε αναγκαίο ειδικότερο θέμα για την εφαρμογή της παρ. 1 του άρθρου
86. Με όμοια απόφαση δύναται να περιλαμβάνονται στο
πεδίο εφαρμογής του συστήματος και άλλα είδη συσκευασιών ποτών, όπως προσδιορίζονται με την απόφαση
αυτή ως προς το υλικό και τη χωρητικότητα.».
3. Στο άρθρο 92 του ν. 4819/2021 προστίθεται παρ.
7Α ως εξής:
«7Α. Με κοινή απόφαση των Υπουργών Περιβάλλοντος και Ενέργειας και Αγροτικής Ανάπτυξης και Τροφίμων ρυθμίζονται ειδικότερα θέματα για την εναλλακτική
διαχείριση των κενών συσκευασιών φυτοπροστατευτικών προϊόντων και καθορίζονται οι ποσοτικοί στόχοι
ανακύκλωσης.».
ΚΕΦΑΛΑΙΟ Γ΄
ΡΥΘΜΙΣΕΙΣ ΓΙΑ ΤΗΝ ΠΑΡΑΓΩΓΗ ΚΑΙ
ΠΡΟΛΗΨΗ ΑΠΟΒΛΗΤΩΝ
Άρθρο 17
Εθνικό Μητρώο Παραγωγών και διασύνδεση
με άλλα μητρώα - Αντικατάσταση παρ. 3
άρθρου 15 ν. 4819/2021
Η παρ. 3 του άρθρου 15 του ν. 4819/2021 (Α΄ 129),
περί διασύνδεσης του Εθνικού Μητρώου Παραγωγών
(Ε.Μ.ΠΑ.) με το Γενικό Εμπορικό Μητρώο (Γ.Ε.ΜΗ.) και
άλλα Μητρώα, αντικαθίσταται ως εξής:
«3. Κάθε νομικό ή φυσικό πρόσωπο που αιτείται την
καταχώριση μεταβολών και στοιχείων ή τη χορήγηση
πιστοποιητικών και αντιγράφων από το Γ.Ε.ΜΗ. ελέγχεται
αυτόματα αν είναι εγγεγραμμένο στο Ε.Μ.ΠΑ. του Ελληνικού Οργανισμού Ανακύκλωσης (Ε.Ο.ΑΝ.). Αν από τον
έλεγχο προκύψει μη εγγραφή του στο Ε.Μ.ΠΑ., το νομικό
ή φυσικό πρόσωπο υποβάλλει ηλεκτρονική δήλωση στο
Γ.Ε.ΜΗ., η οποία επέχει θέση υπεύθυνης δήλωσης του άρθρου 8 του ν. 1599/1986 (Α΄ 75), στην οποία δηλώνει ότι
φέρει ή όχι την ευθύνη εκπλήρωσης των υποχρεώσεων
του παραγωγού, σύμφωνα με το άρθρο 11 του παρόντος.
Η δήλωση του προηγούμενου εδαφίου διαβιβάζεται αυτόματα στο Ε.Μ.ΠΑ. και ο Ε.Ο.ΑΝ. δύναται οποτεδήποτε
να προβεί σε έλεγχο της ακρίβειας του περιεχομένου
της και να επιβάλει τις κυρώσεις του άρθρου 69, εφόσον
διαπιστωθεί ότι το φυσικό ή νομικό πρόσωπο είναι υπόχρεος παραγωγός που δεν έχει συμβληθεί με σύστημα
ενναλακτικής διαχείρισης συσκευασιών και προϊόντων
και δεν είναι εγγεγραμμένο στο Ε.Μ.ΠΑ..».
Άρθρο 18
Προθεσμία για την καταχώριση στοιχείων των
παραγόμενων αποβλήτων τροφίμων και των
πλεονασμάτων τροφίμων - Τροποποίηση παρ.
4 άρθρου 20 ν. 4819/2021
Στο τέλος της παρ. 4 του άρθρου 20 του ν. 4819/2021
(Α΄ 129), περί αδειοδότησης για την παραγωγή αποβλήτων, προστίθενται δυο εδάφια, και η παρ. 4 διαμορφώνεται ως εξής:
«4. Από την 1η.1.2022:
α) οι εγκαταστάσεις που αδειοδοτούνται περιβαλλοντικά και παράγουν απόβλητα τροφίμων που ανήκουν
στην κατηγορία 02 του Ευρωπαϊκού Καταλόγου Αποβλήτων (ΕΚΑ), όπως οι μονάδες επεξεργασίας και μεταποίησης τροφίμων,
β) οι αγορές που παράγουν απόβλητα τροφίμων που
εντάσσονται στον κωδικό ΕΚΑ 20 03 02, όπως οι κρεαταγορές, οι ιχθυαγορές και οι λαχαναγορές,
γ) οι υπεραγορές τροφίμων (super market), όπως ορίζονται στην παρ. 5.Γ του άρθρου 2 της υπ’ αρ. 47829/
23.6.2017 (Β΄ 2161) απόφασης του Υπουργού Υγείας,
όπως εκάστοτε ισχύει,
δ) τα κύρια ξενοδοχειακά καταλύματα άνω των εκατό
(100) κλινών της περ. α) της παρ. 2 του άρθρου 1 του
ν. 4276/2014 (Α΄ 155), όπως εκάστοτε ισχύει,
ε) οι μονάδες υγειονομικής περίθαλψης, όπως νοσοκομεία, κλινικές και θεραπευτήρια, κατηγορίας Α΄ του
ν. 4014/2011 (Α΄ 209),
στ) οι ξενώνες, όπως νεότητας, ατόμων ειδικών ομάδων, γηροκομεία, που ανήκουν στην κατηγορία Α΄ του
ν. 4014/2011 και αποτελούν δραστηριότητα με αύξοντα αριθμό 12 της 6ης Ομάδας της υπ’ αρ. 37674/2016
απόφασης του Υπουργού Περιβάλλοντος και Ενέργειας,
όπως εκάστοτε ισχύει,
ζ) οι επιχειρήσεις τροφοδοσίας (catering) κατά
την έννοια της παρ. 5.Α του άρθρου 2 της υπ’ αρ.
47829/23.6.2017 (Β΄ 2161) απόφασης του Υπουργού
Υγείας, όπως εκάστοτε ισχύει, με ετήσιο κύκλο εργασιών
άνω των τριακοσίων χιλιάδων (300.000) ευρώ,
η) οι επιχειρήσεις μαζικής εστίασης, κατά την έννοια
της παρ. 5Δ του άρθρου 2 της υπό στοιχεία Υ1Γ/ΓΠ/
ΟΙΚ47829/21.6.2017 απόφασης του Υπουργού Υγείας
(Β΄ 2161), όπως εκάστοτε ισχύει, με ετήσιο κύκλο εργασιών άνω των πεντακοσίων χιλιάδων (500.000) ευρώ,
ακολουθούν την ιεράρχηση των αποβλήτων τροφίμων
της παρ. 1.
Αναφορικά με τις δραστηριότητες της παρούσας που
εμπίπτουν στο πεδίο εφαρμογής του ν. 4014/2011, οι
εργασίες και οι δράσεις που λαμβάνονται σύμφωνα με
την παρ. 1 αποτυπώνονται στη ΜΠΕ και στην Α.Ε.Π.Ο. της
εγκατάστασης, εφόσον αυτή ανήκει στην κατηγορία Α΄
του ν. 4014/2011, άλλως στις Πρότυπες Περιβαλλοντικές
Δεσμεύσεις (ΠΠΔ).
Οι φορείς των δραστηριοτήτων των περ. α) έως και η)
υποχρεούνται να καταχωρούν ετήσια τα παραγόμενα
απόβλητα τροφίμων, καθώς και τα πλεονάσματα τροφίμων κατά την έννοια της παρ. 30 του άρθρου 3, τα οποία
διατίθενται ως δωρεά, σε ειδική ηλεκτρονική πλατφόρμα
της περ. ζ΄ της παρ. 3 του άρθρου 53. Η ηλεκτρονική
πλατφόρμα διαλειτουργεί με την ηλεκτρονική βάση
δεδομένων του άρθρου 17 του ν. 4351/2015 (Α΄ 164).
Η προθεσμία για την υποβολή των στοιχείων στην ως
άνω ειδική πλατφόρμα, ορίζεται στην κοινή απόφαση
της παρ. 21 του άρθρου 72. Έως την έκδοση της ως άνω
απόφασης, εφαρμόζεται η υπ’ αρ. 43942/4026/14.9.2016
κοινή απόφαση των Υπουργών Εσωτερικών και Διοικητικής Ανασυγκρότησης και Περιβάλλοντος και Ενέργειας
(Β΄ 2992).».
Άρθρο 19
Καταχώριση - Ηλεκτρονικό Μητρώο
Αποβλήτων - Τροποποίηση παρ. 2
άρθρου 53 ν. 4819/2021
Στην υποπερ. αα) της περ. α) της παρ. 2 του άρθρου
53 του ν. 4819/2021 (Α΄ 129), περί καταχώρισης στο Ηλεκτρονικό Μητρώο Αποβλήτων, μετά από τη λέξη «διαχείρισης» προστίθενται οι λέξεις «και παραγωγής», και
η παρ. 2 διαμορφώνεται ως εξής:
«2. Μετά την πάροδο της προθεσμίας που ορίζεται
στην παρ. 2 του άρθρου 8 της υπ’ αρ. 43942/4026/2016
(Β΄ 2992) κοινής απόφασης των Υπουργών Εσωτερικών
και Διοικητικής Ανασυγκρότησης και Περιβάλλοντος και
Ενέργειας, όπως εκάστοτε ισχύει, επιτρέπονται στους
υπόχρεους της παρ. 1:
α) Η υποβολή εκπρόθεσμης δήλωσης, για χρονικό διάστημα τριών (3) μηνών από την εκπνοή της προθεσμίας
υποβολής, κατόπιν πληρωμής ηλεκτρονικού παράβολου
ύψους:
αα) διακοσίων (200) ευρώ για τις εγκαταστάσεις διαχείρισης και παραγωγής αποβλήτων, και
αβ) εκατό (100) ευρώ για τις δραστηριότητες συλλογής
και μεταφοράς.
β) Η διόρθωση υποβληθείσας δήλωσης, για χρονικό
διάστημα έξι (6) μηνών από την εκπνοή της προθεσμίας
υποβολής, κατόπιν πληρωμής ηλεκτρονικού παράβολου
ύψους εκατό (100) ευρώ.
Τα ανωτέρω ποσά τροποποιούνται με την απόφαση
της παρ. 20 του άρθρου 72 και καταβάλλονται στον
ειδικό κωδικό του Πράσινου Ταμείου του Υπουργείου Περιβάλλοντος και Ενέργειας, που έχει συσταθεί
σύμφωνα με την παρ. Β.2.3.β. του άρθρου 7 της υπ’
αρ. 13588/725/2006 (Β΄ 383) κοινής απόφασης των
Υπουργών Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Περιβάλλοντος,
Χωροταξίας και Δημοσίων Έργων, Υγείας και Κοινωνικής Αλληλεγγύης, Μεταφορών και Επικοινωνιών και
Εμπορικής Ναυτιλίας, όπως εκάστοτε ισχύει, για τον
σκοπό της συντήρησης, αναβάθμισης και απρόσκοπτης λειτουργίας του Η.Μ.Α.. Με κοινή απόφαση των
Υπουργών Εθνικής Οικονομίας και Οικονομικών και Περιβάλλοντος και Ενέργειας δύναται να τροποποιούνται
τα ποσά των παραβόλων της παρούσας.».
Άρθρο 20
Κυρώσεις σε βάρος των υπόχρεων φορέων
του άρθρου 53 του ν. 4819/2021 -
Προσθήκη παρ. 10Α έως 10Γ στο άρθρο 66
του ν. 4819/2021
Στο άρθρο 66 του ν. 4819/2021 (Α΄ 129), περί επιβολής
κυρώσεων, προστίθενται παρ. 10Α έως 10Γ ως εξής:
«10Α. Επιβάλλεται πρόστιμο ύψους χιλίων (1.000)
ευρώ στους φορείς του άρθρου 53: αα) που δεν τηρούν
την υποχρέωση εγγραφής και καταχώρισης των εγκαταστάσεων και δραστηριοτήτων τους στο Ηλεκτρονικό
Μητρώο Αποβλήτων (Η.Μ.Α), αβ) που δεν εισάγουν σε
ετήσια βάση στο Η.Μ.Α. τα στοιχεία του άρθρου 53,
αγ) αν παρέλθει άπρακτη η τρίμηνη προθεσμία για την
υποβολή της εκπρόθεσμης δήλωσης της περ. α) της
παρ. 2 του άρθρου 53 και αδ) αν παρέλθει άπρακτη η
εξάμηνη προθεσμία για τη διόρθωση της υποβληθείσας δήλωσης της περ. β) της παρ. 2 του άρθρου 53.
Σε περίπτωση υποτροπής, το πρόστιμο ανέρχεται στο
διπλάσιο του αρχικού προστίμου. Εάν η ίδια παράβαση
διαπιστωθεί για τρίτη συνεχόμενη φορά, επιβάλλεται
πρόστιμο ύψους τριών χιλιάδων (3.000) ευρώ. Για κάθε
επόμενη διαπίστωση παράβασης επιβάλλεται πρόστιμο ίσο με το ένα τοις εκατό (1%) επί του συνολικού κύκλου εργασιών του οργανισμού ή της επιχείρησης της
φορολογικής χρήσης κατά την οποία βεβαιώθηκε η
παράβαση. Στην τελευταία περίπτωση, όταν η παράβαση διαπιστώνεται σε βάρος Ο.Τ.Α. α΄ βαθμού ή Φορέα
Διαχείρισης Στερεών Αποβλήτων, επιβάλλεται πρόστιμο ίσο με το ένα τοις εκατό (1%) επί των συνολικών
ετήσιων εσόδων του προηγούμενου της παράβασης
έτους, που προέρχονται από τις παρεχόμενες υπηρεσίες
διαχείρισης αστικών αποβλήτων. Το πρόστιμο των δύο
προηγούμενων εδαφίων, δεν μπορεί να είναι μικρότερο
των τεσσάρων χιλιάδων (4.000) ευρώ και μεγαλύτερο
των εκατό χιλιάδων (100.000) ευρώ.
10Β. Τα ποσά της παρ. 10Α αποδίδονται από τους υπόχρεους φορείς του άρθρου 53 σε ειδικό λογαριασμό που
τηρεί ο Ελληνικός Οργανισμός Ανακύκλωσης (Ε.Ο.ΑΝ.)
και διατίθενται με βάση τα ειδικά χρηματοδοτικά προγράμματα που εκπονεί ο Ε.Ο.ΑΝ., τα οποία εγκρίνονται
από τον Υπουργό Περιβάλλοντος και Ενέργειας.
10Γ. Οι παραβάσεις διαπιστώνονται με ελέγχους
των αρμόδιων αρχών της παρ. 3 του άρθρου 20 του
ν. 4014/2011 (Α΄ 209). Για τη διαδικασία και την είσπραξη
των προστίμων εφαρμόζεται το άρθρο 30 του ν. 1650/
1986 (Α΄ 160).».
Άρθρο 21
Εξουσιοδοτική διάταξη - Προσθήκη παρ. 11Α
στο άρθρο 72 του ν. 4819/2021
Μετά την παρ. 11 του άρθρου 72 του ν. 4819/2021
(Α΄ 129), περί εξουσιοδοτικών διατάξεων, προστίθεται
παρ. 11Α ως εξής:
«11Α. Με απόφαση του Υπουργού Περιβάλλοντος και
Ενέργειας θεσπίζεται η μέθοδος δειγματοληψίας και ανάλυσης και καθορίζεται ο τρόπος κάλυψης της σχετικής
δαπάνης της παρ. 3 του άρθρου 31.».
Άρθρο 22
Πρόληψη αποβλήτων - Τροποποίηση παρ. 3
άρθρου 78 ν. 4819/2021
Στην παρ. 3 του άρθρου 78 του ν. 4819/2021 (Α΄ 129),
περί πρόληψης, μετά από τις λέξεις «Με την απόφαση της
παρ. 1 του άρθρου 92» προστίθενται οι λέξεις «δύναται
να», και η παρ. 3 διαμορφώνεται ως εξής:
«3. Με την απόφαση της παρ. 1 του άρθρου 92 δύναται να καθορίζονται οι ελάχιστες επιμέρους κατηγορίες
υλικών συσκευασίας και τα ελάχιστα υποχρεωτικά ποσοστά διαφοροποίησης των χρηματικών εισφορών ανά
επιμέρους συσκευασία.».
Άρθρο 23
Δυνατότητα συμμετοχής, εκτέλεσης και
εφαρμογής διεθνών προγραμμάτων από
τον Ελληνικό Οργανισμό Ανακύκλωσης -
Τροποποίηση περ. θ) παρ. 4 άρθρου 95
ν. 4819/2021
Στην περ. θ) της παρ. 4 του άρθρου 95 του ν. 4819/2021
(Α΄ 129), περί επωνυμίας, σκοπού και αρμοδιοτήτων,
επέρχονται οι ακόλουθες τροποποιήσεις: α) μετά από τις
λέξεις «ή ενωσιακά» προστίθενται οι λέξεις «ή διεθνή»,
β) μετά από τη λέξη «προγράμματα» διαγράφονται οι λέξεις «που του ανατίθενται από τον Υπουργό Περιβάλλοντος και Ενέργειας», και η περ. θ) διαμορφώνεται ως εξής:
«θ) Εκτελεί και εφαρμόζει εθνικά ή ενωσιακά ή διεθνή προγράμματα για την υλοποίηση των στόχων του
παρόντος, με παράλληλη ανάληψη, απορρόφηση και
διαχείριση των σχετικών κονδυλίων της Ευρωπαϊκής
Ένωσης (ΕΕ).».
Άρθρο 24
Θαλάσσια μεταφορά αστικών αποβλήτων και
ανακυκλώσιμων υλικών - Τροποποίηση περ. β)
παρ. 6 άρθρου 84 ν. 4316/2014
Στην περ. β) της παρ. 6 του άρθρου 84 του ν. 4316/2014
(Α΄ 270), περί θαλάσσιας μεταφοράς αποβλήτων, οι λέξεις «ρευμάτων αποβλήτων που εμπίπτουν στην εναλλακτική διαχείριση του ν. 2939/2001» αντικαθίστανται
από τις λέξεις «ανακυκλώσιμων υλικών», και η περ. β)
διαμορφώνεται ως εξής:
«β) Με την επιφύλαξη των διατάξεων του Διεθνούς και
Ναυτιλιακού Κώδικα Επικινδύνων Ειδών Διεθνούς Ναυτιλιακού Οργανισμού (IMDG-IMO CODE), όπως εκάστοτε
ισχύει, κατά παρέκκλιση από κάθε άλλη διάταξη, επιτρέπεται η φόρτωση, εκφόρτωση και η θαλάσσια μεταφορά των
χωριστά συλλεγέντων ανακυκλώσιμων υλικών, με επιβατηγά - οχηματαγωγά (Ε/Γ-Ο/Γ), φορτηγά (Φ/Γ) και φορτηγά
- οχηματαγωγά (Φ/Γ-Ο/Γ) πλοία σε τακτικά δρομολόγια,
σε δρομολόγια ειδικής ή ολικής ναύλωσης και σε ειδικά
δρομολόγια άνευ επιβατών που συνδέουν τις εξυπηρετούμενες περιοχές αποστολής και παραλαβής των αποβλήτων,
σε ανοιχτό και κλειστό χώρο οχημάτων, με την προϋπόθεση ότι το φορτίο είναι σε κατάλληλη συσκευασία.».
ΚΕΦΑΛΑΙΟ Δ΄
ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 25
Καταργούμενες διατάξεις
Από την έναρξη ισχύος του παρόντος καταργούνται:
α) η παρ. 9 του άρθρου 72 του ν. 4819/2021 (Α΄ 129,
διόρθωση σφάλματος Α΄ 171), περί καθορισμού των ειδικότερων όρων και προϋποθέσεων για τη διαλειτουργικότητα του Γ.Ε.ΜΗ. και του Ε.Μ.ΠΑ. και
β) η υποπερ. αα) της περ. ζ) της παρ. 6 του άρθρου 84
του ν. 4316/2014 (Α΄ 270), περί θαλάσσιας μεταφοράς
Αστικών Στερεών Αποβλήτων.
ΜΕΡΟΣ Γ΄
ΠΛΑΙΣΙΟ ΕΞΟΙΚΟΝΟΜΗΣΗΣ ΕΝΕΡΓΕΙΑΣ ΚΑΙ
ΑΝΑΠΤΥΞΗΣ ΕΡΓΩΝ ΕΝΕΡΓΕΙΑΣ
ΚΕΦΑΛΑΙΟ Α΄
ΠΡΩΤΟΒΟΥΛΙΕΣ ΓΙΑ ΤΗΝ ΠΡΟΩΘΗΣΗ ΤΗΣ
ΕΓΚΑΤΑΣΤΑΣΗΣ ΕΡΓΩΝ ΑΝΑΝΕΩΣΙΜΩΝ
ΠΗΓΩΝ ΕΝΕΡΓΕΙΑΣ
Άρθρο 26
Πλαίσιο εγκατάστασης Πιλοτικών Πλωτών
Φωτοβολταϊκών Σταθμών σε λιμνοδεξαμενές,
τεχνητές λίμνες και τεχνητά υδάτινα σώματα -
Προσθήκη άρθρου 96Α στον ν. 4951/2022
Στον ν. 4951/2022 (Α΄ 129) προστίθεται άρθρο 96Α
ως εξής:
«Άρθρο 96Α
Πλαίσιο εγκατάστασης Πιλοτικών Πλωτών
Φωτοβολταϊκών Σταθμών σε λιμνοδεξαμενές,
τεχνητές λίμνες και τεχνητά υδάτινα σώματα
1. Με την επιφύλαξη της παρ. 2 επιτρέπεται η αδειοδότηση και εγκατάσταση Πιλοτικών Πλωτών Φωτοβολταϊκών Σταθμών με ισχύ έως οχτώ (8) μεγαβάτ (MW) έκαστος και συνολικής ισχύος μέχρι ογδόντα (80) μεγαβάτ
(MW), που υλοποιούνται σε λιμνοδεξαμενές ή τεχνητές
λίμνες που δεν εντάσσονται στο Δίκτυο NATURA 2000
και δεν χρησιμοποιούνται για ανάγκες ύδρευσης καταναλωτών με πόσιμο νερό ή σε ταμιευτήρες ή σε τεχνητά
υδάτινα σώματα που έχουν δημιουργηθεί σε μη ενεργές
εξορυκτικές εκμεταλλεύσεις ή τμήμα αυτών που χρησιμοποιούνταν για ηλεκτροπαραγωγή, συμπεριλαμβανομένων μεταλλείων, ορυχείων και λατομείων.
2. Οι φωτοβολταϊκοί σταθμοί της παρ. 1, που υλοποιούνται σε λιμνοδεξαμενές ή τεχνητές λίμνες, οι οποίες
δεν εντάσσονται στο Δίκτυο NATURA 2000 και δεν χρησιμοποιούνται για ανάγκες ύδρευσης καταναλωτών με
πόσιμο νερό, δεν επιτρέπεται να καλύπτουν αθροιστικά
επιφάνεια μεγαλύτερη του πέντε τοις εκατό (5%) της
συνολικής επιφάνειας στην οποία εγκαθίστανται. Η ως
άνω προϋπόθεση ελέγχεται κατά το στάδιο έκδοσης της
Βεβαίωσης Κατοχύρωσης Ενδιαφέροντος.
3. Οι πλωτοί φωτοβολταϊκοί σταθμοί του παρόντος
αποτελούνται από: α) τις πλωτές φωτοβολταϊκές εγκαταστάσεις (φωτοβολταϊκά πλαίσια και λοιπός ηλεκτρομηχανολογικός εξοπλισμός), β) τον οικίσκο στέγασης
ηλεκτρομηχανολογικού εξοπλισμού επί χερσαίου χώρου που περιλαμβάνει τον υποσταθμό διασύνδεσης με
το δίκτυο και λοιπό ηλεκτρομηχανολογικό εξοπλισμό,
γ) καλώδια σύνδεσης των πλωτών φωτοβολταϊκών εγκαταστάσεων με τον οικίσκο στέγασης ηλεκτρομηχανολογικού εξοπλισμού, δ) προσωρινή εργοταξιακή υποδομή
και χώρο συναρμολόγησης και ε) συνοδά έργα, απαραίτητα για την πρόσβαση στον χώρο της εγκατάστασης και
την ασφαλή λειτουργία του σταθμού.
4. Οι ενδιαφερόμενοι υποβάλλουν, έως την 31η Μαΐου
2025, αίτημα εκδήλωσης ενδιαφέροντος στη Διεύθυνση Ανανεώσιμων Πηγών Ενέργειας (Α.Π.Ε.) και Εναλλακτικών Καυσίμων του Υπουργείου Περιβάλλοντος και
Ενέργειας. Η αίτηση περιλαμβάνει:
α) τη Βεβαίωση ή τη Βεβαίωση Ειδικών έργων που
αφορά στο έργο το οποίο θέλουν να αναπτύξουν, εφόσον προβλέπεται η έκδοσή τους και
β) αίτημα για έκδοση Απόφασης Έγκρισης Περιβαλλοντικών Όρων στην αρμόδια υπηρεσία.
5. Η Διεύθυνση, εντός δέκα (10) ημερών από το πέρας
της προθεσμίας της παρ. 4, δημοσιεύει Πίνακα με τις υποβληθείσες αιτήσεις εκδήλωσης ενδιαφέροντος, οι οποίες
κατατάσσονται σύμφωνα με την ημερομηνία και τη σειρά υποβολής αιτήματος για έκδοση Απόφασης Έγκρισης
Περιβαλλοντικών Όρων (Α.Ε.Π.Ο.), εκδίδει και αποστέλλει με κάθε πρόσφορο μέσο στους ενδιαφερόμενους
τις σχετικές Βεβαιώσεις Κατοχύρωσης Ενδιαφέροντος.
6. Αν η συνολική ισχύς των Βεβαιώσεων Κατοχύρωσης Ενδιαφέροντος δεν καλύπτει τη συνολική ισχύ της
παρ. 1, η αρμόδια Διεύθυνση συνεχίζει να παραλαμβάνει
σχετικά αιτήματα μετά από τη δημοσίευση του Πίνακα
της παρ. 5.
7. Η Διεύθυνση Ανανεώσιμων Πηγών Ενέργειας και
Εναλλακτικών Καυσίμων του Υπουργείου Περιβάλλοντος
και Ενέργειας εκδίδει Βεβαιώσεις Κατοχύρωσης Ενδιαφέροντος για συνολική ισχύ έως την εξάντληση των
ογδόντα (80) ΜW. Αν συμπληρωθεί η συνολική ισχύς,
οι λοιπές αιτήσεις που έχουν υποβληθεί, παραμένουν
ως επιλαχούσες.
8. Oι κάτοχοι της Βεβαίωσης Κατοχύρωσης Ενδιαφέροντος σύμφωνα με την παρ. 5:
α) εντός ενός (1) μηνός από την έκδοση της Α.Ε.Π.Ο.
αιτούνται τη χορήγηση Οριστικής Προσφοράς Σύνδεσης
από τον αρμόδιο Διαχειριστή,
β) εντός τεσσάρων (4) μηνών από τη χορήγηση της
Οριστικής Προσφοράς Σύνδεσης, υποβάλλουν πλήρες
αίτημα για σύναψη της Σύμβασης Σύνδεσης προς τον
αρμόδιο Διαχειριστή,
γ) εντός έξι (6) μηνών από τη χορήγηση της Οριστικής
Προσφοράς Σύνδεσης, υποβάλλουν πλήρες αίτημα για
έκδοση της Άδειας Εγκατάστασης προς την αρμόδια
αδειοδοτούσα αρχή.
Από την ημερομηνία έκδοσης της Βεβαίωσης Κατοχύρωσης Ενδιαφέροντος, αναστέλλονται, για τους κατόχους της, οι προθεσμίες του άρθρου 12 του ν. 4685/2020
(Α΄ 92) και του άρθρου 31 του παρόντος. Σε περίπτωση
ακύρωσης των Βεβαιώσεων Κατοχύρωσης Ενδιαφέροντος σύμφωνα με την παρ. 12 του παρόντος, οι προθεσμίες του άρθρου 12 του ν. 4685/2020 και του άρθρου 31
του παρόντος συνεχίζουν να ισχύουν για τους κατόχους
των σταθμών.
9. Οι αρμόδιες αδειοδοτούσες αρχές χειρίζονται τις
αιτήσεις της παρ. 8 κατά απόλυτη προτεραιότητα. Αν
οι κάτοχοι των Βεβαιώσεων Κατοχύρωσης Ενδιαφέροντος δεν τηρήσουν τις προθεσμίες του πρώτου εδαφίου
της παρ. 8 ή δεν είναι δυνατή η έκδοση των σχετικών
αποφάσεων και εγκρίσεων, οι αρμόδιες αδειοδοτούσες
αρχές ενημερώνουν σχετικά τη Διεύθυνση Ανανεώσιμων Πηγών Ενέργειας και Εναλλακτικών Καυσίμων του
Υπουργείου Περιβάλλοντος και Ενέργειας, η οποία χορηγεί Βεβαιώσεις Κατοχύρωσης Ενδιαφέροντος, στις
επόμενες επιλαχούσες κατά σειρά αιτήσεις που έχουν
υποβληθεί. Αν δεν υπάρχουν επιλαχούσες, η αρμόδια
Διεύθυνση παραλαμβάνει νέες αιτήσεις, μέχρι την κάλυψη του ορίου ισχύος της παρ. 7.
10. Οι σταθμοί του παρόντος κατατάσσονται περιβαλλοντικά στην Κατηγορία Περιβαλλοντικής Κατάταξης Α1,
του άρθρου 1 του ν. 4014/2011 (Α΄ 209).
11. Η Οριστική Προσφορά Σύνδεσης χορηγείται κατά
παρέκκλιση της απόφασης του άρθρου 89 του παρόντος
ακόμα και σε περιοχές που έχουν χαρακτηριστεί με αποφάσεις της Ρυθμιστικής Αρχής Αποβλήτων, Ενέργειας και
Υδάτων ως κορεσμένες.
12. Αν, είτε δεν τηρηθεί κάποια από τις υποχρεώσεις
της παρ. 8, είτε δεν ληφθεί Οριστική Προσφορά Σύνδεσης, εντός δεκαοκτώ (18) μηνών, από την έκδοση της
Βεβαίωσης Κατοχύρωσης Ενδιαφέροντος, η Βεβαίωση
Κατοχύρωσης Ενδιαφέροντος ακυρώνεται και η αρμόδια
Διεύθυνση εκδίδει νέα Βεβαίωση με βάση τις αιτήσεις
που έχουν υποβληθεί και τη σειρά κατάταξής τους.
13. Οι Πιλοτικοί Πλωτοί Φωτοβολταϊκοί Σταθμοί συμμετέχουν στις αγορές ηλεκτρικής ενέργειας και δεν δύναται να λάβουν λειτουργική ενίσχυση για την ηλεκτρική
ενέργεια που παράγεται από αυτούς.
14. Κάθε φυσικό ή νομικό πρόσωπο και οι συνδεδεμένες ή συνεργαζόμενες με αυτά επιχειρήσεις, δύναται
να έχουν στην κατοχή τους φωτοβολταϊκούς σταθμούς
της παρ. 1 συνολικά έως οχτώ (8) MW.
15. Η Διεύθυνση κάνει αποδεκτές και αιτήσεις κατόχων πλωτών φωτοβολταϊκών σταθμών με Βεβαίωση ή
Βεβαίωση Ειδικών Έργων και ισχύ μεγαλύτερη των ορίων
ισχύος της παρ. 1, εφόσον με την αίτηση για εκδήλωση
ενδιαφέροντος συνυποβληθούν η Βεβαίωση και το αντίστοιχο αίτημα για περιβαλλοντική αδειοδότηση στην
αρμόδια υπηρεσία, καθώς επίσης και σχετικό αίτημα
τροποποίησης ή κατάτμησης της Βεβαίωσης ή Βεβαίωσης Ειδικών Έργων στον αρμόδιο Φορέα Αδειοδότησης
ώστε να πληρούνται οι προϋποθέσεις της παρ. 1. Για την
κατάταξη των έργων του προηγούμενου εδαφίου, σύμφωνα με τα οριζόμενα στην παρ. 5, λαμβάνεται υπόψη
η ημερομηνία του αρχικού αιτήματος περιβαλλοντικής
αδειοδότησης ή της αρχικής περιβαλλοντικής άδειας,
εφόσον αυτή υφίσταται.
16. Στις περιπτώσεις της παρ. 15, εφόσον εκδοθεί
Βεβαίωση Κατοχύρωσης Ενδιαφέροντος, εντός τριών
(3) μηνών από την τροποποίηση ή κατάτμηση της Βεβαίωσης ή Βεβαίωσης Ειδικών Έργων, οι κάτοχοι των εν
λόγω σταθμών προβαίνουν αντίστοιχα σε αίτημα έκδοσης Α.Ε.Π.Ο. στην αρμόδια υπηρεσία ή τροποποίηση/
ενημέρωση της αρχικής Α.Ε.Π.Ο. ή επικαιροποίηση του
υπό διαβούλευση φακέλου μελέτης περιβαλλοντικών
επιπτώσεων, εφόσον υφίσταται, καθώς επίσης και στην
πλήρωση των υποχρεώσεων, όπως αυτές ορίζονται στην
παρ. 8.».
Άρθρο 27
Αδειοδότηση Πλωτών Φωτοβολταϊκών
Σταθμών - Τροποποίηση παρ. 2
άρθρου 12 ν. 4685/2020
Στην παρ. 2 του άρθρου 12 του ν. 4685/2020 (Α΄ 92),
περί αδειοδότησης πλωτών φωτοβολταϊκών σταθμών,
προστίθενται δύο τελευταία εδάφια, και η παρ. 2 διαμορφώνεται ως εξής:
«2. Η Βεβαίωση παύει αυτοδικαίως να ισχύει:
α) Για φωτοβολταϊκούς, χερσαίους αιολικούς σταθμούς
και υβριδικούς σταθμούς Α.Π.Ε., εάν:
(αα) εντός έξι (6) μηνών από την ημερομηνία έκδοσης της Βεβαίωσης, ο κάτοχος της Βεβαίωσης, εφόσον
υποχρεούται σε διαδικασία Έγκρισης Περιβαλλοντικών
Όρων, δεν έχει καταθέσει αίτηση για χορήγηση Απόφασης Έγκρισης Περιβαλλοντικών Όρων (Α.Ε.Π.Ο.). Τα αποδεικτικά υποβολής καταχωρούνται από τον Παραγωγό
στο Ηλεκτρονικό Μητρώο.
Για τους σταθμούς που έχουν υποχρέωση εκπόνησης
Ειδικής Οικολογικής Αξιολόγησης η εν λόγω προθεσμία
παρατείνεται κατά δώδεκα (12) μήνες.
(ββ) εντός τριάντα έξι (36) μηνών από την ημερομηνία έκδοσης της Βεβαίωσης δεν έχει υποβληθεί αίτηση
στον Διαχειριστή για χορήγηση Οριστικής Προσφοράς
Σύνδεσης.
β) Για τις λοιπές τεχνολογίες σταθμών Α.Π.Ε. και
Σ.Η.Θ.Υ.Α. εάν εντός τριάντα έξι (36) μηνών από την ημερομηνία χορήγησης της Βεβαίωσης δεν έχει υποβληθεί
αίτηση στον Διαχειριστή για χορήγηση Οριστικής Προσφοράς Σύνδεσης.
γ) Για τους σταθμούς Α.Π.Ε. και Σ.Η.Θ.Υ.Α., που ανήκουν
στην κατηγορία των Ειδικών Έργων και για υβριδικούς
σταθμούς που συμπεριλαμβάνουν στο έργο τους την κατασκευή υποθαλάσσιας διασύνδεσης δύο (2) ή περισσοτέρων Μη Διασυνδεδεμένων Νησιών, με την παρέλευση
του διπλάσιου χρονικού διαστήματος από τα οριζόμενα
στην περ. α) της παρ. 2 χρονικά διαστήματα.
Ειδικά για σταθμούς Α.Π.Ε. και Σ.Η.Θ.Υ.Α. που δεν δύναται να υποβληθεί αίτημα για χορήγηση προσφοράς
σύνδεσης λόγω του θεσμικού και κανονιστικού πλαισίου
που διέπει τα κορεσμένα δίκτυα, που συνδέονται σε περιοχές που έχουν χαρακτηριστεί ως κορεσμένα δίκτυα,
οι υποχρεώσεις της υποπερίπτωσης (ββ) της περ. α) της
παραγράφου 2, καθώς και των περ. β) και γ) της ίδιας
παραγράφου πληρούνται, εφόσον ο κάτοχος Βεβαίωσης
ή Βεβαίωσης Ειδικών Έργων υποβάλλει στον αρμόδιο
Διαχειριστή εντός των ως άνω προθεσμιών αίτημα εκδήλωσης ενδιαφέροντος για σύνδεση συνοδευόμενο από
την απόφαση περιβαλλοντικής αδειοδότησης. Το αίτημα
εξετάζεται ως αίτημα χορήγησης οριστικής προσφοράς
σύνδεσης όταν πληρούνται οι προϋποθέσεις εξέτασης
κατά τα οριζόμενα στο άρθρο 14 και τον Κανονισμό Βεβαιώσεων.
Επίσης, ειδικά για τους σταθμούς της περ. γ΄ της παρ.
5 του άρθρου 10, η άδεια παραγωγής των οποίων εκδόθηκε πριν από την έναρξη ισχύος του ν. 3468/2006
(Α΄ 129), οι προθεσμίες της περ. α΄ εκκινούν μετά την
έγκριση του τελικού προγράμματος εκμετάλλευσης, το
οποίο προβλέπεται στους όρους της οικείας πράξης,
δυνάμει της οποίας έχει παραχωρηθεί στον παραγωγό
το δικαίωμα έρευνας, εκμετάλλευσης και διαχείρισης
του γεωθερμικού δυναμικού για την περιοχή στην οποία
αφορά η οικεία άδεια παραγωγής. Ο παραγωγός ενημερώνει αμελλητί, και σε κάθε περίπτωση, εντός αποκλειστικής προθεσμίας δέκα (10) ημερών, τη ΡΑΑΕΥ για
την ημερομηνία έγκρισης του τελικού προγράμματος
εκμετάλλευσης.
Για τους εν ισχύ πλωτούς φωτοβολταϊκούς σταθμούς
σε λιμνοδεξαμενές ή τεχνητά υδάτινα σώματα που
έχουν δημιουργηθεί σε εξαντλημένες εξορυκτικές εκμεταλλεύσεις, για τους οποίους οι άδειες παραγωγής
ηλεκτρικής ενέργειας ή Βεβαιώσεις Παραγωγού έχουν
εκδοθεί πριν την έναρξη ισχύος της υπό στοιχεία ΥΠΕΝ/
ΔΙΠΑ/17185/1069/2022 απόφασης του Υφυπουργού
Περιβάλλοντος και Ενέργειας (Β΄ 841), οι προθεσμίες
της περ. α) εκκινούν τρεις (3) μήνες από την έκδοση της
ανωτέρω απόφασης.
Για πλωτούς φωτοβολταϊκούς σταθμούς που εντάσσονται σε λιμνοδεξαμενές ή τεχνητές λίμνες που δεν εντάσσονται στο Δίκτυο NATURA 2000 και δεν χρησιμοποι
ούνται για ανάγκες ύδρευσης καταναλωτών με πόσιμο
νερό ή σε ταμιευτήρες ή σε τεχνητά υδάτινα σώματα
που έχουν δημιουργηθεί σε εξαντλημένες εξορυκτικές
εκμεταλλεύσεις, οι προθεσμίες της περ. α) παρατείνονται
κατά δώδεκα (12) μήνες, με την επιφύλαξη της παρ. 8
του άρθρου 96Α του ν. 4951/2022 (Α΄ 129). Στις περιπτώσεις σταθμών του προηγούμενου εδαφίου, των οποίων
η ισχύς των σχετικών Βεβαιώσεων έχει παύσει μετά την
1η Ιουνίου 2024 λόγω καθυστέρησης της περιβαλλοντικής τους κατάταξης και μη εμπρόθεσμης πλήρωσης των
προϋποθέσεων της περ. α), οι άδειες και εγκρίσεις τους
αναβιώνουν και η παράταση των προθεσμιών αρχίζει
από την 31η Οκτωβρίου 2024.».
Άρθρο 28
Αυτοκαταναλωτές ενέργειας από ανανεώσιμες
πηγές - Τροποποίηση παρ. 7 και προσθήκη
παρ. 9 και 10 στο άρθρο 14 του ν. 3468/2006
1. Στην παρ. 7 του άρθρου 14 του ν. 3468/2006 (Α΄ 129),
περί αυτοκαταναλωτών ενέργειας από ανανεώσιμες
πηγές επέρχονται οι ακόλουθες τροποποιήσεις: α) στο
τέλος του πρώτου εδαφίου διαγράφονται οι λέξεις «ή
ως σταθμοί του άρθρου 14Α», β) στην αρχή του τετάρτου εδαφίου μετά τις λέξεις «Για παρόχους υπηρεσιών
ύδατος» προστίθενται οι λέξεις «επιτρέπεται, με την επιφύλαξη της παρ. 10,», γ) το ένατο, δέκατο και ενδέκατο
εδάφια, αντικαθίστανται, δ) προστίθενται δύο τελευταία
εδάφια, και η παρ. 7 διαμορφώνεται ως εξής:
«7. Επιτρέπεται οι κάτοχοι σταθμών παραγωγής ηλεκτρικής ενέργειας από Ανανεώσιμες Πηγές Ενέργειας
(Α.Π.Ε.) ή Συμπαραγωγής Ηλεκτρισμού Θερμότητας
Υψηλής Απόδοσης (Σ.Η.Θ.Υ.Α.), οι οποίοι βρίσκονται σε
οποιαδήποτε στάδιο αδειοδότησης, να προβούν στις
απαιτούμενες τροποποιήσεις των αδειών και εγκρίσεων
κατά περίπτωση, ώστε να μπορούν να λειτουργήσουν
ως σταθμοί αυτοκατανάλωσης με ταυτοχρονισμένο και
εικονικό ταυτοχρονισμένο συμψηφισμό με την επιφύλαξη της παρ. 3 του άρθρου 12Α του ν. 4414/2016 (Α΄ 149).
Το πρώτο εδάφιο εφαρμόζεται και για σταθμούς σε λειτουργία εφόσον δεν έχει παρέλθει διάστημα τεσσάρων
(4) ετών από την έναρξη δοκιμαστικής λειτουργίας των
σταθμών αυτών. Για τις περιπτώσεις των προηγούμενων
εδαφίων, εφόσον έχουν συναφθεί συμβάσεις λειτουργικής ενίσχυσης, επιτρέπεται η λύση αυτών κατόπιν αιτήματος του ενδιαφερομένου.
Στους παρόχους υπηρεσιών ύδατος επιτρέπεται, με
την επιφύλαξη της παρ. 10, η εφαρμογή ενεργειακού
και εικονικού ενεργειακού συμψηφισμού, καθώς και
η μετατροπή και λειτουργία μικρών υδροηλεκτρικών
σταθμών για αυτοκατανάλωση με ταυτοχρονισμένο και
εικονικό ταυτοχρονισμένο συμψηφισμό προς κάλυψη
των ενεργειακών τους αναγκών. Η ισχύς των σταθμών
του προηγούμενου εδαφίου μπορεί να ανέρχεται μέχρι
και το εκατό τοις εκατό (100%) του αθροίσματος της
συμφωνημένης ισχύος των προς συμψηφισμό καταναλώσεων. Για την κάλυψη καταναλώσεων των εγκαταστάσεων που ανήκουν σε ή διαχειρίζονται φορείς της Γενικής Κυβέρνησης, όπως ορίζεται στην περ. β της παρ. 1
του άρθρου 14 του ν. 4270/2014 (Α΄ 143), επιτρέπεται η
εφαρμογή ενεργειακού και εικονικού ενεργειακού συμψηφισμού με τη μέγιστη ισχύ των σταθμών Α.Π.Ε. να
ανέρχεται μέχρι και σε ποσοστό εκατό τοις εκατό (100%)
της συμφωνημένης ισχύος της παροχής κατανάλωσης ή
του αθροίσματος της συμφωνημένης ισχύος των προς
συμψηφισμό παροχών κατανάλωσης, κατά παρέκκλιση
των παρ. 4 και 5 του άρθρου 14Α.
Για περιπτώσεις του προηγούμενου εδαφίου δύναται
να δεσμεύεται ανά Ηλεκτρικό Σύστημα Μη Διασυνδεδεμένου Νησιού (Μ.Δ.Ν.) συγκεκριμένο περιθώριο ισχύος
επί του διαθέσιμου περιθωρίου ανάπτυξης φωτοβολταϊκών σταθμών ή αν έχει εξαντληθεί δεσμεύεται καθ’ υπέρβαση αυτού, με την επιφύλαξη της παρ. 9 του άρθρου 97
του ν. 4951/2022 (Α΄ 129). Με απόφαση του Υπουργού
Περιβάλλοντος και Ενέργειας, καθορίζονται οι εγκαταστάσεις και οι Φορείς της Γενικής Κυβέρνησης, του έκτου
και έβδομου εδαφίου, η διαδικασία υποβολής αίτησης
στον αρμόδιο Διαχειριστή, οι προϋποθέσεις υπαγωγής,
η ισχύς που δεσμεύεται ανά Ηλεκτρικό Σύστημα Μ.Δ.Ν.,
τυχόν ανώτατα όρια εγκατεστημένης ισχύος των σταθμών, καθώς και κάθε άλλη αναγκαία λεπτομέρεια.
Στις περιοχές της Πελοποννήσου και της Εύβοιας, της
Κρήτης και του δικτύου των Διασυνδεδεμένων με το Σύστημα της Ηπειρωτικής Χώρας Κυκλάδων (σύμπλεγμα
Πάρου-Νάξου, Μύκονος, Σύρος, Άνδρος και Τήνος), που
έχουν χαρακτηριστεί με αποφάσεις της Ρυθμιστικής Αρχής Αποβλήτων, Ενέργειας και Υδάτων ως κορεσμένες,
και μέχρι την έκδοση απόφασης άρσης του κορεσμού,
επιτρέπεται η εγκατάσταση σταθμών Α.Π.Ε. και Σ.Η.Θ.Υ.Α.
για αυτοκατανάλωση με ταυτοχρονισμένο και εικονικό
ταυτοχρονισμένο συμψηφισμό, καθώς και η εγκατάσταση σταθμών του άρθρου 14Α.
Για τη διαπίστωση της υπέρβασης του ορίου ασφαλούς απορρόφησης ισχύος από σταθμούς Α.Π.Ε. και
Σ.Η.Θ.Υ.Α. στο κορεσμένο δίκτυο των περιοχών του
προηγούμενου εδαφίου, καθώς και στο περιθώριο της
παρ. 6 του άρθρου 132 του ν. 4819/2021 (Α΄ 129) δεν
προσμετράται η ισχύς των σταθμών του προηγούμενου εδαφίου, για τους οποίους έχει χορηγηθεί ή χορηγείται Οριστική Προσφορά Σύνδεσης ή έχει συναφθεί
ή συνάπτεται Σύμβαση Σύνδεσης για περιπτώσεις Γνωστοποιούμενων Σταθμών, και χορηγούνται Οριστικές
Προσφορές Σύνδεσης ή συνάπτονται Συμβάσεις Σύνδεσης για περιπτώσεις Γνωστοποιούμενων Σταθμών
σύμφωνα με τα επόμενα εδάφια. Για σταθμούς αυτοκατανάλωσης με ταυτοχρονισμένο και εικονικό ταυτοχρονισμένο συμψηφισμό και σταθμούς του άρθρου 14Α
στο κορεσμένο δίκτυο της Πελοποννήσου, της Εύβοιας,
της Κρήτης και του δικτύου των Διασυνδεδεμένων με
το Σύστημα της Ηπειρωτικής Χώρας Κυκλάδων, με την
επιφύλαξη της παρ. 10:
α) ο Διαχειριστής του Δικτύου χορηγεί Οριστικές Προσφορές Σύνδεσης και συνάπτει Συμβάσεις Σύνδεσης για
περιπτώσεις Γνωστοποιούμενων Σταθμών μέχρι την εξάντληση συνολικής ισχύος τριακοσίων πενήντα μεγαβάτ
(350 MW), εκατό μεγαβάτ (100 MW), διακόσια μεγαβάτ
(200 MW) και δεκαπέντε μεγαβάτ (15 MW), αντίστοιχα,
β) ο Διαχειριστής του Συστήματος χορηγεί Οριστικές
Προσφορές Σύνδεσης μέχρι την εξάντληση συνολικής
ισχύος εκατό μεγαβάτ (100 MW), σαράντα μεγαβάτ
(40 MW), πενήντα μεγαβάτ (50MW) και δεκαπέντε μεγαβάτ (15 MW) αντίστοιχα, στα οποία συμπεριλαμβάνονται
οι Οριστικές Προσφορές Σύνδεσης που έχουν χορηγηθεί
και Συμβάσεις Σύνδεσης που έχουν συναφθεί για περιπτώσεις Γνωστοποιούμενων Σταθμών μέχρι την 31η
Οκτωβρίου 2024.
Για τους σταθμούς αυτοκατανάλωσης με ταυτοχρονισμένο και εικονικό ταυτοχρονισμένο συμψηφισμό του
προηγούμενου εδαφίου, επιτρέπεται η υποβολή αιτήσεων στον Διαχειριστή του Δικτύου για Οριστική Προσφορά Σύνδεσης, ή Σύμβαση Σύνδεσης για περιπτώσεις
Γνωστοποιούμενων Σταθμών, εγκατεστημένης ισχύος
έως ένα μεγαβάτ (1 MW) και πεντακόσια κιλοβάτ (500
kW), αντίστοιχα.
Οι ανωτέρω αιτήσεις κατατάσσονται από τον Διαχειριστή του Δικτύου στην Ομάδα Προτεραιότητας Ε της υπό
στοιχεία ΥΠΕΝ/ΓΔΕ/84014/7123/12.8.2022 απόφασης
του Υπουργού Περιβάλλοντος και Ενέργειας (Β΄ 4333),
με την επιφύλαξη του επόμενου εδαφίου.
Ειδικά για αιτήσεις που έχουν υποβληθεί ή υποβάλλονται για σταθμούς αυτοκατανάλωσης οι οποίοι δεν
εγχέουν ενέργεια στο Δίκτυο ή το Σύστημα, δεν προσμετράται η εγκατεστημένη τους ισχύς στα ως άνω περιθώρια, επιτρέπεται η εγκατάστασή τους χωρίς περιορισμό
της εγκατεστημένης ισχύος των σταθμών και αυτές εξετάζονται από τον αρμόδιο Διαχειριστή κατά απόλυτη
προτεραιότητα.»
2. Στο άρθρο 14 του ν. 3468/2006 προστίθενται παρ. 9
και 10 ως εξής:
«9. Αιτήσεις που έχουν υποβληθεί ή υποβάλλονται
στον Διαχειριστή του Δικτύου για χορήγηση Οριστικής
Προσφοράς Σύνδεσης σταθμών αυτοκατανάλωσης με
ταυτοχρονισμένο και εικονικό ταυτοχρονισμένο συμψηφισμό, καθώς και φωτοβολταϊκών σταθμών που
εγκαθίστανται σε κτίρια ή και άλλες δομικές κατασκευές στο σύνολο των υποσταθμών του Ελληνικού Δικτύου Διανομής Ηλεκτρικής Ενέργειας, εξαιρουμένων των
περιοχών που έχουν χαρακτηριστεί ως κορεσμένες,
σύμφωνα με τις αποφάσεις της Ρυθμιστικής Αρχής
Αποβλήτων, Ενέργειας και Υδάτων και του δικτύου των
Μ.Δ.Ν. κατατάσσονται στην Ομάδα Προτεραιότητας Β
της υπό στοιχεία ΥΠΕΝ/ΔΑΠΕΕΚ/28857/1083/17.3.2020
απόφασης του Υφυπουργού Περιβάλλοντος και Ενέργειας (Β΄ 940).
Αιτήσεις που έχουν υποβληθεί έως την 30ή Σεπτεμβρίου 2024 στον Διαχειριστή του Συστήματος για χορήγηση
Οριστικής Προσφοράς Σύνδεσης σταθμών αυτοκατανάλωσης με εικονικό ενεργειακό συμψηφισμό, από Ενεργειακές Κοινότητες του ν. 4513/2018 (Α΄ 9) αποκλειστικά
με συμμετοχή σε αυτές, μεμονωμένα ή από κοινού, είτε
Ο.Τ.Α. α΄ και β΄ βαθμού είτε δημοτικών ή κοινωφελών
επιχειρήσεων των Ο.Τ.Α. και νομικών προσώπων των
Ο.Τ.Α, εξετάζονται κατά προτεραιότητα και ο Διαχειριστής του Συστήματος χορηγεί Οριστικές Προσφορές
Σύνδεσης, σύμφωνα με το δεύτερο εδάφιο της παρ. 10
του άρθρου 14, ή όπως οι αιτήσεις αυτές έχουν υποβληθεί για χρονική περίοδο λειτουργίας που ορίζεται με
απόφαση του Υπουργού Περιβάλλοντος και Ενέργειας,
ώστε να διασφαλίζεται η βιωσιμότητα των έργων αυτών,
και μέχρι την εξάντληση συνολικής ισχύος εκατόν πενήντα μεγαβάτ (150 MW). Για τις Ενεργειακές Κοινότητες
που θα λάβουν Οριστική Προσφορά Σύνδεσης σύμφωνα
με το προηγούμενο εδάφιο, απαγορεύεται κάθε είδους
μεταβίβαση ή συμμετοχή σε εταιρικό μετασχηματισμό
με οποιονδήποτε τρόπο. Οι κάτοχοι των σταθμών του
δεύτερου εδαφίου δύνανται μέχρι την 31η Δεκεμβρίου
2024 να υποβάλλουν αίτημα στον αρμόδιο Διαχειριστή
και Φορέα Αδειοδότησης, κατά περίπτωση, για περιορισμό της ισχύος του σταθμού αυτοκατανάλωσης για τον
οποίο έχουν αιτηθεί την έκδοση Οριστικής Προσφοράς
Σύνδεσης.
Ειδικά οι αιτήσεις που έχουν υποβληθεί ή υποβάλλονται για σταθμούς αυτοκατανάλωσης οι οποίοι δεν
εγχέουν ενέργεια στο Δίκτυο ή το Σύστημα, εξετάζονται από τον αρμόδιο Διαχειριστή κατά απόλυτη προτεραιότητα.
10. Από την 31η Οκτωβρίου 2024 οι αρμόδιοι Διαχειριστές χορηγούν Οριστικές Προσφορές Σύνδεσης ή
Συμβάσεις Σύνδεσης για Γνωστοποιούμενους Σταθμούς
για αυτοκατανάλωση αποκλειστικά με ταυτοχρονισμένο
και εικονικό ταυτοχρονισμένο συμψηφισμό. Οι αιτήσεις
που έχουν υποβληθεί στους αρμόδιους Διαχειριστές για
την εγκατάσταση σταθμών του άρθρου 14Α, εξετάζονται
αυτεπάγγελτα από τους Διαχειριστές ως αιτήσεις για αυτοκατανάλωση με ταυτοχρονισμένο και εικονικό ταυτοχρονισμένο συμψηφισμό κατά περίπτωση, με εξαίρεση
αιτήσεις για σταθμούς που υποβάλλονται σύμφωνα με
την περ. β) της παρ. 11 του άρθρου 97 του ν. 4951/2022
(Α΄ 129) για τους οποίους εξακολουθούν να χορηγούνται
Οριστικές Προσφορές Σύνδεσης ή Συμβάσεις Σύνδεσης για Γνωστοποιημένους Σταθμούς ως αιτήσεις του
άρθρου 14Α.
Στην περίπτωση σταθμών για τους οποίους έχει εγκριθεί ή οι οποίοι έχουν αιτηθεί μέχρι την 31η Οκτωβρίου
χρηματοδότηση από́ ενωσιακούς ή εθνικούς πόρους ως
σταθμοί του άρθρου 14Α ή ως σταθμοί αυτοκατανάλωσης με ταυτοχρονισμένο ή εικονικό ταυτοχρονισμένο
συμψηφισμό, και λαμβάνουν Οριστική Προσφορά ή
Σύμβαση Σύνδεσης για Γνωστοποιούμενους Σταθμούς
από τον αρμόδιο Διαχειριστή για αυτοκατανάλωση αποκλειστικά με ταυτοχρονισμένο ή εικονικό ταυτοχρονισμένο συμψηφισμό, για τους σκοπούς των Προγραμμάτων και των στόχων επίτευξης που τους έχουν τεθεί
λαμβάνεται υπόψη η συνολικά παραγόμενη ενέργεια
των εν λόγω σταθμών.
Άρθρο 29
Εγκατάσταση έργων Ανανεώσιμων Πηγών
Ενέργειας σε νησιωτικά συστήματα -
Τροποποίηση παρ. 8 και 10 και προσθήκη
παρ. 15 στο άρθρο 100 του ν. 4821/2021
1. Το πρώτο εδάφιο της παρ. 8 του άρθρου 100 του
ν. 4821/2021 (Α΄ 134), περί υποβολής αιτημάτων τροποποιήσεων των Βεβαιώσεων Ειδικών Έργων, αντικαθίσταται, και η παρ. 8 διαμορφώνεται ως εξής:
«8. Οι παραγωγοί εντός τριάντα έξι (36) μηνών είτε από
την έκδοση των ως άνω Βεβαιώσεων Ειδικών Έργων της
παρ. 2, είτε της απόφασης της Ρυθμιστικής Αρχής Αποβλήτων, Ενέργειας και Υδάτων (Ρ.Α.Α.Ε.Υ.) της παρ. 4 για
το εκάστοτε νησί ή νησιωτικό σύμπλεγμα, εφόσον είναι
μεταγενέστερη των ανωτέρω Βεβαιώσεων υποβάλλουν
στη Ρ.Α.Α.Ε.Υ. αιτήματα τροποποιήσεων των Βεβαιώσεων
Ειδικών Έργων, για τη μείωση της συνολικής ισχύος της
εκάστοτε Ομάδας Έργων, προκειμένου η νέα συνολική
ισχύς τους να μην υπερβαίνει την ισχύ της Βεβαίωσης
Δέσμευσης Ισχύος. Σε περίπτωση μη υποβολής των αιτημάτων τροποποίησης εντός της προθεσμίας του πρώτου
εδαφίου, η σχετική Βεβαίωση Δέσμευσης Ισχύος παύει
να ισχύει.».
2. Το πρώτο εδάφιο της παρ. 10 του άρθρου 100 του.
ν. 4821/2021, αντικαθίσταται, και η παρ. 10 διαμορφώνεται ως εξής:
«10. Για τις Ομάδες Έργων Α.Π.Ε. του παρόντος οι προθεσμίες του άρθρου 12 του ν. 4685/2020 (Α΄ 92) αρχίζουν να υπολογίζονται από την ημερομηνία έκδοσης
των σχετικών Βεβαιώσεων Ειδικών Έργων της παρ. 2 ή
από την έκδοση της απόφασης της Ρ.Α.Α.Ε.Υ. της παρ. 4
για το εκάστοτε νησί ή νησιωτικό σύμπλεγμα, υπολογιζόμενης της προθεσμίας από την ημερομηνία έκδοσης
της μεταγενέστερης πράξης, και εκδίδονται Οριστικές
Προσφορές Σύνδεσης. Οι οριστικές προσφορές για τους
σταθμούς των παραγωγών χορηγούνται τμηματικά ή εν
συνόλω σε κάθε Ομάδα Έργων Α.Π.Ε., μετά την έκδοση
της Βεβαίωσης Δέσμευσης Ισχύος από τον Διαχειριστή
και για συνολική ισχύ που δεν υπερβαίνει την ισχύ της
ως άνω Βεβαίωσης Δέσμευσης Ισχύος, όπως αυτή προβλέπεται για κάθε φάση διασύνδεσης των νησιών ή των
νησιωτικών συστημάτων.»
3. Στο άρθρο 100 του ν. 4821/2021 προστίθεται παρ.
15 ως εξής:
«15. Τα έργα των Ομάδων Έργων Α.Π.Ε. της παρ. 1, τα
οποία διαθέτουν κοινή Απόφαση Έγκρισης Περιβαλλοντικών Όρων (Α.Ε.Π.Ο.), συνεχίζουν να αντιμετωπίζονται
ενιαία και σε κάθε περίπτωση τροποποίησης Α.Ε.Π.Ο..
Για την τροποποίηση του προηγούμενου εδαφίου αρμόδια είναι η αρχή που εξέδωσε την τροποποιούμενη
απόφαση.»
4. Οι παρ. 1 έως 3 ισχύουν από την 1η Οκτωβρίου 2024.
Άρθρο 30
Σύνδεση Σταθμών Αυτοπαραγωγής
Ανανεώσιμων Πηγών Ενέργειας σε υλοποίηση
του Στρατηγικού Πλαισίου Πρωτοβουλίας «GReco islands» στον Πόρο
1. Για την επίτευξη υψηλότερης διείσδυσης ενέργειας
από σταθμούς Αυτοπαραγωγής Ηλεκτρικής Ενέργειας
από Ανανεώσιμες Πηγές Ενέργειας (Α.Π.Ε.) και προκειμένου να επιτευχθεί η ενεργειακή αυτονομία του νησιού του Πόρου στο πλαίσιο της υλοποίησης του Στρατηγικού Πλαισίου Πρωτοβουλίας για τα ελληνικά νησιά
«GR-eco islands» του άρθρου 21 του ν. 4936/2022
(Α΄ 105), μπορούν να εγκατασταθούν σταθμοί παραγωγής Α.Π.Ε. ή σταθμοί παραγωγής Α.Π.Ε. με ενσωματωμένη αποθήκευση ηλεκτρικής ενέργειας, που
συνδέονται στο Διασυνδεδεμένο Σύστημα ή Δίκτυο,
ακόμα και πέραν των ορίων απορρόφησης εγκατεστημένης ισχύος από σταθμούς Α.Π.Ε. του κορεσμένου
ηλεκτρικού δικτύου, και μέχρι το όριο εγκατεστημένος
ισχύος που καθορίζεται αποκλειστικά για το εν λόγω
έργο του παρόντος στο πλαίσιο των «GR-eco islands»
και σε κάθε περίπτωση εγκατεστημένης ισχύος μέχρι
επτά μεγαβάτ (7 ΜW), λαμβάνοντας Οριστική Προσφορά Σύνδεσης από τον αρμόδιο Διαχειριστή κατ’
απόλυτη προτεραιότητα και κατά παρέκκλιση κάθε
άλλης διάταξης.
2. Έργα ενίσχυσης ή επέκτασης του Δικτύου για τη σύνδεση των σταθμών παραγωγής της παρ. 1 υλοποιούνται
από τον Διαχειριστή του Ελληνικού Δικτύου Διανομής
Ηλεκτρικής Ενέργειας (ΔΕΔΔΗΕ), κατόπιν έγκρισης από
τη Ρυθμιστική Αρχή Αποβλήτων, Ενέργειας και Υδάτων
του σχετικού σχεδιασμού και προϋπολογισμού, η οποία
παρέχεται εντός δεκαπέντε (15) ημερών από την υποβολή από μέρους του Διαχειριστή πλήρων και τεκμηριωμένων στοιχείων. Ο ΔΕΔΔΗΕ αναλαμβάνει πλήρως το
συνολικό κόστος για τη σύνδεση των σταθμών της παρ. 1
στο Ελληνικό Δίκτυο Διανομής Ηλεκτρικής Ενέργειας. Οι
κεφαλαιουχικές δαπάνες ενίσχυσης ή επέκτασης των εν
λόγω έργων εντάσσονται στη Ρυθμιζόμενη Περιουσιακή
Βάση του ΔΕΔΔΗΕ και ανακτώνται πλήρως μέσω των
Χρεώσεων Χρήσης Δικτύου.
Άρθρο 31
Προθεσμίες υλοποίησης ειδικού πιλοτικού
έργου νήσου Αστυπάλαιας - Προσθήκη παρ. 3Α
στο άρθρο 151 του ν. 4495/2017
Στο άρθρο 151 του ν. 4495/2017 (Α΄ 167), περί ειδικών
πιλοτικών έργων σε Μη Διασυνδεδεμένα Νησιά, προστίθεται παρ. 3Α ως εξής:
«3Α. Οι προθεσμίες αδειοδότησης και κατασκευής
του Ειδικού Πιλοτικού Έργου της νήσου Αστυπάλαιας, όπως αυτές έχουν οριστεί από την Ανταγωνιστική
Διαδικασία Υποβολής Προσφορών, παρατείνονται για
διάστημα δέκα (10) μηνών και ο κάτοχος της Βεβαίωσης Παραγωγού του Ειδικού Πιλοτικού Έργου παρατείνει κατά ίσο χρονικό διάστημα την ισχύ των σχετικών με το έργο Εγγυητικών Επιστολών. Για το έργο
της παρούσας δεν εφαρμόζεται η υπό στοιχεία ΥΠΕΝ/
ΔΙΠΑ/59842/4142/3.6.2024 απόφαση του Υπουργού Περιβάλλοντος και Ενέργειας (Β΄ 3218), περί απαιτήσεων
φύτευσης σε φωτοβολταϊκούς σταθμούς.»
Άρθρο 32
Πρόγραμμα ενεργειακής αναβάθμισης
«Συστάδων» επιλέξιμων δημόσιων κτιρίων
μέσω Συμβάσεων Ενεργειακής Απόδοσης -
Προσθήκη άρθρου 9Α στον ν. 4342/2015
Στον ν. 4342/2015 (Α΄ 143) προστίθεται άρθρο 9Α, ως
εξής:
«Άρθρο 9Α
Πρόγραμμα ενεργειακής αναβάθμισης
«Συστάδων» επιλέξιμων δημόσιων κτιρίων
1. Θεσπίζεται Πρόγραμμα ενεργειακής αναβάθμισης
«Συστάδων» επιλέξιμων δημόσιων κτιρίων μέσω Συμβάσεων Ενεργειακής Απόδοσης από το Υπουργείο Περι
βάλλοντος και Ενέργειας, σύμφωνα με το άρθρο 16 του
ν. 3855/2010 (Α΄ 95), με σκοπό τη σύναψη συμβάσεων
αναβάθμισης ενεργειακής απόδοσης των δημόσιων
κτιρίων που ανήκουν στους εκάστοτε φορείς Γενικής
Κυβέρνησης, μετά από ιεράρχηση και ομαδοποίηση των
επιλέξιμων κτιρίων σε ομοειδείς «Συστάδες Επιλέξιμων
Κτιρίων», προκειμένου να επιτευχθούν οι εθνικοί στόχοι εξοικονόμησης ενέργειας, σύμφωνα με τα άρθρα
9 και 19, καθώς και η εκπλήρωση των απαιτήσεων του
άρθρου 7 για την ικανοποίηση του στόχου της ετήσιας
ενεργειακής ανακαίνισης, ποσοστού τρία τοις εκατό (3%)
της ωφέλιμης επιφάνειας των κτιρίων της κεντρικής δημόσιας διοίκησης.
2. Τα επιλέξιμα κτίρια που εντάσσονται στο Πρόγραμμα πρέπει, μετά τις παρεμβάσεις αναβάθμισης, να κατατάσσονται κατ’ ελάχιστον στην κατηγορία ενεργειακής
απόδοσης «Β» ή σε όποια κατηγορία ορίζεται ότι πρέπει
να κατατάσσονται από την κείμενη νομοθεσία, όπως οι
κατηγορίες υπολογίζονται δυνάμει του άρθρου 10 του
Κανονισμού Ενεργειακής Απόδοσης Κτιρίων (Β΄ 2367/
30.6.2017).
3. Με απόφαση του Υπουργού Περιβάλλοντος και
Ενέργειας ορίζονται ο φορέας διαχείρισης και υλοποίησης του προγράμματος του παρόντος, ο οποίος
δύναται να ορίζεται ως αναθέτουσα αρχή, οι αρμοδιότητες αυτού, η διάρκεια του Προγράμματος, η διαδικασία υλοποίησης του Προγράμματος και τυχόν
προθεσμίες αυτής, οι ωφελούμενοι του προγράμματος, ο τρόπος αποζημίωσης των παρεμβάσεων, η
διαδικασία υπαγωγής των φορέων στο πρόγραμμα
του παρόντος, η οικονομική επίδοση εκάστου ως
κριτήριο ομαδοποίησης και ιεράρχησης των επιλέξιμων κτιρίων, τυχόν άλλα κριτήρια ομαδοποίησης
και ιεράρχησης, οι υποχρεώσεις των ωφελούμενων,
τα απαιτούμενα δικαιολογητικά, οι επιμέρους στόχοι ενεργειακής αναβάθμισης των κτιρίων, ο τρόπος
επίτευξης αυτών, η διαδικασία ελέγχου και παρακολούθησης της υλοποίησης των ενεργειακών αναβαθμίσεων, η διαδικασία διενέργειας επιτόπιων ελέγχων
και επιθεωρήσεων, η διαδικασία κατάρτισης και διενέργειας των συμβάσεων, οι συνέπειες μη τήρησης
των όρων και των προϋποθέσεων του προγράμματος,
καθώς και κάθε άλλο θέμα σχετικό με την εφαρμογή
του προγράμματος.
4. Με απόφαση του Υπουργού Περιβάλλοντος και
Ενέργειας, η οποία εκδίδεται μετά από πρόταση του
φορέα της παρ. 3, καθορίζονται Συστάδες Δημοσίων
Κτιρίων και καταρτίζεται πλάνο υλοποίησης με σκοπό
την προκήρυξη διαγωνιστικών διαδικασιών για την
ενεργειακή αναβάθμιση κάθε Συστάδας στο πλαίσιο
του Προγράμματος. Για κάθε Συστάδα επιλέγεται ανάδοχος μέσω ανταγωνιστικής διαδικασίας με σκοπό τη
διενέργεια παρεμβάσεων ενεργειακής αναβάθμισης
του συνόλου των κτιρίων που εντάχθηκαν σε αυτή.
Οι παρεμβάσεις γίνονται με ίδιους πόρους και μέσα
του αναδόχου. Με κοινή απόφαση των Υπουργών
Περιβάλλοντος και Ενέργειας και Εθνικής Οικονομίας και Οικονομικών δύναται να ορίζονται εξειδικευμένα χρηματοδοτικά εργαλεία από πόρους του Ταμείου Ανάκαμψης και Ανθεκτικότητας, πόρους του
ΕΣΠΑ 2021-2027, των ταμείων Απανθρακοποίησης
και Εκσυγχρονισμού και του Προγράμματος Δημοσίων Επενδύσεων, για την ενίσχυση των αναδόχων
που αναλαμβάνουν την ενεργειακή αναβάθμιση των
Συστάδων επιλέξιμων κτιρίων στο πλαίσιο του παρόντος.».
Άρθρο 33
Διαδικασία ηλεκτροδότησης κεραιών κινητής
τηλεφωνίας - Τροποποίηση
παρ. 1 και προσθήκη παρ. 1Α
στο άρθρο 47Α του ν. 4495/2017
Στο άρθρο 47Α του ν. 4495/2017 (Α΄ 167), περί σύνδεσης με το Δίκτυο Διανομής Ηλεκτρικής Ενέργειας, επέρχονται οι ακόλουθες τροποποιήσεις: α) στο τέλος της
υποπερ. δδ) της περ. α) της παρ. 1 προστίθενται οι λέξεις
«σε σύστημα συντεταγμένων σύμφωνο με το αναφερόμενο στη βεβαίωση σύνδεσης ως προς τις συντεταγμένες
περιγράμματος οικοπέδου ή κτιρίου,», β) προστίθεται
παρ. 1Α, και οι παρ. 1 και 1Α διαμορφώνονται ως εξής:
«1. Για την αρχική σύνδεση με το Δίκτυο Διανομής
Ηλεκτρικής Ενέργειας κάθε είδους κτίσματος/χώρου/
εγκατάστασης από τον Διαχειριστή του Δικτύου (Διανομής Ηλεκτρικής Ενέργειας) απαιτούνται τα ακόλουθα:
α) αίτηση - υπεύθυνη δήλωση - εξουσιοδότηση για
ηλεκτροδότηση, η οποία περιλαμβάνει ιδίως:
αα) τα στοιχεία του αιτούντα ιδιοκτήτη για ιδιωτικούς
χώρους ή του νομίμου εκπροσώπου του αρμοδίου φορέα για κοινοχρήστους ή δημόσιους χώρους,
ββ) τη χρήση του προς ηλεκτροδότηση χώρου/εγκατάστασης (ιδίως οικιακή, γενική),
γγ) την αιτούμενη ισχύ,
δδ) τις συντεταγμένες του προς ηλεκτροδότηση χώρου/εγκατάστασης, σε σύστημα συντεταγμένων σύμφωνο με το σύστημα της βεβαίωσης σύνδεσης για τις
συντεταγμένες περιγράμματος οικοπέδου ή κτιρίου,
εε) εξουσιοδότηση προς τον Διαχειριστή του Δικτύου
και τον Δήμο για την ανταλλαγή πληροφοριών, σχετικά με τον ορισμό των τετραγωνικών μέτρων του προς
ηλεκτροδότηση ακινήτου, μέσω σχετικής εφαρμογής,
ζζ) συμπληρωμένο έντυπο του Διαχειριστή του Δικτύου, αναφορικά με τα απαιτούμενα τεχνικά στοιχεία της
εγκατάστασης,
β) βεβαίωση σύνδεσης με τα δίκτυα κοινής ωφέλειας
της παρ. 3,
γ) Υπεύθυνη Δήλωση Εγκαταστάτη (ΥΔΕ).
1Α. Για την αρχική σύνδεση/ηλεκτροδότηση κεραιών
κινητής τηλεφωνίας, απαιτούνται τα αναφερόμενα στις
περ. α) και γ) της παρ. 1 και επιπροσθέτως:
α) Υποβολή αίτησης που συνοδεύεται από άδεια κατασκευής κεραίας που έχει εκδοθεί από την Εθνική Επιτροπή Τηλεπικοινωνιών και Ταχυδρομείων στον Διαχειριστή
του Ελληνικού Δικτύου Διανομής Ηλεκτρικής Ενέργειας
(ΔΕΔΔΗΕ), μέσω του Συστήματος Ηλεκτρονικής Υποβολής Αιτήσεων,
β) εξόφληση του ποσού συμμετοχής πριν από την κατασκευή της παροχής, και
γ) υποβολή έγκυρης Βεβαίωσης Σύνδεσης με τα Δίκτυα Κοινής Ωφέλειας της παρ. 3 για την προς ηλέκτριση
παροχή, ως προϋπόθεση για την ηλέκτριση/ενεργοποίηση της παροχής.
Αν κάποιο στοιχείο της υποβαλλόμενης Βεβαίωσης
Σύνδεσης αποκλίνει από τα δηλωθέντα στην ανωτέρω
αίτηση, ιδίως δε οι γεωγραφικές συντεταγμένες της
εγκατάστασης ή η επωνυμία του αιτούντος, η παρούσα
διαδικασία ακυρώνεται, εκτός εάν ο αιτών υποβάλλει
στον ΔΕΔΔΗΕ, εντός δέκα (10) ημερών, τροποποιημένη
βεβαίωση σύνδεσης με την οποία αίρεται η απόκλιση.».
Άρθρο 34
Τιμές Αναφοράς για την αποζημίωση
σταθμών παραγωγής ηλεκτρικής ενέργειας
από Α.Π.Ε. και Σ.Η.Θ.Υ.Α. - Τροποποίηση
κατηγορίας 1δ και προσθήκη κατηγορίας
1δα στον Πίνακα 1 της περ. β΄ της παρ. 1 του
άρθρου 4 του ν. 4414/2016
Στον πίνακα 1 της περ. β΄ της παρ. 1 του άρθρου 4
του ν. 4414/2016 (Α΄ 149), περί τιμών αναφοράς για την
αποζημίωση σταθμών παραγωγής ηλεκτρικής ενέργειας από Α.Π.Ε. και Σ.Η.Θ.Υ.Α., επέρχονται οι ακόλουθες
τροποποιήσεις: α) στην κατηγορία 1δ μετά από τις
λέξεις «ίσης των 60 kW» προστίθενται οι λέξεις «και
με συνολικό ύψος μικρότερo των 30 μέτρων που διαθέτουν πιστοποίηση IEC 61400-2», β) προστίθεται
κατηγορία 1δα, και οι κατηγορίες 1δ και 1δα διαμορφώνονται ως εξής:
α/α
Κατηγορία σταθμών
Τ.Α. (€/MWh)
1δ
Αιολική Ενέργεια που
αξιοποιείται με χερσαίες
εγκαταστάσεις εγκατεστημένης
ισχύος ή μέγιστης ισχύος
παραγωγής μικρότερης ή
ίσης των 60 kW και με συνολικό
ύψος μικρότερο των 30 μέτρων
που διαθέτουν πιστοποίηση
IEC 61400-2.
157
1δα
Αιολική Ενέργεια που
αξιοποιείται με χερσαίες
εγκαταστάσεις εγκατεστημένης
ισχύος ή μέγιστης ισχύος
παραγωγής μικρότερης ή ίσης
των 60 kW και με συνολικό
ύψος μεγαλύτερο ή ίσο των
30 μέτρων, που διαθέτουν
πιστοποίηση IEC 61400-1 ή
61400-2.
110
Άρθρο 35
Ανάπτυξη έργων Ανανεώσιμων
Πηγών Ενέργειας - Προσθήκη παρ. 6Α στο
άρθρο 4 του ν. 4951/2022
Στο άρθρο 4 του ν. 4951/2022 (Α΄ 129), περί αδειοδότησης, προστίθεται παρ. 6Α ως εξής:
«6Α. Στις περιπτώσεις γηπέδων κειμένων εκτός σχεδίου πόλεως, για την έγκριση δόμησης και την άδεια δόμησης υποσταθμών οποιουδήποτε επιπέδου τάσης που
απαιτούνται για τη σύνδεση σταθμών ηλεκτροπαραγωγής ή για τη σύνδεση σταθμών αποθήκευσης ηλεκτρικής
ενέργειας ή για την ανάπτυξη του Συστήματος Μεταφοράς Ηλεκτρικής Ενέργειας ή του Δικτύου Διανομής
Ηλεκτρικής Ενέργειας και κτιριακών εγκαταστάσεων των
υποσταθμών αυτών, δεν απαιτείται η ύπαρξη «προσώπου γηπέδου», όπως αυτό ορίζεται κάθε φορά από ειδικές ή γενικές διατάξεις της πολεοδομικής νομοθεσίας.».
Άρθρο 36
Επανέκδοση άδειας εγκατάστασης έργων
Ανανεώσιμων Πηγών Ενέργειας - Τροποποίηση
παρ. 1 άρθρου 22 ν. 4951/2022
Στο πρώτο εδάφιο της παρ. 1 του άρθρου 22 του
ν. 4951/2022 (Α΄ 129), περί ακύρωσης διοικητικών πράξεων επέρχονται οι ακόλουθες τροποποιήσεις: α) μετά
από τις λέξεις «Άδειας Εγκατάστασης» προστίθενται οι
λέξεις «ή η ίδια η Άδεια Εγκατάστασης», β) οι λέξεις «να
επανεκδώσει άπαξ τις ανωτέρω διοικητικές πράξεις»
αντικαθίστανται από τις λέξεις «να αιτηθεί άπαξ την
επανέκδοση των ανωτέρω διοικητικών πράξεων», και
η παρ. 1 διαμορφώνεται ως εξής:
«1. Αν ακυρώθηκε αμετάκλητα από το αρμόδιο διοικητικό δικαστήριο η απόφαση έγκρισης περιβαλλοντικών
όρων ή οποιαδήποτε άλλη διοικητική πράξη που απαιτείται για την έκδοση της Άδειας Εγκατάστασης ή η ίδια
η Άδεια Εγκατάστασης, ο ενδιαφερόμενος δύναται, σε
συμμόρφωση με την ακυρωτική απόφαση, να αιτηθεί
άπαξ την επανέκδοση των ανωτέρω διοικητικών πράξεων. Το πρώτο εδάφιο ισχύει και αν η διάρκεια των ως άνω
διοικητικών πράξεων έληξε, ενώ εκκρεμούσε ενώπιον
των δικαστηρίων ο έλεγχός τους, εφόσον ακυρώθηκαν
με αμετάκλητη απόφαση.».
Άρθρο 37
Επιστροφή και μείωση εγγυητικών επιστολών
σε κατόχους σταθμών Ανανεώσιμων Πηγών
Ενέργειας, Συμπαραγωγής Ηλεκτρισμού -
Θερμότητας Υψηλής Απόδοσης και σταθμών
παραγωγής με καύσιμο Φυσικό Αέριο -
Προσθήκη άρθρου 89Α στον ν. 4951/2022
Στον ν. 4951/2022 (Α΄ 129) προστίθεται άρθρο 89Α
ως εξής:
«Άρθρο 89Α
Επιστροφή και μείωση εγγυητικών επιστολών
σε κατόχους σταθμών Ανανεώσιμων Πηγών
Ενέργειας, Συμπαραγωγής Ηλεκτρισμού -
Θερμότητας Υψηλής Απόδοσης και σταθμών
παραγωγής με καύσιμο φυσικό αέριο
1. Οι κάτοχοι σταθμών Ανανεώσιμων Πηγών Ενέργειας (Α.Π.Ε.) και Συμπαραγωγής Ηλεκτρισμού - Θερμότητας Υψηλής Απόδοσης οι οποίοι έχουν λάβει Οριστική
Προσφορά Σύνδεσης και κατά την 31η Οκτωβρίου 2024
δεν έχουν επιλεγεί μέσω ανταγωνιστικής διαδικασίας
υποβολής προσφορών ή δεν έχουν υποβάλει αίτημα
για σύναψη Σύμβασης Λειτουργικής Ενίσχυσης εκτός
ανταγωνιστικών διαδικασιών υποβολής προσφορών,
δύνανται να υποβάλλουν έως την 31η Δεκεμβρίου 2024
στον Φορέα Αδειοδότησης της παρ. 11 του άρθρου 10
του ν. 4685/2020 (Α΄ 92) αίτημα παύσης της Βεβαίωσης
ή της Βεβαίωσης Ειδικών Έργων ή της Άδειας Παραγωγής ή της Οριστικής Προσφοράς Σύνδεσης σε περίπτωση Εξαιρούμενων Σταθμών, καθώς και όλων των
σχετικών αδειών και εγκρίσεων που έχουν χορηγηθεί
για τους εν λόγω σταθμούς. Στην περίπτωση αυτή, o
Φορέας Αδειοδότησης ενημερώνει σχετικά τους αρμόδιους Διαχειριστές για την παύση και επιστρέφεται
στους ενδιαφερόμενους η εγγυητική επιστολή του άρθρου 6 του παρόντος, ή της υποπαρ. Ι.1. της παρ. Ι του
άρθρου πρώτου του ν. 4152/2013 (Α΄ 107), η εγγυητική
επιστολή προτεραιότητας και η εγγυητική επιστολή διμερούς σύμβασης, εφόσον αυτές έχουν υποβληθεί. Με
απόφαση του Υπουργού Περιβάλλοντος και Ενέργειας
δύναται να παρατείνεται η καταληκτική ημερομηνία
της παρούσας.
2. Οι κάτοχοι των σταθμών Α.Π.Ε., οι οποίοι έχουν
υποβάλει στον αρμόδιο Διαχειριστή εγγυητική επιστολή διμερούς σύμβασης σύμφωνα με την απόφαση του
άρθρου 89 και δεν έχουν λάβει Οριστική Προσφορά
Σύνδεσης, δύνανται από την 31η Οκτωβρίου 2024 και
έως τρεις (3) μήνες μετά την έκδοση της Οριστικής Προσφοράς Σύνδεσης να υποβάλλουν αίτημα στον αρμόδιο
Διαχειριστή με σκοπό την επιστροφή της σχετικής εγγυητικής επιστολής και:
α) είτε την παύση της Βεβαίωσης ή της Βεβαίωσης
Ειδικών Έργων ή της Άδειας Παραγωγής ή της Οριστικής Προσφοράς Σύνδεσης σε περίπτωση Εξαιρούμενων Σταθμών, καθώς και όλων των σχετικών αδειών
και εγκρίσεων που έχουν χορηγηθεί για τους εν λόγω
σταθμούς,
β) είτε την κατάταξη της αίτησης εκ νέου από τον αρμόδιο Διαχειριστή, με βάση την ημερομηνία πληρότητας του αρχικού αιτήματος σύμφωνα με την απόφαση
του άρθρου 89, σε χαμηλότερη ομάδα. Στην περίπτωση
παύσης, o αρμόδιος Διαχειριστής ενημερώνει τον Φορέα
Αδειοδότησης.
3.α) Οι κάτοχοι των σταθμών Α.Π.Ε. και των Υβριδικών
Σταθμών, οι οποίοι έχουν υποβάλλει στον αρμόδιο Διαχειριστή εγγυητική επιστολή σύμφωνα με το άρθρο 6
του παρόντος ή την υποπαρ. Ι.1. της παρ. Ι του άρθρου
πρώτου του ν. 4152/2013, δύνανται από την 31η Οκτωβρίου 2024 να αντικαταστήσουν τη σχετική εγγυητική
επιστολή και να υποβάλλουν νέα εγγυητική επιστολή η
οποία αντιστοιχεί:
αα) στο τριάντα τοις εκατό (30%) του αρχικού ύψους
της εγγυητικής επιστολής που αρχικώς έχει υποβληθεί,
για σταθμούς ισχύος, ή εγγυημένης ισχύος για την περίπτωση Υβριδικών Σταθμών, μεγαλύτερης ή ίσης με ένα
μεγαβάτ (>=1MW),
αβ) στο δεκαπέντε τοις εκατό (15%) του αρχικού
ύψους της εγγυητικής επιστολής που αρχικώς έχει υποβληθεί, για σταθμούς ισχύος, ή εγγυημένης ισχύος για
την περίπτωση Υβριδικών Σταθμών, μικρότερης από ένα
μεγαβάτ (<1MW).
β) Από την 31η Οκτωβρίου 2024, το ύψος της εγγυητικής επιστολής που υποβάλλεται στον αρμόδιο Διαχειριστή με την αίτηση για χορήγηση Οριστικής Προσφοράς
Σύνδεσης, μειώνεται ως εξής:
βα) στο τριάντα τοις εκατό (30%) του ύψους της εγγυητικής επιστολής, όπως αυτό υπολογίζεται σύμφωνα με
την παρ. 3 του άρθρου 6, για σταθμούς ισχύος, ή εγγυημένης ισχύος για την περίπτωση Υβριδικών Σταθμών
στη νήσο Κρήτη, μεγαλύτερης ή ίσης με ένα μεγαβάτ
(>=1MW),
ββ) στο δεκαπέντε τοις εκατό (15%) του ύψους της εγγυητικής επιστολής, όπως αυτό υπολογίζεται σύμφωνα
με την παρ. 3 του άρθρου 6, για σταθμούς ισχύος, ή εγγυημένης ισχύος για την περίπτωση Υβριδικών Σταθμών
στη νήσο Κρήτη, μικρότερης από ένα μεγαβάτ (<1MW).
γ) Ειδικά για υβριδικούς σταθμούς στα Μη Διασυνδεδεμένα Νησιά η εγγυητική επιστολή του άρθρου 6 δεν
προσκομίζεται κατά την υποβολή πλήρους αιτήματος
για χορήγηση Οριστικής Προσφοράς Σύνδεσης, αλλά
κατά την αποδοχή της Οριστικής Προσφοράς Σύνδεσης. Το ύψος της εγγυητικής επιστολής καθορίζεται
σύμφωνα με την περ. β) της παρούσας. Για περιπτώσεις
υβριδικών σταθμών που έχει προσκομιστεί εγγυητική
επιστολή στον αρμόδιο Διαχειριστή και δεν έχει εκδοθεί μέχρι την 31η Οκτωβρίου 2024 Οριστική Προσφορά
Σύνδεσης, αυτή επιστρέφεται στον κάτοχο του σταθμού
και επανυποβάλλεται κατά την αποδοχή της Οριστικής
Προσφοράς Σύνδεσης μετά από συμμετοχή και επιλογή
σε ανταγωνιστική διαδικασία υποβολής προσφορών, με
το ύψος αυτής να ορίζεται σύμφωνα με την περ. β) της
παρούσας.
4. Οι κάτοχοι σταθμών παραγωγής ηλεκτρικής ενέργειας με καύσιμο φυσικό αέριο, οι οποίοι έχουν προσκομίσει στον αρμόδιο Διαχειριστή εγγυητική επιστολή για
τη λήψη ή τη διατήρηση σε ισχύ Προσφοράς Σύνδεσης,
δύνανται να υποβάλουν σε αυτόν, έως την 31η Δεκεμβρίου 2024, αίτημα επιστροφής της. Με την επιστροφή της
εγγυητικής επιστολής στον κάτοχο παύει αυτοδίκαια η
ισχύς της σχετικής Άδειας Παραγωγής και της Προσφοράς Σύνδεσης καθώς και όλων των αδειών και εγκρίσεων
του σταθμού που έχουν χορηγηθεί. Τη διαδικασία της
παρούσας ακολουθούν και κάτοχοι σταθμών παραγωγής
ηλεκτρικής ενέργειας με καύσιμο βιοαέριο ή βιομάζα,
αιολικών και υδροηλεκτρικών σταθμών, των οποίων η
υποβληθείσα εγγυητική επιστολή λήγει εντός του 2024.».
Άρθρο 38
Αναστολή προθεσμιών υλοποίησης
έργων Ανανεώσιμων Πηγών Ενέργειας και
Συμπαραγωγής Ηλεκτρισμού - Θερμότητας
Υψηλής Απόδοσης στις πληγείσες περιοχές του
Έβρου - Προσθήκη άρθρου 32Α στον
ν. 4951/2022
Στον ν. 4951/2022 (Α΄ 129) προστίθεται άρθρο 32Α
ως εξής:
«Άρθρο 32Α
Αναστολή προθεσμιών
υλοποίησης έργων Ανανεώσιμων Πηγών
Ενέργειας και Συμπαραγωγής Ηλεκτρισμού -
Θερμότητας Υψηλής Απόδοσης στις πληγείσες
περιοχές του Έβρου
Για σταθμούς Ανανεώσιμων Πηγών Ενέργειας (Α.Π.Ε.)
και Συμπαραγωγής Ηλεκτρισμού - Θερμότητας Υψηλής
Απόδοσης που εγκαθίστανται στις περιοχές του Έβρου,
για τις οποίες έχει εκδοθεί αναστολή της έκδοσης των
προβλεπόμενων στις διατάξεις της δασικής νομοθεσίας
διοικητικών πράξεων και γνωμοδοτήσεων, συμπεριλαμβανομένων και τυχόν πράξεων της παρ. 6α του άρθρου
45 του ν. 998/1979 (Α΄ 289) μετά των πρωτοκόλλων εγκατάστασης της παρ. 7 της ως άνω διάταξης, κάθε προθεσμία, συμπεριλαμβανομένων των προθεσμιών του
άρθρου 12 του ν. 4685/2020 (Α΄ 92) και του άρθρου 31
του παρόντος, περί διασφάλισης υλοποίησης των έργων,
αναστέλλονται για το χρονικό διάστημα κατά το οποίο
ισχύει η αναστολή των διοικητικών πράξεων, ήτοι από
την 26η Σεπτεμβρίου 2023, μέχρι την άρση της αναστολής. Αν έχει καταβληθεί Τέλος Δέσμευσης Φυσικού Χώρου Εγκατάστασης ή Τέλος Παράτασης Εγκατάστασης
και Δέσμευσης Ηλεκτρικού Χώρου για την παράταση
προθεσμιών του άρθρου 12 του ν. 4685/2020 και του
άρθρου 31 του παρόντος, περί διασφάλισης υλοποίησης
των έργων, για το χρονικό διάστημα που εμπίπτει εντός
του χρονικού διαστήματος που υφίσταται η ως άνω
αναστολή των διοικητικών πράξεων, αυτό επιστρέφεται
εντός ενός (1) μηνός από την 31η Οκτωβρίου 2024 στους
κατόχους των σταθμών. Η ως άνω αναστολή αίρεται με
διαπίστωση του Φορέα Αδειοδότησης, η οποία κοινοποιείται σε όλους τους κατόχους των σταθμών Α.Π.Ε.
του παρόντος άρθρου.».
ΚΕΦΑΛΑΙΟ Β΄
ΠΡΟΩΘΗΣΗ ΤΗΣ ΑΠΟΘΗΚΕΥΣΗΣ ΕΝΕΡΓΕΙΑΣ
Άρθρο 39
Προώθηση μετατροπής συμβατικών μονάδων
σε συστήματα αποθήκευσης ηλεκτρικής
ενέργειας
Μονάδες από συμβατικά καύσιμα που συνδέονται
στο Εθνικό Σύστημα Μεταφοράς Ηλεκτρικής Ενέργειας (Ε.Σ.Μ.Η.Ε.) που την 1η Ιανουαρίου 2024 βρίσκονταν
σε λειτουργία και παύσουν ή έχουν παύσει μετά την 1η
Ιανουαρίου 2024 οριστικά να λειτουργούν, οι άδειες
παραγωγής ηλεκτρικής ενέργειας που διέπουν τις μονάδες αυτές παραμένουν σε ισχύ για το υπολειπόμενο
διάστημα της προβλεπομένης διάρκειας ισχύος τους και
δύνανται να τροποποιούνται ή να αντικαθίστανται αποκλειστικά σύμφωνα με τον Κανονισμό Αδειών Αποθήκευσης ηλεκτρικής ενέργειας και τον Κανονισμό Αδειών σε
σταθμούς αποθήκευσης ηλεκτρικής ενέργειας, κατόπιν
αίτησης των κατόχων των αδειών αυτών στη Ρυθμιστική
Αρχή Αποβλήτων, Ενέργειας και Υδάτων. Η μετατροπή
ή αντικατάσταση των αδειών παραγωγής από νέες ή
υφιστάμενες άδειες αποθήκευσης ηλεκτρικής ενέργειας συντελείται κατ’ απόλυτη προτεραιότητα εκτός κύκλου, σύμφωνα με το άρθρο 132ΣΤ του ν. 4001/2011
(A΄ 179) και το ισχύον κανονιστικό πλαίσιο. Στο πλαίσιο
του παρόντος, η έκδοση ή η τροποποίηση Οριστικής
Προσφοράς Σύνδεσης πραγματοποιείται για το σημείο
σύνδεσης που καταλάμβανε η αντικατασταθείσα μονάδα συμβατικού καυσίμου και η συνολική ισχύς των
οριστικών προσφορών σύνδεσης για την εγκατάσταση
των σταθμών αποθήκευσης δεν μπορεί να είναι μεγαλύτερη από τετρακόσια πενήντα μεγαβάτ (450 MW). Δεν
επιτρέπεται στο πλαίσιο του παρόντος τα νομικά πρόσωπα και οι Συνδεδεμένες ή Συνεργαζόμενες με αυτούς
Επιχειρήσεις να λάβουν οριστικές προσφορές σύνδεσης
για την εγκατάσταση σταθμών αποθήκευσης συνολικής
ισχύος μεγαλύτερης των εκατόν πενήντα μεγαβάτ (150
MW). Σε περίπτωση τροποποίησης ή αντικατάστασης
των αδειών παραγωγής για μετατροπή αυτών σε άδειες
αποθήκευσης ηλεκτρικής ενέργειας, οι οικείες Οριστικές Προσφορές Σύνδεσης και Συμβάσεις Σύνδεσης, οι
αποφάσεις Έγκρισης Περιβαλλοντικών Όρων, καθώς και
κάθε άλλη άδεια ή έγκριση εκδίδονται ή τροποποιούνται αντιστοίχως, κατ’ απόλυτη προτεραιότητα από την
υποβολή σχετικού αιτήματος από τους κατόχους των
αδειών αυτών.
Άρθρο 40
Προσθήκη μονάδων αποθήκευσης
σε υφιστάμενους και νέους σταθμούς
Ανανεώσιμων Πηγών Ενέργειας - Προσθήκη
άρθρου 11Γ στον ν. 4685/2020
Στον ν. 4685/2020 (Α΄ 92) προστίθεται άρθρο 11Γ ως
εξής:
«Άρθρο 11Γ
Προσθήκη μονάδων αποθήκευσης σε
υφιστάμενους και νέους σταθμούς Ανανεώσιμων
Πηγών Ενέργειας
1. Φωτοβολταϊκοί σταθμοί που είτε έχουν τεθεί σε λειτουργία μετά την 4η Ιουλίου 2019 και έως την 31η Οκτωβρίου 2024, είτε νέοι σταθμοί που έχουν λάβει Οριστική Προσφορά Σύνδεσης έως την 31η Οκτωβρίου 2024,
και οι οποίοι συνάπτουν Σύμβαση Πώλησης ηλεκτρικής
ενέργειας ή Σύμβαση λειτουργικής ενίσχυσης Διαφορικής Προσαύξησης ή Σύμβαση λειτουργικής ενίσχυσης
Σταθερής Τιμής, δύνανται να μετατραπούν, εφόσον αυτό
είναι τεχνικά δυνατόν, σε σταθμούς της παρ. 11Α του άρθρου 10, κατόπιν υποβολής μέχρι την 30ή Απριλίου 2025,
αιτήματος προς τον Φορέα Αδειοδότησης Ανανεώσιμων
Πηγών Ενέργειας και Συμπαραγωγής Ηλεκτρισμού - Θερμότητας Υψηλής Απόδοσης, ή τον αρμόδιο Διαχειριστή
κατά περίπτωση. Στην περίπτωση αυτή η ωφέλιμη χωρητικότητα των συστημάτων αποθήκευσης ηλεκτρικής
ενέργειας, που θα εγκατασταθούν κατά τα ανωτέρω, είναι τουλάχιστον ίση με μία (1) ώρα στην εγκατεστημένη
ισχύ του αντίστοιχου φωτοβολταϊκού σταθμού.
2. Οι φωτοβολταϊκοί σταθμοί της παρ. 1 αποζημιώνονται με βάση την ωριαία τιμή της αγοράς της επόμενης
ημέρας και τις τιμές των υπόλοιπων αγορών ηλεκτρικής
ενέργειας, σύμφωνα με τη συμμετοχή τους σε αυτές, για
την ενέργεια που εγχέουν στο δίκτυο και η οποία προέρχεται από τις μονάδες αποθήκευσης του φωτοβολταϊκού
σταθμού. Η αποζημίωση των σταθμών Ανανεώσιμων Πηγών Ενέργειας (Α.Π.Ε.) του παρόντος για την ενέργεια που
προέρχεται από τις μονάδες αποθήκευσης προσδιορίζεται από μετρήσεις διακριτού πιστοποιημένου μετρητή
που συνδέεται στην έξοδο των μονάδων αποθήκευσης
ηλεκτρικής ενέργειας.
3. Για τους σταθμούς του παρόντος οι Συμβάσεις Λειτουργικής Ενίσχυσης και οι Συμβάσεις Πώλησης Ηλεκτρικής Ενέργειας παραμένουν σε ισχύ και διέπουν την
ποσότητα της ηλεκτρικής ενέργειας που εγχέεται από
τις μονάδες Α.Π.Ε. του σταθμού.
4. Για την περίπτωση των έργων της παρ. 1, των φωτοβολταϊκών σταθμών του δεύτερου εδαφίου της παρ.
9 του άρθρου 14 του ν. 3468/2006 (Α΄ 129), καθώς και
σταθμών Α.Π.Ε. που συμμετέχουν απευθείας στην αγορά ηλεκτρικής ενέργειας και δεν λαμβάνουν λειτουργική ενίσχυση, οι Βεβαιώσεις Παραγωγού, η Οριστική
Προσφορά Σύνδεσης, οι αποφάσεις περιβαλλοντικής
αδειοδότησης, καθώς και κάθε άλλη άδεια ή έγκριση
τροποποιούνται αντιστοίχως, κατ’ απόλυτη προτεραιότητα από την υποβολή σχετικού αιτήματος από τους
κατόχους των αδειών αυτών. Η τροποποίηση των Οριστικών Προσφορών Σύνδεσης στην περίπτωση των έργων
της παρ. 1 πραγματοποιείται μέχρι κάλυψης συνολικού
ορίου εγκατεστημένης ισχύος φωτοβολταϊκών σταθμών
εξακοσίων μεγαβάτ (600 MW), επιμεριζόμενων σε τριακόσια μεγαβάτ (300 MW) για τους σταθμούς Α.Π.Ε. που
συνδέονται στο Ελληνικό Δίκτυο Διανομής Ηλεκτρικής
Ενέργειας (Ε.Δ.Δ.Η.Ε.) και τριακόσια μεγαβάτ (300 MW)
για τους σταθμούς Α.Π.Ε. που συνδέονται στο Ελληνικό
Σύστημα Μεταφοράς Ηλεκτρικής Ενέργειας (Ε.Σ.Μ.Η.Ε.).
Οι τροποποιήσεις των Οριστικών Προσφορών Σύνδεσης
των φωτοβολταϊκών σταθμών της παρούσας παραγράφου για την προσθήκη μονάδων αποθήκευσης διενεργούνται από τον αρμόδιο Διαχειριστή παράλληλα με την
εξέταση των έργων ΑΠΕ που εμπίπτουν στους Πίνακες
2Α και 2Β του άρθρου 6 της υπό στοιχεία ΥΠΕΝ/ ΔΑΠΕΕΚ/88889/2592/14.8.2024 κοινής απόφασης του Υπουργού και της Υφυπουργού Περιβάλλοντος και Ενέργειας
(Β΄ 4918), περί καθορισμού συνολικής εγκατεστημένης
ισχύος σταθμών Α.Π.Ε. της παρ. 8 του άρθρου 30 του ν.
5095/2024, ελάχιστης αποδεκτής χρονικής διάρκειας
των διμερών συμβάσεων της περ. β) της υποπαρ. Α της
παρ. 8 του άρθρου 30 του ν. 5095/2024, αναλογίας παραγωγής ανά τεχνολογία σταθμού Α.Π.Ε. περιορισμών
έγχυσης που θα εφαρμοστούν σε ειδικές περιπτώσεις και
σειράς προτεραιότητας εξέτασης αιτημάτων για χορήγηση Οριστικών Προσφορών Σύνδεσης έργων Α.Π.Ε., σύμφωνα με την παρ. 12 του άρθρου 30 του ν. 5095/2024,
και των σταθμών αποθήκευσης ηλεκτρικής ενέργειας
που επιλέγονται βάσει των ανταγωνιστικών διαδικασιών
της Ρ.Α.Α.Ε.Υ..
5. Οι κάτοχοι φωτοβολταϊκών σταθμών της παρ. 1 και
σταθμών Α.Π.Ε. που συμμετέχουν απευθείας στην αγορά
ηλεκτρικής ενέργειας και δεν λαμβάνουν λειτουργική
ενίσχυση, που συνδέονται σε κοινό σημείο σύνδεσης
με το Δίκτυο ή το Σύστημα δύνανται να υποβάλουν
κοινό αίτημα στον αρμόδιο διαχειριστή από τον οποίο
έχουν λάβει Οριστική Προσφορά για την εγκατάσταση
μεμονωμένου σταθμού αποθήκευσης που συνδέεται
στο κοινό αυτό σημείο και θα έχει εγκατεστημένη ισχύ
όχι μεγαλύτερη από το άθροισμα της εγκατεστημένης
ισχύος των σταθμών Α.Π.Ε. του κοινού αιτήματος και
ωφέλιμη χωρητικότητα κατ’ ελάχιστον ίση με μία (1) ώρα
στο άθροισμα της εγκατεστημένης ισχύος των σταθμών
Α.Π.Ε. του αιτήματος αυτού. Οι φωτοβολταϊκοί σταθμοί
της παρούσας δύνανται να εγχέουν ενέργεια πέραν των
ορίων που τίθενται από τους στατικούς ή δυναμικούς
περιορισμούς ή περιορισμούς λόγω του προγράμματος κατανομής από την επίλυση της αγοράς, υπό την
προϋπόθεση ότι ισόποση ενέργεια απορροφάται ταυτόχρονα από τον σταθμό αποθήκευσης. Οι φωτοβολταϊκοί σταθμοί της παρούσας δεν λαμβάνουν αποζημίωση από τις αγορές ηλεκτρικής ενέργειας ή λειτουργική
ενίσχυση για την ενέργεια που εγχέουν πέραν των ως
άνω περιορισμών η οποία απορροφάται ταυτόχρονα,
χωρίς χρέωση, από τους σταθμούς αποθήκευσης. Κατά
τα λοιπά, οι σταθμοί αποθήκευσης της παρούσας συμμετέχουν στις αγορές ηλεκτρικής ενέργειας, σύμφωνα
με το υφιστάμενο νομοθετικό και κανονιστικό πλαίσιο.
Το αίτημα του πρώτου εδαφίου δύναται να υποβληθεί
και από κάτοχο άδειας αποθήκευσης, προσκομίζοντας
σχετική συμφωνία με τους κατόχους των φωτοβολταϊκών σταθμών για σύνδεση στο εν λόγω κοινό σημείο, και
αξιολογείται από τον αρμόδιο Διαχειριστή κατά απόλυτη
προτεραιότητα. Τα έργα της παρούσας που λαμβάνουν
Οριστική Προσφορά Σύνδεσης πριν από την έκδοση της
απόφασης της παρ. 6, εφαρμόζουν τα διαλαμβανόμενα
στην απόφαση της παρ. 6 όταν αυτή εκδοθεί.
6. Με απόφαση του Υπουργού Περιβάλλοντος και
Ενέργειας δύναται να αυξάνεται το ανωτέρω όριο εγκατεστημένης ισχύος φωτοβολταϊκών σταθμών της παρ.
4, που μπορούν να αιτηθούν την εγκατάσταση μονάδας αποθήκευσης ηλεκτρικής ενέργειας σύμφωνα με
το παρόν άρθρο, να καθορίζεται ο τρόπος επιμερισμού
της ισχύος αυτής σε φωτοβολταϊκούς σταθμούς που
συνδέονται στο Ε.Δ.Δ.Η.Ε. και σε φωτοβολταϊκούς σταθμούς που συνδέονται στο Ε.Σ.Μ.Η.Ε., να τροποποιείται
η καταληκτική ημερομηνία υποβολής αιτημάτων προς
τους Διαχειριστές της παρ. 1, να ρυθμίζονται τυχόν λεπτομέρειες για τον τρόπο σύνδεσης των φωτοβολταϊκών
σταθμών της παρ. 5 με το Ε.Σ.Μ.Η.Ε. ή το Ε.Δ.Δ.Η.Ε. και
τη συμμετοχή τους στις αγορές ηλεκτρικής ενέργειας,
να αναστέλλεται η έκδοση νέων Οριστικών Προσφορών
Σύνδεσης της παρ. 5, καθώς και να ρυθμίζεται κάθε άλλο
θέμα για την εφαρμογή του παρόντος.
7. Για την προσθήκη συστημάτων αποθήκευσης σύμφωνα με το παρόν, εφαρμόζονται τα μέτρα πυρόσβεσης
των ενοτήτων Στ.1 και Στ.2 του Παραρτήματος Β΄ της υπό
στοιχεία ΥΠΕΝ/ΔΙΠΑ/103448/7298/25.9.2024 απόφασης
του Υπουργού Περιβάλλοντος και Ενέργειας (Β΄ 5628),
περί προτύπων περιβαλλοντικών δεσμεύσεων για έργα
Μεμονωμένων Σταθμών Ηλεκτροχημικής Αποθήκευσης
Ηλεκτρικής Ενέργειας (Μπαταρίες) κατηγορίας Β.».
Άρθρο 41
Προώθηση εγκατάστασης σταθμών
αποθήκευσης ηλεκτρικής ενέργειας -
Προσθήκη άρθρου 11Δ στον ν. 4685/2020
Στον ν. 4685/2020 (Α΄ 92) προστίθεται άρθρο 11Δ ως
εξής:
«Άρθρο 11Δ
Προώθηση εγκατάστασης σταθμών
αποθήκευσης ηλεκτρικής ενέργειας
1. Το Υπουργείο Περιβάλλοντος και Ενέργειας με την
απόφαση της παρ. 8 καθορίζει τη σειρά προτεραιότητας εξέτασης των αιτημάτων για χορήγηση Οριστικών
Προσφορών Σύνδεσης για την εγκατάσταση μεμονωμένων σταθμών αποθήκευσης ηλεκτρικής ενέργειας με
την εφαρμογή των κριτηρίων και τις διαδικασίας που
περιγράφονται στην απόφαση της παρ. 2.
2. Με απόφαση του Υπουργού Περιβάλλοντος και
Ενέργειας, η οποία εκδίδεται έως τις 31 Δεκεμβρίου
2024, ορίζονται:
α) οι δικαιούχοι υποβολής αίτησης, καθώς και η διαδικασία, τα δικαιολογητικά και στοιχεία που υποβάλουν
οι ενδιαφερόμενοι για τη λήψη Οριστικής Προσφοράς
Σύνδεσης για την εγκατάσταση μεμονωμένου σταθμού
αποθήκευσης ηλεκτρικής ενέργειας, σύμφωνα με το
παρόν,
β) η συνολική εγκατεστημένη ισχύς των μεμονωμένων σταθμών αποθήκευσης ηλεκτρικής ενέργειας που
λαμβάνουν Οριστική Προσφορά Σύνδεσης, σύμφωνα
με το παρόν,
γ) τα επιθυμητά τεχνικά χαρακτηριστικά των σταθμών
αποθήκευσης,
δ) τα κριτήρια αντισυγκέντρωσης, καθώς και τα κριτήρια επιλογής με βάση τη γεωγραφική θέση των έργων, τη
σύνδεση στο Ελληνικό Σύστημα Μεταφοράς Ηλεκτρικής
Ενέργειας (Ε.Σ.Μ.Η.Ε.) ή στο Ελληνικό Δίκτυο Διανομής
Ηλεκτρικής Ενέργειας (Ε.Δ.Δ.Η.Ε.), καθώς και το ειδικότερο σημείο σύνδεσής τους, τον χρόνο ενεργοποίησής
τους και τυχόν επιπρόσθετα κριτήρια επιλογής,
ε) οι κυρώσεις που εφαρμόζονται, αν δεν τηρούνται
το παρόν και η σχετική απόφαση από τον κάτοχο των
σταθμών αποθήκευσης ηλεκτρικής ενέργειας,
στ) τα κριτήρια αξιολόγησης για τη διαμόρφωση της
σειράς προτεραιότητας για τη χορήγηση Οριστικής Προσφοράς Σύνδεσης,
ζ) κάθε άλλο θέμα σχετικό με την εφαρμογή του παρόντος.
3. Οι σταθμοί αποθήκευσης που επιλέγονται, για να
λάβουν Οριστική Προσφορά Σύνδεσης, σύμφωνα με
την απόφαση της παρ. 8, αξιολογούνται από τον αρμόδιο Διαχειριστή για χορήγηση Οριστικής Προσφοράς
Σύνδεσης παράλληλα με τα έργα Ανανεώσιμων Πηγών
Ενέργειας (Α.Π.Ε.) που αξιολογούνται για λήψη Οριστικής
Προσφοράς Σύνδεσης, σύμφωνα με τις αποφάσεις των
παρ. 11 και 12 του άρθρου 30 του ν. 5095/2024 (Α΄ 40),
τους υβριδικούς σταθμούς στα Μη Διασυνδεδεμένα Νησιά και τη νήσο Κρήτη, καθώς και τους ενισχυόμενους,
μέσω ανταγωνιστικής διαδικασίας υποβολής προσφορών, σταθμούς αποθήκευσης. Η Οριστική Προσφορά
Σύνδεσης χορηγείται εντός τεσσάρων (4) μηνών από
την έκδοση της απόφασης της παρ. 8.
4. Οι σταθμοί Α.Π.Ε. με ενσωματωμένη αποθήκευση
ηλεκτρικής ενέργειας των παρ. 11Α και 11Β του άρθρου
10 που έχουν υποβάλει στον αρμόδιο Διαχειριστή πλήρες
αίτημα για χορήγηση Οριστικής Προσφοράς Σύνδεσης
δύνανται να τροποποιούνται αποκλειστικά, σύμφωνα
με το αντίστοιχο κανονιστικό πλαίσιο, σε μεμονωμένους
σταθμούς αποθήκευσης ηλεκτρικής ενέργειας, κατόπιν
αίτησης των κατόχων των αδειών αυτών στη Ρυθμιστική
Αρχή Αποβλήτων, Ενέργειας και Υδάτων.
5. Στην περίπτωση των έργων της παρ. 4, καθώς και αυτών που επιθυμούν να υποβάλουν αίτηση για την υπαγωγή στις προβλέψεις του παρόντος, σύμφωνα με την παρ.
2, οι Βεβαιώσεις Παραγωγού ή οι άδειες αποθήκευσης
ηλεκτρικής ενέργειας, οι αποφάσεις Έγκρισης Περιβαλλοντικών Όρων, καθώς και κάθε άλλη άδεια ή έγκριση
τροποποιούνται αντιστοίχως, κατ’ απόλυτη προτεραιότητα και εκτός κύκλου, για τη μετατροπή των Βεβαιώσεων Παραγωγού σε άδειες αποθήκευσης ηλεκτρικής
ενέργειας, από την υποβολή του σχετικού αιτήματος.
6. Μέχρι την έκδοση της απόφασης του Υπουργού Περιβάλλοντος και Ενέργειας του άρθρου 10 του
ν. 4951/2022 (Α΄ 245), περί περιορισμών έγχυσης που
εφαρμόζονται στους σταθμούς αποθήκευσης που συνδέονται στο Ε.Δ.Δ.Η.Ε., ο Διαχειριστής του Ε.Δ.Δ.Η.Ε.
αποδέχεται αιτήματα για τη χορήγηση Οριστικών
Προσφορών Σύνδεσης για την εγκατάσταση μεμονωμένων σταθμών αποθήκευσης ηλεκτρικής ενέργειας,
εφαρμόζοντας τους περιορισμούς έγχυσης που περιγράφονται στο άρθρο 4 της υπό στοιχεία ΥΠΕΝ/ΔΑΠΕΕΚ/53563/1556/15.5.2023 απόφασης του Υπουργού Περιβάλλοντος και Ενέργειας (Β΄ 3328), περί περιορισμών
έγχυσης ηλεκτρικής ενέργειας και ισχύος σταθμών Ανανεώσιμων Πηγών Ενέργειας (ΑΠΕ) και Συμπαραγωγής
Ηλεκτρισμού Θερμότητας Υψηλής Απόδοσης (ΣΗΘΥΑ),
καθώς και σταθμών αποθήκευσης ηλεκτρικής ενέργειας
της περ. (λια) της παρ. 3 του άρθρου 2 του ν. 4001/2011
(Α΄ 179), σύμφωνα με το άρθρο 10 του ν. 4951/2022 (Α΄
245), για τους σταθμούς αποθήκευσης που συνδέονται
με το Ε.Σ.Μ.Η.Ε..
7. Με απόφαση του Υπουργού Περιβάλλοντος και
Ενέργειας, η οποία εκδίδεται εντός δύο (2) μηνών από
την έναρξη ισχύος της απόφασης της παρ. 2, ορίζεται
η σειρά επιλογής των μεμονωμένων σταθμών αποθήκευσης ηλεκτρικής ενέργειας που λαμβάνουν Οριστική
Προσφορά Σύνδεσης, βάσει των κριτηρίων της απόφασης της παρ. 2. Τα έργα της περίπτωσης αυτής δεν λαμβάνουν λειτουργική ενίσχυση για την ηλεκτρική ενέργεια
που παράγουν.».
ΚΕΦΑΛΑΙΟ Γ΄
ΕΠΙΤΑΧΥΝΣΗ ΔΙΑΔΙΚΑΣΙΩΝ ΑΔΕΙΟΔΟΤΗΣΗΣ
ΕΡΓΩΝ ΑΝΑΝΕΩΣΙΜΩΝ ΠΗΓΩΝ ΕΝΕΡΓΕΙΑΣ -
ΕΝΣΩΜΑΤΩΣΗ ΤΗΣ ΟΔΗΓΙΑΣ (ΕΕ) 2023/2413
ΤΟΥ ΕΥΡΩΠΑΪΚΟΥ ΚΟΙΝΟΒΟΥΛΙΟΥ ΚΑΙ ΤΟΥ
ΣΥΜΒΟΥΛΙΟΥ ΤΗΣ 18ΗΣ ΟΚΤΩΒΡΙΟΥ 2023
Άρθρο 42
Ηλιακές εγκαταστάσεις σε κτίρια, σε
υφιστάμενες ή μελλοντικές τεχνητές
κατασκευές - Προσθήκη περ. ιστ)
στην παρ. 1 του άρθρου 33 του ν. 4951/2022
(παρ. 7 άρθρου 1 της Οδηγίας (ΕΕ) 2023/2413
το οποίο τροποποιεί το άρθρο 16δ της Οδηγίας
(ΕΕ) 2018/2001)
Στην παρ. 1 του άρθρου 33 του ν. 4951/2022 (Α΄ 129),
περί σταθμών που εξαιρούνται από Βεβαίωση Παραγωγού ή Βεβαίωση Ειδικών Έργων, προστίθεται περ. ιστ),
ως εξής:
«ιστ) φωτοβολταϊκοί σταθμοί που μπορεί να συνδυάζονται με σύστημα αποθήκευσης ηλεκτρικής
ενέργειας, που εγκαθίστανται επί κτιρίων (στο δώμα
ή τη στέγη κτιρίου, συμπεριλαμβανομένων των στεγάστρων βεραντών/εξώστη, πέργκολων, προσόψεων
και σκιάστρων, όπως αυτά ορίζονται στα άρθρα 16 και
19 του ν. 4067/2012 (Α΄ 79) ή επί υφιστάμενων ή μελλοντικών τεχνητών κατασκευών, εξαιρουμένων των
τεχνητών υδάτινων επιφανειών, υπό την προϋπόθεση
ότι ο πρωταρχικός στόχος των τεχνητών αυτών κατασκευών δεν είναι η παραγωγή ή η αποθήκευση ηλιακής
ενέργειας.».
Άρθρο 43
Νέες εγκαταστάσεις με ηλεκτρική
δυναμικότητα κάτω των εκατόν πενήντα
κιλοβάτ - Προσθήκη παρ. 4 στο άρθρο 34 του
ν. 4951/2022 (παρ. 7 άρθρου 1 της Οδηγίας (ΕΕ)
2023/2413 το οποίο τροποποιεί τα άρθρα 16β
και 16δ της Οδηγίας (ΕΕ) 2018/2001)
Στο άρθρο 34 του ν. 4951/2022 (Α΄ 129), περί Οριστικής Προσφοράς Σύνδεσης για Εξαιρούμενους Σταθμούς,
προστίθεται παρ. 4 ως εξής:
«4. Για σταθμούς Ανανεώσιμων Πηγών Ενέργειας και
Συμπαραγωγής Ηλεκτρισμού - Θερμότητας Υψηλής Απόδοσης, με μέγιστη ισχύ παραγωγής μικρότερη ή ίση των
εκατό πενήντα κιλοβάτ (150 kW), καθώς και φωτοβολτοϊκούς σταθμούς της περ. ιστ) της παρ. 1 του άρθρου 33,
η Οριστική Προσφορά Σύνδεσης χορηγείται εντός δύο
(2) μηνών από την υποβολή της αίτησης.».
Άρθρο 44
Εγκατάσταση εξοπλισμού ηλιακής
ενέργειας δυναμικότητας εκατό κιλοβάτ ή
μικρότερης - Τροποποίηση παρ. 1, 3 και 5
άρθρου 38 ν. 4951/2022 (παρ. 7 άρθρου 1 της
Οδηγίας (ΕΕ) 2023/2413 το οποίο τροποποιεί το
άρθρο 16δ της Οδηγίας (ΕΕ) 2018/2001)
1. Στις περ. α) και β) της παρ. 1 του άρθρου 38 του
ν. 4951/2022 (Α΄ 129), περί σύνδεσης με το Δίκτυο χωρίς
τη χορήγηση Οριστικής Προσφοράς Σύνδεσης, επέρχονται οι ακόλουθες τροποποιήσεις: α) οι λέξεις «πενήντα
(50)» αντικαθίστανται από τις λέξεις «εκατό (100)», β) οι
λέξεις «είκοσι (20) kW» αντικαθίστανται από τις λέξεις
«εξήντα (60) κιλοβάτ (kW)», και η παρ. 1 διαμορφώνεται
ως εξής:
«1. Οι εγκαταστάσεις:
α) Σταθμών Ανανεώσιμων Πηγών Ενέργειας και Συμπαραγωγής Ηλεκτρισμού Θερμότητας Υψηλής Απόδοσης
ισχύος έως και εκατό (100) κιλοβάτ (kW), με την εξαίρεση
της περ. β΄,
β) Αιολικών Σταθμών, ισχύος έως εξήντα (60) κιλοβάτ
(kW), που μπορεί να συνδυάζονται και με σύστημα αποθήκευσης, συνδέονται στο Δίκτυο, χωρίς να απαιτείται
χορήγηση Οριστικής Προσφοράς Σύνδεσης, σύμφωνα
με τα οριζόμενα στο παρόν.
Οι σταθμοί της παρούσας ορίζονται ως Γνωστοποιούμενοι Σταθμοί.».
2. Στην περ. α της παρ. 3 του άρθρου 38 του ν. 4951/
2022, περί ενημέρωσης του ενδιαφερομένου για την
αποδοχή ή απόρριψη της αιτηθείσας σύνδεσης, προστίθενται δύο τελευταία εδάφια, και η παρ. 3 διαμορφώνεται ως εξής:
«3. Ο αρμόδιος Διαχειριστής, εντός δεκαπέντε (15)
ημερών από την ημερομηνία εκδήλωσης ενδιαφέροντος, ενημερώνει τον ενδιαφερόμενο σχετικά με την
αποδοχή ή απόρριψη της αιτηθείσας σύνδεσης. Ακολούθως:
α. Σε περίπτωση αποδοχής της αιτηθείσας σύνδεσης, ο
αρμόδιος Διαχειριστής αποστέλλει στον ενδιαφερόμενο
τη Σύμβαση Σύνδεσης, στην οποία αναγράφονται οι όροι
σύνδεσης, το κόστος σύνδεσης, τα απαιτούμενα έργα
σύνδεσης, ο χρόνος υλοποίησης αυτών, καθώς και κάθε
στοιχείο που απαιτείται για την τεκμηρίωση της ανάγκης
υλοποίησης των συγκεκριμένων έργων σύνδεσης και
του κόστους αυτών.
Ο ενδιαφερόμενος οφείλει, εντός προθεσμίας εξήντα
(60) ημερών, να υπογράψει τη Σύμβαση Σύνδεσης καταβάλλοντας αντίστοιχα και τη σχετική δαπάνη, προκειμένου να τεθεί σε ισχύ η Σύμβαση.
Η κατασκευή των έργων σύνδεσης ολοκληρώνεται
από τον αρμόδιο Διαχειριστή:
αα) εντός ενός (1) μηνός από την υπογραφή της Σύμβασης Σύνδεσης, εφόσον δεν απαιτούνται νέα έργα δικτύου διανομής, ή
αβ) εντός τεσσάρων (4) μηνών για σταθμούς που συνδέονται στη χαμηλή τάση, ή
αγ) εντός οκτώ (8) μηνών για σταθμούς που συνδέονται στη Μέση Τάση (Μ.Τ.), εφόσον δεν απαιτούνται
εργασίες σε Υποσταθμούς (Υ/Σ) Υψηλής Τάσης (Υ.Τ.) και
Μ.Τ., ή
αδ) εντός δεκαοκτώ (18) μηνών, εφόσον απαιτούνται
εργασίες κατασκευής νέου Υ/Σ Υ.Τ./Μ.Τ. ή επέκτασης Υ/Σ
Υ.Τ./Μ.Τ..
Ο αρμόδιος Διαχειριστής ολοκληρώνει τα έργα σύνδεσης και στη συνέχεια προβαίνει στη σύνδεση του
σταθμού.
Σε περίπτωση μη απόκρισης του αρμόδιου Διαχειριστή εντός δεκαπέντε (15) εργάσιμων ημερών από την
κοινοποίηση του ενδιαφέροντος για τη σύνδεση του
σταθμού, ο ενδιαφερόμενος μπορεί να προχωρήσει
στη σύνδεση του εν λόγω σταθμού στην εσωτερική ηλεκτρολογική εγκατάσταση, έχοντας την υποχρέωση να
ενημερώσει προηγουμένως και εγγράφως τον αρμόδιο
Διαχειριστή για την πρόθεση σύνδεσής του. Κατόπιν, ο
ενδιαφερόμενος ενημερώνει τον αρμόδιο Διαχειριστή
για την ενεργοποίηση του σταθμού.
β. Σε περίπτωση απόρριψης της αιτηθείσας σύνδεσης,
ο αρμόδιος Διαχειριστής ενημερώνει για τους λόγους
της απόρριψης και δύναται να προτείνει αιτιολογημένα
στον ενδιαφερόμενο εναλλακτικό σημείο σύνδεσης για
λόγους ασφαλείας ή τεχνικής ασυμβατότητας των στοιχείων του συστήματος.».
3. Στην παρ. 5 του άρθρου 38 του ν. 4951/2022, οι λέξεις «δέκα (10) kW» αντικαθίστανται από τις λέξεις «δέκα
και 0, 80 (10,8) κιλοβάτ (kW)», και η παρ. 5 διαμορφώνεται ως εξής:
«5. Για σταθμούς που εγκαθίστανται στα Μη Διασυνδεδεμένα Νησιά, τα ανώτατα όρια ισχύος της παρ. 1 ανέρχονται σε δέκα και 0, 80 (10,8) κιλοβάτ (kW).».
Άρθρο 45
Διασφάλιση της τήρησης
των προθεσμιών της αδειοδοτικής διαδικασίας
μέσω του σημείου επαφής - Τροποποίηση
παρ. 8 άρθρου 41 ν. 4951/2022 (παρ. 7
άρθρου 1 Οδηγίας (ΕΕ) 2023/2413)
Στην παρ. 8 του άρθρου 41 του ν. 4951/2022 (A΄ 129),
περί Πληροφοριακού Συστήματος Αδειοδότησης Έργων Ανανεώσιμων Πηγών Ενέργειας (Π.Σ.Α.Π.Ε.), προστίθεται τελευταίο εδάφιο, και η παρ. 8 διαμορφώνεται
ως εξής:
«8. Το Π.Σ.Α.Π.Ε. διαθέτει σύστημα ειδοποιήσεων και
ειδοποιεί αυτόματα, μέσω μηνύματος ηλεκτρονικού
ταχυδρομείου, τους επενδυτές και τις αδειοδοτούσες
αρχές, για τις προθεσμίες κάθε τρέχουσας αδειοδοτικής
διαδικασίας και τη λήξη της ισχύος των οικείων αδειών
ή συμβάσεων. Η Υπηρεσία Μίας Στάσης της παρ. 1 διασφαλίζει την τήρηση των προθεσμιών κάθε σταδίου της
αδειοδοτικής διαδικασίας.»
Άρθρο 46
Διάρκεια αδειοδοτικής διαδικασίας για τους
υπεράκτιους αιολικούς σταθμούς - Προσθήκη
παρ. 4 στο άρθρο 73 του ν. 4964/2022 (παρ. 7
άρθρου 1 Οδηγίας (ΕΕ) 2023/2413)
Στο άρθρο 73 του ν. 4964/2022 (Α΄ 150), περί αδειοδοτικής ωρίμανσης έργων Υπεράκτιων Αιολικών Πάρκων,
προστίθεται παρ. 4 ως εξής:
«4. Η συνολική διάρκεια της διαδικασίας αδειοδότησης
των έργων ΥΑΠ της παρ. 3 δεν υπερβαίνει τα τρία (3)
έτη. Ειδικά για την ανανέωση έργων ΥΑΠ, η συνολική
διάρκεια της διαδικασίας αδειοδότησης δεν υπερβαίνει
τα δύο (2) έτη.».
Άρθρο 47
Ειδικότερα ζητήματα για την υποβολή
νέων Οριστικών Προσφορών Σύνδεσης -
Τροποποίηση παρ. 4 και προσθήκη παρ. 7 στο
άρθρο 42 του ν. 4951/2022 (παρ. 3 άρθρου 16γ
Οδηγίας (ΕΕ) 2023/2413)
1. Στην παρ. 4 του άρθρου 42 του ν. 4951/2022 (A΄ 129),
περί ριζικής ανανέωσης, επέρχονται οι ακόλουθες τροποποιήσεις: α) στο εισαγωγικό εδάφιο οι λέξεις «έναντι
λοιπών αιτήσεων» αντικαθίστανται από τις λέξεις «από
τον αρμόδιο Διαχειριστή έναντι λοιπών αιτήσεων και
η νέα Οριστική Προσφορά Σύνδεσης χορηγείται εντός
δύο (2) μηνών από την υποβολή πλήρους φακέλου»,
β) στην περ. α) μετά τις λέξεις «δεκαπέντε τοις εκατό
(15%),» προστίθεται η λέξη «και», και η παρ. 4 διαμορφώνεται ως εξής:
«4. Η αίτηση για χορήγηση νέας Οριστικής Προσφοράς Σύνδεσης εξετάζεται κατά προτεραιότητα από τον
αρμόδιο Διαχειριστή έναντι λοιπών αιτήσεων και η νέα
Οριστική Προσφορά Σύνδεσης χορηγείται εντός δύο
(2) μηνών από την υποβολή πλήρους φακέλου, εφόσον
δεν προκύπτει:
α) αύξηση της μέγιστης ισχύος παραγωγής, μεγαλύτερη από δεκαπέντε τοις εκατό (15%), και
β) ότι τα νέα τεχνικά χαρακτηριστικά επιβαρύνουν
περισσότερο το δίκτυο, συγκρινόμενα με τα τεχνικά
χαρακτηριστικά βάσει των οποίων χορηγήθηκε αρχικά
η Οριστική Προσφορά Σύνδεσης.»
2. Στο άρθρο 42 του ν. 4951/2022 προστίθεται παρ.
7 και ως εξής:
«7. Σταθμοί Α.Π.Ε. και Σ.Η.Θ.Υ.Α. που προβαίνουν σε
ριζική ανανέωση από την 31η Οκτωβρίου 2024, ήτοι
υποβάλλουν αίτηση για ανανέωση της Βεβαίωσης ή
Βεβαίωσης Ειδικών Έργων ή Άδειας Παραγωγής ή σε
περίπτωση Εξαιρούμενων Σταθμών, αίτηση για νέα
Οριστική Προσφορά Σύνδεσης, συμμετέχουν αποκλειστικά στην αγορά και δεν δύναται να λάβουν λειτουργική ενίσχυση καθ’ όλη τη διάρκεια λειτουργίας
των νέων σταθμών.»
Άρθρο 48
Διαδικασία αδειοδότησης για την εγκατάσταση
αντλιών θερμότητας (άρθρο 16ε Οδηγίας (ΕΕ)
2023/2413 το οποίο τροποποιεί το άρθρο 16ε
της Οδηγίας (ΕΕ) 2018/2001)
1. Για τους σκοπούς του παρόντος άρθρου ισχύουν οι
ακόλουθοι ορισμοί:
α) «Αερόψυκτη/αεροθερμική αντλία θερμότητας»: Ο
συνδυασμός μηχανημάτων ή δικτύων ή εγκαταστάσεων,
με τον οποίο επιτυγχάνεται η θέρμανση ή η ψύξη χώρων
μέσω της εκμετάλλευσης της θερμότητας του αέρα.
β) «Γεωεναλλάκτης»: Το σύνολο σωληνώσεων εντός
του εδάφους ή εντός γεωτρήσεων μετά των παρελκομένων τους, όπου κυκλοφορεί ρευστό σε κλειστό κύκλο,
ώστε να υφίσταται μεταφορά θερμότητας από ή προς
το υπέδαφος χωρίς άντληση ύδατος.
γ) «Γεωθερμική αντλία θερμότητας»: Ο συνδυασμός
μηχανημάτων ή δικτύων ή γεωτρήσεων ή εγκαταστάσεων, με τον οποίο επιτυγχάνεται η θέρμανση ή η ψύξη
χώρων μέσω της εκμετάλλευσης της θερμότητας των
γεωλογικών σχηματισμών ή των υδάτων, επιφανειακών
και υπόγειων, που δεν χαρακτηρίζονται, σύμφωνα με
το Μέρος Α΄ του ν. 4602/2019 (Α΄ 45), (ως γεωθερμικό
δυναμικό, δηλαδή η θερμοκρασία των γεωλογικών
σχηματισμών και των υδάτων δεν υπερβαίνει τους 30
βαθμούς Κελσίου).
δ) «Γεωθερμική αντλία θερμότητας ανοικτού κυκλώματος»: Η γεωθερμική αντλία θερμότητας που περιλαμβάνει τουλάχιστον μια παραγωγική γεώτρηση ή εγκατάσταση εκμετάλλευσης της θερμότητας επιφανειακών
υδάτων.
ε) «Γεωθερμική αντλία θερμότητας κλειστού κυκλώματος»: Η γεωθερμική αντλία θερμότητας που περιλαμβάνει γεωεναλλάκτη, ο οποίος αναπτύσσεται είτε εντός
γεώτρησης (κάθετος) είτε εντός εκσκαφής ή κατά μήκος
τάφρων (οριζόντιος).
στ) Γεώτρηση επανεισαγωγής (ή επανέγχυσης) ανοικτού κυκλώματος: Η γεώτρηση, με την οποία το ρευστό
οδηγείται από την επιφάνεια στον υπόγειο αποδέκτη από
τον οποίο αντλήθηκε.
ζ) «Παραγωγική γεώτρηση ανοικτού κυκλώματος»:
Η γεώτρηση άντλησης ρευστού από το υπέδαφος.
2. Δεν απαιτείται άδεια για την εγκατάσταση:
α) αερόψυκτων αντλιών θερμότητας ανεξαρτήτως
ισχύος,
β) γεωθερμικών αντλιών θερμότητας κλειστού κυκλώματος με ισχύ που δεν υπερβαίνει τα εκατό κιλοβάτ
ηλεκτρικά (100 kWe), με την επιφύλαξη της περ. α) της
παρ. 5.
Στην περ. β), πριν από την έναρξη των εργασιών εγκατάστασης, ο ενδιαφερόμενος υποβάλει δήλωση γνωστοποίησης στη Διεύθυνση Ανάπτυξης της Περιφερειακής
Ενότητας, στη χωρική αρμοδιότητα της οποίας υπάγεται
το ακίνητο στο οποίο γίνεται η εγκατάσταση, σύμφωνα με την απόφαση της παρ. 8. Αν δεν προβεί στην εν
λόγω γνωστοποίηση, επιβάλλεται πρόστιμο πεντακοσίων (500) ευρώ.
3. Οι εγκαταστάσεις αυτές λογίζονται ως ηλεκτρικές
συσκευές ή εγκαταστάσεις και οι Διαχειριστές Δικτύων
Μεταφοράς ή Διανομής Ηλεκτρικής Ενέργειας προχωρούν στη σύνδεση στο δίκτυο και στην ηλεκτροδότησή
τους. Αν η ηλεκτρική ισχύς των ανωτέρω αντλιών θερμότητας δεν υπερβαίνει τα πενήντα κιλοβάτ ηλεκτρικά
(50 kWe), ο Διαχειριστής του Ελληνικού Δικτύου Διανομής Ηλεκτρικής Ενέργειας προβαίνει στη σύνδεση στο
δίκτυο και στην ηλεκτροδότησή τους, εντός δεκατεσσάρων (14) ημερών από την υποβολή αίτησης, εκτός
εάν απαιτούνται περαιτέρω εργασίες για τις συνδέσεις
με το δίκτυο.
4. Αν οι γεωεναλλάκτες βρίσκονται εντός θεσμοθετημένου γεωθερμικού πεδίου, το μέγιστο επιτρεπτό βάθος
κατασκευής είναι τα εκατό (100) μέτρα από την επιφάνεια του εδάφους. Σε περίπτωση παραβίασης αυτού
επιβάλλονται οι κυρώσεις της παρ. 7.
5. Για την εγκατάσταση:
α) γεωθερμικών αντλιών θερμότητας ισχύος που δεν
υπερβαίνει τα εκατό κιλοβάτ ηλεκτρικά (100 kWe), οι
οποίες ευρίσκονται εντός θεσμοθετημένου γεωθερμικού
πεδίου και το βάθος εγκατάστασης των γεωεναλλακτών
υπερβαίνει τα εκατό (100) μέτρα,
β) γεωθερμικών αντλιών θερμότητας κλειστού κυκλώματος με ισχύ που υπερβαίνει τα εκατό κιλοβάτ ηλεκτρικά (100 kWe), ανεξαρτήτως βάθους γεωεναλλάκτη,
γ) γεωθερμικών αντλιών θερμότητας ανοιχτού κυκλώματος ανεξαρτήτως ισχύος,
απαιτείται άδεια, η οποία εκδίδεται, από την αρμόδια
Διεύθυνση Ανάπτυξης της Περιφερειακής Ενότητας,
στη χωρική αρμοδιότητα της οποίας υπάγεται το ακίνητο στο οποίο γίνεται η εγκατάσταση, υπέρ του κύριου
ή επικαρπωτή του ακινήτου, σύμφωνα με την απόφαση της παρ. 8 και εφόσον συντρέχουν οι ακόλουθες
προϋποθέσεις:
γα) Σε περίπτωση εκμετάλλευσης θερμότητας με
τη χρήση επιφανειακών ή υπόγειων υδάτων, ο χρήστης υποχρεούται στην επαναφορά του συνόλου των
χρησιμοποιηθέντων υδάτων και στην ίδια ποιότητα,
πλην της θερμοκρασιακής διαφοράς τους, στον αρχικό
αποδέκτη.
γβ) Σε αντίθετη περίπτωση, όπου υπάρχει ανάλωση
ποσότητας ύδατος ή αλλοίωσης της ποιότητάς του,
καθώς και όταν η συνολική ηλεκτρική ισχύς των γεωθερμικών αντλιών θερμότητας ανοιχτού κυκλώματος
συνδεδεμένων στον ίδιο επιφανειακό υδάτινο αποδέκτη
υπερβαίνει τα πενήντα κιλοβάτ ηλεκτρικά (50 kWe), για
την έκδοση της σχετικής άδειας εφαρμόζονται και τα
άρθρα 11 και 16 του ν. 3199/2003 (Α΄ 280).
6. Για τη χορήγηση της άδειας καταβάλλεται το παράβολο της υπό στοιχεία ΥΠΕΝ/ΔΑΠ/40906/187/12.4.2023
απόφασης των Υπουργών Οικονομικών και Περιβάλλοντος και Ενέργειας (Β΄ 2569), όπως εκάστοτε ισχύει.
7. Αν διαπιστωθεί σε έλεγχο ότι:
α) έχει εγκατασταθεί παράνομα γεωθερμική αντλία
θερμότητας, επιβάλλεται από τον αρμόδιο Περιφερειάρχη πρόστιμο στον κύριο ή τον επικαρπωτή ίσο με το
πενταπλάσιο του ύψους του παραβόλου της παρ. 6 και
ο ιδιοκτήτης ή ο επικαρπωτής καλείται να προβεί σε έκδοση άδειας εντός τριμήνου,
β) έχουν παραβιαστεί οι όροι της αδείας, ο αρμόδιος
Περιφερειάρχης επιβάλλει πρόστιμο ίσο με το τριπλάσιο
του ύψους του παραβόλου της παρ. 6 και ο ιδιοκτήτης
ή επικαρπωτής καλείται να προβεί σε συμμόρφωση με
τους όρους της αδείας εντός τριμήνου,
γ) δεν έχει υπάρξει συμμόρφωση με τις προαναφερόμενες αποφάσεις του Περιφερειάρχη ή έχει υπάρξει
υποτροπή, επιβάλλεται από τον αρμόδιο Περιφερειάρχη
πρόστιμο ίσο με το δεκαπλάσιο του ύψους του παραβόλου της παρ. 6, η εκδοθείσα άδεια ανακαλείται και η
εγκατάσταση σφραγίζεται.
Πριν από την επιβολή των ανωτέρω κυρώσεων ο ενδιαφερόμενος καλείται σε ακρόαση από τον Περιφερειάρχη εντός πέντε (5) εργάσιμων ημερών από την επίδοση
της σχετικής προσκλήσεως.
8. Οι προμηθευτές αντλιών θερμότητας γνωστοποιούν με ηλεκτρονική αλληλογραφία στη Διεύθυνση
Ενεργειακών Πολιτικών και Ενεργειακής Αποδοτικότητας του Υπουργείου Περιβάλλοντος και Ενέργειας,
τον αριθμό και την ισχύ των αντλιών θερμότητας που
διαθέτουν ή εγκαθιστούν σε κάθε Περιφέρεια ετησίως,
ανά είδος αντλιών θερμότητας (αερόψυκτες, γεωθερμικές κλειστού κυκλώματος, γεωθερμικές ανοιχτού
κυκλώματος), εντός του πρώτου τριμήνου του επομένου έτους.
9. Για οποιαδήποτε εγκατάσταση στην οποία λαμβάνει χώρα ή προβλέπεται αξιοποίηση γεωθερμικού
δυναμικού ή ενεργειακού συστήματος θέρμανσης
ή ψύξης μέσω της εκμετάλλευσης της θερμότητας
των γεωλογικών σχηματισμών και των υδάτων, επιφανειακών και υπόγειων, που δεν χαρακτηρίζονται,
σύμφωνα με το Μέρος Α΄ του ν. 4602/2019 (Α΄ 45),
γεωθερμικό δυναμικό, δεν εφαρμόζεται το π.δ. 420/
1987 (A΄ 187), περί υποχρεώσεων σύνταξης μελέτης ή και εγκατάστασης υποδομών οποιουδήποτε
συστήματος θέρμανσης ή ψύξης από διαφορετική
ενεργειακή πηγή.
ΚΕΦΑΛΑΙΟ Δ΄
ΣΥΜΠΛΗΡΩΜΑΤΙΚΕΣ ΔΙΑΤΑΞΕΙΣ ΓΙΑ
ΤΗΝ ΑΔΕΙΟΔΟΤΗΣΗ ΕΝΕΡΓΕΙΑΚΩΝ
ΠΡΟΓΡΑΜΜΑΤΩΝ
Άρθρο 49
Περιεχόμενα φακέλου περιβαλλοντικής
αδειοδότησης - Προσθήκη παρ. 12
στο άρθρο 11 του ν. 4014/2011
Στο άρθρο 11 του ν. 4014/2011 (Α΄ 209), περί του περιεχόμενου του φακέλου περιβαλλοντικής αδειοδότησης,
προστίθεται παρ. 12 ως εξής:
«12. Κατ’ εξαίρεση του παρόντος, δύναται μέρος
του περιεχομένου του φακέλου της περιβαλλοντικής
αδειοδότησης μετά των παραρτημάτων αυτής να κατατίθενται στην αγγλική γλώσσα, εφόσον το μέρος
αυτό: α) αφορά το τεχνικό περιεχόμενο του φακέλου
της μελέτης περιβαλλοντικών επιπτώσεων μετά των
παραρτημάτων αυτής και β) συνοδεύεται από πλήρη
και επεξηγηματική περίληψη αυτών στην ελληνική
γλώσσα. Σε κάθε περίπτωση, η δυνατότητα της παρούσας τελεί υπό την επιφύλαξη της υπό στοιχεία Η.Π.
11764/653/16.3.2006 κοινής απόφασης των Υπουργών Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Περιβάλλοντος,
Χωροταξίας και Δημοσίων Έργων και Δικαιοσύνης
(Β΄ 327), περί παροχής πληροφοριών σχετικά με το
περιβάλλον.».
Άρθρο 50
Ενίσχυση του ρόλου του Συμβουλίου
Περιβαλλοντικής Αδειοδότησης -
Τροποποίηση παρ. 1 άρθρου 13 ν. 4014/2011
Στην παρ. 1 του άρθρου 13 του ν. 4014/2011 (Α΄ 209),
περί σύστασης του Κεντρικού Συμβουλίου Περιβαλλοντικής Αδειοδότησης (ΚΕΣΠΑ), προστίθεται περ. γα) ως
εξής:
«γα) Αν, κατόπιν έκδοσης απόφασης επί ειδικής διοικητικής προσφυγής του άρθρου 8 του ν. 3200/1955
(Α΄ 97) που έχει κατατεθεί μετά την 1η Ιανουαρίου 2024,
διαπιστώνεται από τον Υπουργό Περιβάλλοντος και
Ενέργειας ότι, με αποκλειστική ευθύνη της διοίκησης
ακολουθήθηκε πλημμελώς η διαδικασία έκδοσης,
παράτασης, ανανέωσης ή τροποποίησης της ΑΕΠΟ,
σύμφωνα με τα άρθρα 3 έως 6 ή την παρ. 8 του άρθρου
2, ο Υπουργός Περιβάλλοντος και Ενέργειας μπορεί
να ζητήσει εντός σαράντα (40) ημερών τη γνώμη του
ΚΕΣΠΑ. Τη γνώμη αυτή διαμορφώνει το ΚΕΣΠΑ και με
την κλήση ενώπιον του, προς διατύπωση απόψεων,
των αναγκαίων, κατά την κρίση του, οργάνων και φορέων. Στην περίπτωση αυτή η γνώμη του ΚΕΣΠΑ είναι
δεσμευτική για την αρμόδια για την έκδοση της ΑΕΠΟ
περιβαλλοντική αρχή. Η αρμόδια για την έκδοση της
ΑΕΠΟ περιβαλλοντική αρχή εντός δύο (2) μηνών, προβαίνει στις αναγκαίες διορθωτικές ενέργειες για την
ολοκλήρωση της αδειοδοτικής διαδικασίας, σύμφωνα
με τη γνώμη του ΚΕΣΠΑ.».
ΚΕΦΑΛΑΙΟ Ε΄
ΕΝΙΣΧΥΣΗ ΤΟΥ ΚΕΝΤΡΟΥ ΑΝΑΝΕΩΣΙΜΩΝ
ΠΗΓΩΝ ΚΑΙ ΕΞΟΙΚΟΝΟΜΗΣΗΣ ΕΝΕΡΓΕΙΑΣ
Άρθρο 51
Επιδόματα θέσης ευθύνης Προϊσταμένων
του Κέντρου Ανανεώσιμων Πηγών και
Εξοικονόμησης Ενέργειας
Επιδόματα θέσης ευθύνης που καταβλήθηκαν έως την
έναρξη ισχύος του παρόντος σε πρόσωπα που άσκησαν
εν τοις πράγμασι καθήκοντα Προϊσταμένων οργανικών
μονάδων του Κέντρου Ανανεώσιμων Πηγών και Εξοικονόμησης Ενέργειας (Κ.Α.Π.Ε.), σε θέσεις που συστάθηκαν βάσει εγκεκριμένων από το Διοικητικό Συμβούλιο του Κ.Α.Π.Ε. οργανωτικών διαρθρώσεων, θεωρείται
ότι υπάγονται στις παρ. 1 έως 3 του άρθρου 18 του ν.
4024/2011 (Α΄ 226) και τις παρ. 1 έως 3 του άρθρου 16
του ν. 4354/2015 (Α΄ 176), περί επιδομάτων θέσης ευθύνης.
Άρθρο 52
Καθορισμός αποδοχών Αντιπροέδρου
Κέντρου Ανανεώσιμων Πηγών και
Εξοικονόμησης Ενέργειας -
Τροποποίηση παρ. 2 άρθρου 7 π.δ. 375/1987
Στην παρ. 2 του άρθρου 7 του π.δ. 375/1987 (Α΄ 167),
περί Προέδρου και Αντιπροέδρου του Κέντρου Ανανεώσιμων Πηγών και Εξοικονόμησης Ενέργειας, προστίθεται
τελευταίο εδάφιο και η παρ. 2 διαμορφώνεται ως εξής:
«2. Σε περίπτωση απουσίας, ελλείψεως ή κωλύματος
του Προέδρου του Δ.Σ., αυτός αναπληρώνεται στην
άσκηση των πιο πάνω αρμοδιοτήτων του από τον Αντιπρόεδρο. Οι αποδοχές του Αντιπροέδρου καθορίζονται βάσει της παρ. 3 του άρθρου 22 του ν. 4354/2015
(Α΄ 176 ).».
ΚΕΦΑΛΑΙΟ ΣΤ΄
ΡΥΘΜΙΣΗ ΖΗΤΗΜΑΤΩΝ ΠΡΟΣΩΠΙΚΟΥ
ΦΟΡΕΩΝ ΤΗΣ ΑΓΟΡΑΣ ΕΝΕΡΓΕΙΑΣ
Άρθρο 53
Ρυθμίσεις για το προσωπικό του Ανεξάρτητου
Διαχειριστή Μεταφοράς Ηλεκτρικής Ενέργειας
και του Διαχειριστή Ελληνικού Δικτύου
Διανομής Ηλεκτρικής Ενέργειας - Τροποποίηση
παρ. 9 άρθρου 108Δ ν. 4001/2011
Στο πρώτο εδάφιο της παρ. 9 του άρθρου 108Δ του
ν. 4001/2011 (Α΄ 179), περί μεταβίβασης από τη ΔΕΗ ΑΕ
προς την ΑΔΜΗΕ ΑΕ των παγίων περιουσιακών στοιχείων υψηλής τάσης ηλεκτρικού συστήματος της νήσου
Κρήτης που διασυνδέονται με το ΕΣΜΗΕ και ζητήματα
προσωπικού, επέρχονται οι ακόλουθες τροποποιήσεις:
α) η ημερομηνία «31η.12.2021» αντικαθίσταται από την
ημερομηνία «31η.12.2024», β) μετά τις λέξεις «που σχετίζονται με τη λειτουργία» προστίθενται οι λέξεις «και
των δύο φάσεων» και η παρ. 9 διαμορφώνεται ως εξής:
«9. Με αποφάσεις των Διοικητικών Συμβουλίων των
ΑΔΜΗΕ ΑΕ και ΔΕΔΔΗΕ ΑΕ και κατόπιν αιτήσεων των ενδιαφερομένων προς αυτά μέχρι 31η.12.2024, το προσωπικό της ΔΕΔΔΗΕ ΑΕ που απασχολείται στη Διεύθυνση
Διαχείρισης Νησιών/Υπηρεσίες Κρήτης Ρόδου, με αντικείμενο τη Λειτουργία του Κέντρου Ελέγχου Συστήματος
Μεταφοράς Κρήτης, δύναται, για λόγους που σχετίζονται
με τη λειτουργία και των δύο φάσεων της διασύνδεσης
της Κρήτης να μετακινηθεί στην ΑΔΜΗΕ ΑΕ. Η προϋπηρεσία που έχει αναγνωριστεί από την ΔΕΔΔΗΕ ΑΕ,
ως φορέα προέλευσης, αναγνωρίζεται πλήρως από την
ΑΔΜΗΕ ΑΕ για όλα τα δικαιώματα που απορρέουν από
αυτήν.».
Άρθρο 54
Ρυθμίσεις για το προσωπικό του Διαχειριστή
Ανανεώσιμων Πηγών Ενέργειας και Εγγυήσεων
Προέλευσης και του Ανεξάρτητου Διαχειριστή
Μεταφοράς Ηλεκτρικής Ενέργειας -
Τροποποίηση παρ. 3 άρθρου 119 ν. 4001/2011
Στην παρ. 3 του άρθρου 119 του ν. 4001/2011 (Α΄ 179),
περί του προσωπικού της ΛΑΓΗΕ ΑΕ, επέρχονται οι ακόλουθες τροποποιήσεις: α) στο πρώτο εδάφιο οι λέξεις
«Για χρονικό διάστημα δεκατριών (13) ετών από την
έναρξη λειτουργίας της ΛΑΓΗΕ ΑΕ και για τη διευκόλυνση της πλήρους ανάπτυξης των δικών της Υπηρεσιών»
αντικαθίστανται από τις λέξεις «Μέχρι την 31η Δεκεμβρίου 2025», β) η συντομογραφία «ΛΑΓΗΕ» αντικαθίσταται,
όπου αναφέρεται, από τη συντομογραφία «ΔΑΠΕΕΠ», και
η παρ. 3 διαμορφώνεται ως εξής:
«3. Μέχρι την 31η Δεκεμβρίου 2025, με σύμβαση που
συνάπτεται μεταξύ της ΑΔΜΗΕ ΑΕ και της ΔΑΠΕΕΠ ΑΕ,
μπορεί να ρυθμίζονται τα σχετικά με τους όρους και τις
προϋποθέσεις για την απασχόληση από τη ΔΑΠΕΕΠ ΑΕ
προσωπικού της ΑΔΜΗΕ ΑΕ του οποίου η μισθοδοσία
και οι ασφαλιστικές εισφορές βαρύνουν τη ΔΑΠΕΕΠ
ΑΕ. Για τη διάθεση του προσωπικού αυτού λαμβάνεται
υπόψη η βούλησή του και η προηγούμενη απασχόλησή του σε εργασίες αντίστοιχες με αυτές που πρόκειται
να απασχοληθούν στη ΔΑΠΕΕΠ ΑΕ. H απασχόληση του
προσωπικού αυτού στη ΔΑΠΕΕΠ ΑΕ λογίζεται ως πραγματική υπηρεσία για όλες τις συνέπειες στην ΑΔΜΗΕ ΑΕ
και κατά τη διάρκειά της δεν διακόπτεται η βαθμολογική
και μισθολογική του εξέλιξη. Με τη λήξη της σύμβασης
διάθεσης για οποιονδήποτε λόγο το διατιθέμενο προσωπικό επανέρχεται στην ΑΔΜΗΕ ΑΕ στη θέση στην οποία
έχει εξελιχθεί, σε περίπτωση δε που αυτή δεν είναι κενή
ή έχει καταργηθεί, επανέρχεται σε ομοιόβαθμη προσωρινή θέση του κλάδου του, η οποία συστήνεται αυτοδικαίως και καταργείται με την αποχώρησή του από τον
φορέα. Μισθωτός της ΑΔΜΗΕ ΑΕ που έχει διατεθεί κατά
τα ανωτέρω στη ΔΑΠΕΕΠ ΑΕ δύναται, κατόπιν σχετικής
επιλογής, να συμμετέχει στο Διοικητικό Συμβούλιο της
ΔΑΠΕΕΠ ΑΕ, όπως και να επιλέγεται ως Πρόεδρος και
ως Διευθύνων Σύμβουλός της. Στην περίπτωση αυτή
συνεχίζει να ασφαλίζεται στους ασφαλιστικούς φορείς,
στους οποίους είναι ασφαλισμένος ως μισθωτός της ΑΔΜΗΕ ΑΕ, στους οποίους καταβάλλονται από τη ΔΑΠΕΕΠ
ΑΕ οι οικείες ασφαλιστικές εισφορές εργοδότη, για τις
πάσης φύσεως αμοιβές και αποζημιώσεις που λαμβάνει
ως μέλος ή Πρόεδρος του Διοικητικού Συμβουλίου ή ως
Διευθύνων Σύμβουλος της ΔΑΠΕΕΠ ΑΕ. Οι ασφαλιστικές
εισφορές ασφαλισμένου για τις ως άνω αμοιβές παρακρατούνται από το ΔΑΠΕΕΠ ΑΕ και αποδίδονται στους
ως άνω ασφαλιστικούς φορείς.».
Άρθρο 55
Ρυθμίσεις για το προσωπικό της Δημόσιας
Επιχείρησης Ηλεκτρισμού και του Διαχειριστή
Ελληνικού Δικτύου Διανομής Ηλεκτρικής
Ενέργειας - Τροποποίηση παρ. 3Α άρθρου 125
ν. 4001/2011
Στο πρώτο εδάφιο της παρ. 3Α του άρθρου 125 του
ν. 4001/2011 (Α΄ 179), περί του προσωπικού της ΔΕΔΔΗΕ
ΑΕ, οι λέξεις «31η.12.2023» αντικαθίστανται από τις λέξεις «31η.3.2025» και η παρ. 3Α διαμορφώνεται ως εξής:
«3Α. Κατά παρέκκλιση κάθε άλλης διάταξης και διαδικασίας, για μεμονωμένες περιπτώσεις μεταφοράς
προσωπικού από τη Δ.Ε.Η. Α.Ε. προς τη ΔΕΔΔΗΕ Α.Ε. ή
και αντιστρόφως, από τη ΔΕΔΔΗΕ Α.Ε. προς τη Δ.Ε.Η.
Α.Ε., εξαιρουμένων των διευθυντικών στελεχών που
ασκούν καθήκοντα διαχείρισης του δικτύου διανομής,
η μετακίνηση πραγματοποιείται με αποφάσεις των Διοικητικών Συμβουλίων των δύο εταιρειών μετά από
σχετική αίτηση του ενδιαφερομένου προς αυτά, η
οποία υποβάλλεται μέχρι και την 31η.3.2025. Οι αποφάσεις των Διοικητικών Συμβουλίων υποβάλλονται στη
Ρ.Α.Α.Ε.Υ., η οποία δύναται, με αιτιολογημένη απόφασή
της, η οποία εκδίδεται εντός ενός (1) μηνός, να απαγορεύει τη μεταφορά προσωπικού, σύμφωνα με το πρώτο
εδάφιο για λόγους συμμόρφωσης με τις υποχρεώσεις
περί αποτελεσματικού διαχωρισμού μεταξύ των εταιρειών. Η προϋπηρεσία που έχει αναγνωριστεί από την
εταιρεία προέλευσης, αναγνωρίζεται πλήρως για όλα
τα δικαιώματα που απορρέουν από αυτήν. Ο φορέας
προέλευσης λαμβάνει τα αναγκαία μέτρα για την προστασία των εμπιστευτικών πληροφοριών στις οποίες
είχε πρόσβαση ο εργαζόμενος.».
Άρθρο 56
Παρατάσεις προσωρινών αδειών
λειτουργίας - Προβλέψεις για τη λειτουργία
σταθμών παραγωγής ηλεκτρικής ενέργειας της
«Δ.Ε.Η. Α.Ε.» - Τροποποίηση παρ. 2 άρθρου 113
ν. 5079/2023
Στην παρ. 2 του άρθρου 113 του ν. 5079/2023
(Α΄ 215), περί παρατάσεων προσωρινών αδειών λειτουργίας προβλέψεων για τη λειτουργία σταθμών παραγωγής ηλεκτρικής ενέργειας της «Δ.Ε.Η. Α.Ε.», επέρχονται οι
ακόλουθες τροποποιήσεις: α) στις περ. α) και β) οι λέξεις
«έως την 30ή Σεπτεμβρίου 2024,» αντικαθίσταται από τις
λέξεις «από τη λήξη της έως την 31η Δεκεμβρίου 2025»,
β) στην περ. δ) οι λέξεις «Ιουλίου 2024» αντικαθίσταται
από τις λέξεις «Μαρτίου 2025» και η παρ. 2 διαμορφώνεται ως εξής:
«2. Οι προθεσμίες του άρθρου 24 του ν. 3377/2005
(Α΄ 202) ως προς την Προσωρινή Ενιαία Άδεια Λειτουργίας των μονάδων ηλεκτροπαραγωγής της «Δ.Ε.Η. Α.Ε.»
και των μονάδων της «Δ.Ε.Η. Α.Ε.» που περιλαμβάνονται
στην Ενιαία Άδεια Παραγωγής και έχουν μεταβιβασθεί
στη «Δ.Ε.Η. Ανανεώσιμες Α.Ε.», πλην αυτών στις οποίες
έχει ήδη χορηγηθεί αυτοτελής Άδεια Λειτουργίας, καθώς
και οι προθεσμίες των προγενέστερων εκδοθεισών αδειών και εγκρίσεων των μονάδων αυτών, παρατείνονται
ως εξής:
α) Η ισχύς της Προσωρινής Ενιαίας Άδειας Λειτουργίας
της παρ. 1, από τη λήξη της έως την 31η Δεκεμβρίου
2025,
β) η ισχύς της Προσωρινής Ενιαίας Άδειας Λειτουργίας
της παρ. 2, από τη λήξη της έως την 31η Δεκεμβρίου
2025,
γ) η κάλυψη από την Προσωρινή Ενιαία Άδεια Λειτουργίας των Μονάδων Παραγωγής της «Δ.Ε.Η. Α.Ε.» σε μικρά
απομονωμένα συστήματα της παρ. 3, όπως προβλέπεται
στην παρ. 7 του άρθρου 88 του ν. 4602/2019 (Α΄ 45),
δ) η προθεσμία κατάθεσης των αιτήσεων της παρ. 4,
από τη λήξη της έως την 31η Μαρτίου 2025.
Οι Μονάδες των παρ. 1, 2 και 3 του άρθρου 24 του
ν. 3377/2005 σε σταθμούς παραγωγής που κατατάσσονται στη Β΄ Κατηγορία του άρθρου 8 του ν. 4014/2011
(Α΄ 209), υπάγονται αυτοδίκαια στις Πρότυπες Περιβαλλοντικές Δεσμεύσεις της υπ’ αρ. 45964/2013 απόφασης
του Υπουργού Περιβάλλοντος, Ενέργειας και Κλιματικής
Αλλαγής (Β΄ 1987), όπως εκάστοτε ισχύει.».
ΚΕΦΑΛΑΙΟ Ζ΄
ΣΥΜΠΛΗΡΩΜΑΤΙΚΕΣ ΔΙΑΤΑΞΕΙΣ ΓΙΑ ΤΗΝ
ΕΥΡΥΘΜΗ ΛΕΙΤΟΥΡΓΙΑ ΤΗΣ ΑΓΟΡΑΣ ΕΝΕΡΓΕΙΑΣ
Άρθρο 57
Τέλη διαχείρισης Μητρώου Εγγυήσεων
Προέλευσης - Τροποποίηση παρ. 2 άρθρου 18Β
ν. 3468/2006
Στην παρ. 2 του άρθρου 18Β του ν. 3468/2006 (Α΄ 129),
περί καθορισμού τελών διαχείρισης του Μητρώου Εγγυήσεων Προέλευσης, επέρχονται οι ακόλουθες τροποποιήσεις: α) στο τέλος του πρώτου εδαφίου προστίθενται
οι λέξεις «, καθώς και σε φυσικά ή νομικά πρόσωπα που
κατέχουν Λογαριασμό στο Μητρώο Εγγυήσεων Προέλευσης και εκτελούν μεταβιβάσεις, ανακλήσεις και
συναλλαγές επί εκδιδόμενων εγγυήσεων προέλευσης»,
β) προστίθεται νέο δεύτερο εδάφιο, και η παρ. 2 διαμορφώνεται ως εξής:
«2. Με απόφαση της Ρυθμιστικής Αρχής Αποβλήτων,
Ενέργειας και Υδάτων (Ρ.Α.Α.Ε.Υ.) κατόπιν εισήγησης του
Φορέα Έκδοσης, δύναται να καθορίζονται τέλη διαχείρισης του Μητρώου Εγγυήσεων Προέλευσης, τα οποία ο
Φορέας Έκδοσης δύναται να επιβάλλει στους σταθμούς
της υποπερ. ββ΄ της περ. β) της παρ. 4 του άρθρου 15,
καθώς και σε φυσικά ή νομικά πρόσωπα που κατέχουν
Λογαριασμό στο Μητρώο Εγγυήσεων Προέλευσης και
εκτελούν μεταβιβάσεις, ανακλήσεις και συναλλαγές επί
εκδιδόμενων εγγυήσεων προέλευσης. Με την ίδια απόφαση καθορίζονται οι κατηγορίες των τελών διαχείρισης
του Μητρώου Εγγυήσεων Προέλευσης, οι υπόχρεοι καταβολής, το ύψος αυτών, και κάθε άλλο θέμα σχετικά
με την επιβολή των τελών αυτών. Οι σταθμοί της παρ.
5 του άρθρου 15 εξαιρούνται από τέλη διαχείρισης του
Μητρώου Εγγυήσεων Προέλευσης.».
Άρθρο 58
Αιτήσεις χορήγησης Οριστικής Προσφοράς
Σύνδεσης στον Διαχειριστή Ελληνικού Δικτύου
Διανομής Ηλεκτρικής Ενέργειας - Τροποποίηση
παρ. 2 και παρ. 19 άρθρου 5 ν. 4951/2022
1. Στην παρ. 2 του άρθρου 5 του ν. 4951/2022 (Α΄ 129),
περί αιτήσεων χορήγησης Οριστικής Προσφοράς Σύνδεσης: α) οι λέξεις «οχτώ (8) μεγαβάτ (MW)» αντικαθίστανται από τις λέξεις «δέκα (10) μεγαβάτ (MW)»,
β) προστίθεται νέο τρίτο εδάφιο, γ) το τέταρτο εδάφιο
αντικαθίσταται, δ) προστίθεται τελευταίο εδάφιο, και η
παρ. 2 διαμορφώνεται ως εξής:
«2. Για το Διασυνδεδεμένο Σύστημα και το Δίκτυο της
ηπειρωτικής χώρας, οι αιτήσεις χορήγησης Οριστικής
Προσφοράς Σύνδεσης για σταθμούς Ανανεώσιμων Πηγών Ενέργειας (Α.Π.Ε.) και Συμπαραγωγής Ηλεκτρισμού
- Θερμότητας Υψηλής Απόδοσης (Σ.Η.Θ.Υ.Α.) ή/και σταθμούς αποθήκευσης ισχύος έως και δέκα (10) μεγαβάτ
(MW), υποβάλλονται από τους ενδιαφερόμενους στον
Διαχειριστή Ελληνικού Δικτύου Διανομής Ηλεκτρικής
Ενέργειας. Οι αιτήσεις για σταθμούς ισχύος άνω των δέκα
(10) MW υποβάλλονται από τους ενδιαφερόμενους στον
Ανεξάρτητο Διαχειριστή Μεταφοράς Ηλεκτρικής Ενέργειας (ΑΔΜΗΕ Α.Ε.).
Αν ο Διαχειριστής του Δικτύου αδυνατεί να χορηγήσει
Οριστική Προσφορά Σύνδεσης για τεχνικούς λόγους ή ο
ενδιαφερόμενος δεν αποδεχθεί την Οριστική Προσφορά
Σύνδεσης, η αίτηση σε περίπτωση σταθμών Α.Π.Ε. με
ισχύ μεγαλύτερη από ένα (1) MW δύναται να διαβιβαστεί
στον έτερο Διαχειριστή για τη διερεύνηση της δυνατότητας παροχής πρόσβασης στα δίκτυα, χωρίς να μεταβάλλεται η αρχική ημερομηνία υποβολής της αίτησης.
Έως την 31η Δεκεμβρίου 2024 παρέχεται η δυνατότητα στους ενδιαφερόμενους να επιλέξουν τον Διαχειριστή στον οποίο θα υποβάλλουν την αίτησή τους για
σταθμούς ισχύος από ένα (1) έως δέκα (10) MW, που
έχουν Βεβαίωση ή Βεβαίωση Ειδικών Έργων, καθώς και
για πιλοτικούς θαλάσσιους πλωτούς φωτοβολταϊκούς
σταθμούς του άρθρου 90. Αιτήσεις χορήγησης Οριστικών Προσφορών Σύνδεσης για σταθμούς του παρόντος,
ισχύος έως δέκα (10) μεγαβάτ (MW), που υποβάλλονται
έως την 31η Δεκεμβρίου 2024 στον Διαχειριστή του Συστήματος, αξιολογούνται από τον Διαχειριστή του Συστήματος.».
2. Η περ. στ) της παρ. 19 του άρθρου 5 του ν. 4951/2022,
περί αιτήσεων χορήγησης Οριστικής Προσφοράς Σύνδεσης αντικαθίσταται ως εξής:
«στ) Μείωση της μέγιστης ισχύος παραγωγής του
σταθμού χωρίς αλλαγή του τρόπου σύνδεσης ή μεταβολή της μέγιστης ισχύος παραγωγής δύο (2) ή περισσότερων σταθμών που αφορούν την ίδια τεχνολογία,
που ανήκουν στο ίδιο νομικό ή φυσικό πρόσωπο και
που συνδέονται στον ίδιο μετασχηματιστή, χωρίς να
αυξάνεται η συνολική μέγιστη ισχύς των σταθμών, με
την αντίστοιχη τροποποίηση των σχετικών εγγυητικών
επιστολών.».
Άρθρο 59
Υποβολή κοινού αιτήματος για τη χορήγηση
Οριστικής Προσφοράς Σύνδεσης στον
Διαχειριστή του Συστήματος - Αντικατάσταση
παρ. 1 άρθρου 14 ν. 4951/2022
Στην παρ. 1 του άρθρου 14 του ν. 4951/2022 (Α΄ 129),
περί υποβολής κοινού αιτήματος για τη χορήγηση Οριστικής Προσφοράς Σύνδεσης στον Διαχειριστή του Συστήματος επέρχονται οι ακόλουθες τροποποιήσεις: α)
στο πρώτο εδάφιο οι λέξεις «οχτώ (8) μεγαβάτ (MW),
εφόσον» αντικαθίστανται από τις λέξεις «(10) δέκα
μεγαβάτ (MW), εφόσον ο Διαχειριστής του Δικτύου,
στον οποίο υπεβλήθησαν αρχικώς οι αιτήσεις, δηλώσει, εντός τεσσάρων (4) μηνών από την υποβολή της
τελευταίας αίτησης, ότι αδυνατεί να χορηγήσει Οριστική Προσφορά Σύνδεσης για τεχνικούς λόγους και»,
β) προστίθενται τρία τελευταία εδάφια, και η παρ. 1
διαμορφώνεται ως εξής:
«1. Είναι δυνατή η υποβολή κοινού αιτήματος περί
χορήγησης Οριστικής Προσφοράς Σύνδεσης στον Διαχειριστή του Συστήματος, το οποίο αφορά σε περισσότερους σταθμούς με Βεβαίωση ή και με Βεβαίωση
Ειδικών Έργων ή Εξαιρούμενο Σταθμό, όταν η συνολική
ισχύς αυτών ξεπερνά το όριο των δέκα μεγαβάτ (10 MW),
εφόσον ο Διαχειριστής του Δικτύου, στον οποίο υπεβλήθησαν αρχικώς οι αιτήσεις, δηλώσει, εντός τεσσάρων
(4) μηνών από την υποβολή της τελευταίας αίτησης, ότι
αδυνατεί να χορηγήσει Οριστική Προσφορά Σύνδεσης
για τεχνικούς λόγους και η σύνδεση ενός ή περισσότερων σταθμών γίνεται μέσω νέων κοινών αποκλειστικών
δικτύων σε νέο ή υφιστάμενο Υποσταθμό μέσης τάσης
προς υψηλή. Αν:
α) ο Διαχειριστής του Δικτύου αδυνατεί να χορηγήσει
Οριστική Προσφορά Σύνδεσης για τεχνικούς λόγους, ή
β) δεν ανταποκριθεί εντός του ανωτέρω χρονικού διαστήματος οπότε και τεκμαίρεται αδυναμία χορήγησης
Οριστικής Προσφοράς Σύνδεσης για τεχνικούς λόγους, ή
γ) ο ενδιαφερόμενος δεν αποδεχθεί την Οριστική Προσφορά Σύνδεσης,
μπορεί να υποβάλει αίτημα στον Διαχειριστή του Συστήματος.
Κοινά αιτήματα που έχουν υποβληθεί έως την 31η
Οκτωβρίου 2024 στον Διαχειριστή του Συστήματος, αξιολογούνται από τον Διαχειριστή του Συστήματος. Στην
περίπτωση αυτή, το κοινό αίτημα κατατάσσεται από
τον Διαχειριστή του Συστήματος βάσει της ημερομηνίας υποβολής του τελευταίου μεμονωμένου αιτήματος
στον Διαχειριστή του Δικτύου.».
Άρθρο 60
Αύξηση ηλεκτρικού χώρου στο δίκτυο -
Προώθηση ενεργειακού συμψηφισμού και
σταθμών αυτοπαραγωγής -
Τροποποίηση παρ. 3, 4 και 11 και προσθήκη
παρ. 12 και 13 στο άρθρο 97 του ν. 4951/2022
1. Στην παρ. 3 του άρθρου 97 του ν. 4951/2022 (Α΄ 129),
περί περιθωρίου απορρόφησης ισχύος, επέρχονται οι
ακόλουθες τροποποιήσεις: α) στο πρώτο εδάφιο, αα) διαγράφονται οι λέξεις «καθώς και», αβ) μετά από τις λέξεις
«εικονικού ενεργειακού συμψηφισμού», προστίθενται
οι λέξεις «και για σταθμούς παραγωγής από βιομάζα,
βιοαέριο ή μικρούς Υδροηλεκτρικούς Σταθμούς (μΥΗΣ)
εγκατεστημένης ισχύος ή μέγιστης ισχύος παραγωγής
μικρότερης των δεκαπέντε μεγαβάτ (15 MW), η συμβολή
των οποίων στο βραχυκύκλωμα στην έξοδο του σταθμού δεν υπερβαίνει το διπλάσιο της ονομαστικής ισχύος
του σταθμού και για αιολικούς σταθμούς εγκατεστημένης ισχύος ή μέγιστης ισχύος παραγωγής μικρότερης ή
ίσης των εξήντα κιλοβάτ (60 kW)», β) η περ. β) αντικαθίσταται, γ) προστίθεται περ. γ), δ) στο δέκατο εδάφιο,
δα) μετά τις λέξεις «αυτοπαραγωγής ενεργειακού» προστίθενται οι λέξεις «συμψηφισμού, σταθμούς αυτοκατανάλωσης ταυτοχρονισμένου συμψηφισμού και σταθμούς αυτοκατανάλωσης εικονικού ταυτοχρονισμένου»,
δβ) οι λέξεις «το όριο ισχύος ορίζεται στα εκατό (100)
kW» αντικαθίστανται από τις λέξεις «και εν γένει δημοτικών κτιρίων, καθώς και φωτισμού οδών και πλατειών,
το όριο ισχύος ορίζεται στα διακόσια (200) kW», ε) στο
ενδέκατο, οι λέξεις «των περ. α) ή β)», αντικαθίστανται
από τις λέξεις «των περ. α), β) ή γ)», στ) προστίθεται νέο
δωδέκατο εδάφιο, και η παρ. 3 διαμορφώνεται ως εξής:
«3. Ο Διαχειριστής του Δικτύου από την έναρξη ισχύος του παρόντος διαθέτει περιθώριο απορρόφησης
ισχύος δέκα μεγαβάτ (10 MW) ανά Υποσταθμό, πλέον
του υφιστάμενου περιθωρίου, αποκλειστικά για την
εγκατάσταση σταθμών Α.Π.Ε. και Σ.Η.Θ.Υ.Α. από αυτοπαραγωγούς, αυτοπαραγωγούς για την εφαρμογή
ενεργειακού συμψηφισμού, για την εφαρμογή του εικονικού ενεργειακού συμψηφισμού, καθώς και για σταθμούς παραγωγής από βιομάζα, βιοαέριο ή μικρούς
Υδροηλεκτρικούς Σταθμούς (μΥΗΣ) εγκατεστημένης
ισχύος ή μέγιστης ισχύος παραγωγής μικρότερης των
δεκαπέντε μεγαβάτ (15 MW), η συμβολή των οποίων στο βραχυκύκλωμα στην έξοδο του σταθμού δεν
υπερβαίνει το διπλάσιο της ονομαστικής ισχύος του
σταθμού και για αιολικούς σταθμούς εγκατεστημένης
ισχύος ή μέγιστης ισχύος παραγωγής μικρότερης ή
ίσης των εξήντα κιλοβάτ (60 kW).
Το ως άνω επιπλέον περιθώριο καθίσταται διαθέσιμο
στο σύνολο των Υ/Σ του Ε.Δ.Δ.Η.Ε., περιλαμβανομένων
των περιοχών με κορεσμένα δίκτυα και εξαιρουμένου
μόνο του δικτύου των Μη Διασυνδεδεμένων Νησιών
(Μ.Δ.Ν.), χωρίς να καταλαμβάνεται από περιορισμούς
που σχετίζονται με τα περιθώρια απορρόφησης του Συστήματος και κατανέμεται ως εξής:
α) Tα έξι μεγαβάτ (6MW) του περιθωρίου ανά Υ/Σ στις
κάτωθι κατηγορίες σταθμών ως εξής:
αα) Σταθμοί Α.Π.Ε. και Σ.Η.Θ.Υ.Α. που εγκαθίστανται
από τους ως άνω αυτοπαραγωγούς και αφορούν οικίες
(νοικοκυριά), συμπεριλαμβανομένων σταθμών του ειδικού προγράμματος ανάπτυξης φωτοβολταϊκών συστημάτων, για συνολική ισχύ έως και τρία μεγαβάτ (3MW),
αβ) σταθμοί Α.Π.Ε. και Σ.Η.Θ.Υ.Α. που εγκαθίστανται
από τους ως άνω αυτοπαραγωγούς και αφορούν τον
πρωτογενή τομέα, για συνολική ισχύ έως και τρία μεγαβάτ (3MW).
Για τη διάθεση του ως άνω περιθωρίου, ο Διαχειριστής
του Δικτύου χορηγεί Οριστικές Προσφορές Σύνδεσης
(όπου υφίστανται) ή Συμβάσεις Σύνδεσης με ανώτατο
όριο εγκατεστημένης ισχύος για την υποπερ. αα) τα δέκα
κόμμα οχτώ κιλοβάτ (10, 8 kW), ανά παροχή κατανάλωσης και για την υποπερ. αβ) τα πενήντα κιλοβάτ (50 kW).
Εάν το περιθώριο κάποιας κατηγορίας εξαντληθεί, ο
Διαχειριστής δύναται να αξιοποιεί περιθώριο από την
έτερη κατηγορία.
β) Τα τρία και οχτώ δέκατα μεγαβάτ (3.8 MW) του περιθωρίου ανά Υ/Σ για τους σταθμούς αυτοπαραγωγής
που αφορούν τον δευτερογενή και τριτογενή τομέα
(λοιπές χρήσεις), Κοινότητες Ανανεώσιμης Ενέργειας
και Ενεργειακές Κοινότητες Πολιτών και σταθμούς παραγωγής βιομάζας ή βιοαερίου ή μΥΗΣ του πρώτου
εδαφίου. Ειδικά για σταθμούς βιομάζας ή βιοαερίου
της παρούσας το περιθώριο διατίθεται για σταθμούς
παραγωγής ή αυτοπαραγωγής ισχύος μέχρι εκατό
κιλοβάτ (100 kW) έκαστος και για μΥΗΣ του πρώτου
εδαφίου μέχρι ενός μεγαβάτ (1MW). Για τη διάθεση
του ως άνω περιθωρίου, εξαιρουμένων των σταθμών
βιομάζας ή βιοαερίου και των μΥΗΣ του πρώτου εδαφίου, ο Διαχειριστής του Δικτύου χορηγεί Οριστικές
Προσφορές Σύνδεσης (όπου υφίστανται) ή Συμβάσεις
Σύνδεσης με ανώτατο όριο εγκατεστημένης ισχύος τα
διακόσια κιλοβάτ (200 kW).
γ) Τα δύο δέκατα μεγαβάτ (0.2 MW) του περιθωρίου
ανά Υ/Σ για αιολικούς σταθμούς εγκατεστημένης ισχύος
ή μέγιστης ισχύος παραγωγής μικρότερης ή ίσης των
εξήντα κιλοβάτ (60 kW) και ειδικότερα από ένα δέκατο
μεγαβάτ (0.1 MW) του περιθωρίου ανά Υ/Σ για αιολικούς σταθμούς καθεμίας εκ των κατηγοριών 1δ και 1δα
του πίνακα 1 της περ. β της παρ. 1 του άρθρου 4 του
ν. 4414/2016 (Α΄149). Ειδικά για τους αιολικούς σταθμούς
της παρούσας το περιθώριο διατίθεται για σταθμούς
παραγωγής ή αυτοπαραγωγής. Για τη διάθεση του ως
άνω περιθωρίου, ο Διαχειριστής του Δικτύου χορηγεί
Οριστικές Προσφορές Σύνδεσης (όπου υφίστανται) ή
Συμβάσεις Σύνδεσης με ανώτατο όριο εγκατεστημένης
ισχύος ή μέγιστης ισχύος παραγωγής μικρότερης ή ίσης
των εξήντα κιλοβάτ (60 kW).
Ειδικά για σταθμούς αυτοπαραγωγής ενεργειακού
συμψηφισμού, σταθμούς αυτοκατανάλωσης ταυτοχρονισμένου συμψηφισμού και σταθμούς αυτοκατανάλωσης εικονικού ταυτοχρονισμένου συμψηφισμού
που υλοποιούνται από νομικά πρόσωπα δημοσίου δικαίου προνοιακού χαρακτήρα, εκκλησιαστικά νομικά
πρόσωπα, φιλανθρωπικά ιδρύματα, οργανισμούς ιδιωτικού δικαίου μη κερδοσκοπικού χαρακτήρα, οι οποίοι
παρέχουν υπηρεσίες κοινωνικής φροντίδας, καθώς και
από Οργανισμούς Τοπικής Αυτοδιοίκησης α΄ και β΄ βαθμού για κάλυψη των αναγκών των δημοτικών παιδικών,
βρεφικών και βρεφονηπιακών σταθμών, σχολικών μονάδων πρωτοβάθμιας και δευτεροβάθμιας εκπαίδευσης,
κέντρων υγείας και νοσοκομείων, δημοτικών και δημοσίων αθλητικών κέντρων και εν γένει δημοτικών κτιρίων,
καθώς και φωτισμού οδών και πλατειών, το όριο ισχύος
ορίζεται στα διακόσια (200) kW.
Εάν το περιθώριο ενός εκ των περ. α), β) ή γ) εξαντληθεί, ο Διαχειριστής δύναται να ανακατανέμει το περιθώριο, διασφαλίζοντας για κάθε περίπτωση ελάχιστο
διαθέσιμο περιθώριο υποδοχής ισχύος ενός (1) MW.
Με κοινή απόφαση των Υπουργών Περιβάλλοντος
και Ενέργειας και Εθνικής Άμυνας δύναται να ορίζεται η
κατά προτεραιότητα χορήγηση Οριστικών Προσφορών
Σύνδεσης και κάλυψη του περιθωρίου απορρόφησης
ισχύος του πρώτου εδαφίου για την εγκατάσταση από
το Υπουργείο Εθνικής Άμυνας, για λόγους εθνικής ασφάλειας, σταθμών ΑΠΕ ισχύος μέχρι τριών μεγαβάτ (3 MW)
έκαστος με εφαρμογή ταυτοχρονισμένου συμψηφισμού
ή εικονικού ταυτοχρονισμένου συμψηφισμού.
Αν το περιθώριο απορρόφησης ισχύος των δέκα μεγαβάτ (10 MW) ανά Υποσταθμό του πρώτου εδαφίου εξαντληθεί, ο Διαχειριστής εξετάζει και εφόσον είναι τεχνικά
εφικτό δύναται να επεκτείνει το ως άνω περιθώριο ανά
μετασχηματιστή υψηλής τάσης/μέσης τάσης (ΥΤ/ΜΤ).»
2. Στην παρ. 4 του άρθρου 97 του ν. 4951/2022, επέρχονται οι ακόλουθες τροποποιήσεις: α) στην περ. α) οι
λέξεις «συμπεριλαμβανομένων σταθμών του ειδικού
προγράμματος ανάπτυξης φωτοβολταϊκών συστημάτων σε ποσοστό είκοσι τοις εκατό (20%)» αντικαθίστανται από τις λέξεις «, καθώς και σταθμών αποθήκευσης
σε ποσοστό εξήντα τοις εκατό (60%)», β) στην περ. β),
οι λέξεις «ογδόντα τοις εκατό (80%)» αντικαθίστανται
από τις λέξεις «σαράντα τοις εκατό (40%)», γ) προστίθεται τελευταίο εδάφιο και η παρ. 4 διαμορφώνεται
ως εξής:
«4. Τα διαθέσιμα περιθώρια υποδοχής ισχύος σταθμών
Α.Π.Ε. και Σ.Η.Θ.Υ.Α. που σύμφωνα με την παρ. 2 προκύπτουν ανά υποσταθμό (Υ/Σ) ή αναμετασχηματιστή
υψηλής τάσης/μέσης τάσης (ΥΤ/ΜΤ), χωρίς να συνυπολογίζεται σε αυτά η ισχύς των δέκα μεγαβάτ (10 MW)
της παρ. 3 διατίθενται για τη σύνδεση σταθμών Α.Π.Ε.
και Σ.Η.Θ.Υ.Α. ως εξής:
α) Για την εγκατάσταση σταθμών Α.Π.Ε. και Σ.Η.Θ.Υ.Α.
αυτοπαραγωγών, καθώς και σταθμών αποθήκευσης σε
ποσοστό εξήντα τοις εκατό (60%).
β) Για την εγκατάσταση λοιπών σταθμών Α.Π.Ε. και
Σ.Η.Θ.Υ.Α. σε ποσοστό σαράντα τοις εκατό (40%). Στην
περίπτωση αυτή, ο Διαχειριστής του Δικτύου υποδέχεται
νέες αιτήσεις για συνολική ισχύ έως και δέκα τοις εκατό
(10%) πάνω από το διαθέσιμο περιθώριο του εκάστοτε
υποσταθμού (Υ/Σ) ή μετασχηματιστή ΥΤ/ΜΤ. Υφιστάμενες αιτήσεις για σταθμούς παραγωγής ηλεκτρικής ενέργειας από Α.Π.Ε. και Σ.Η.Θ.Υ.Α. που έχουν υποβληθεί στον
Διαχειριστή του Δικτύου δύνανται να μετατραπούν σε
αιτήσεις για σταθμούς αυτοπαραγωγής και κατατάσσονται με βάση την αρχική ημερομηνία υποβολής της αίτησής τους σύμφωνα με το άρθρου 14 του ν. 3468/2006
(Α΄ 129).».
3. Στο τέλος της περ. β) της παρ. 11 του άρθρου 97
του ν. 4951/2022, προστίθενται οι λέξεις «και για τους
οποίους έχει υποβληθεί αίτηση στο πρόγραμμα «Φωτοβολταϊκά στο Χωράφι»», και η περ. β διαμορφώνεται
ως εξής:
«β) με ισχύ μέχρι τριάντα (30) kW που αναπτύσσονται από αγρότες εγγεγραμμένους στο Μητρώο Αγροτών και Αγροτικών Εκμεταλλεύσεων του ν. 3874/2010
(Α΄ 151) για εγκαταστάσεις αγροτικών εκμεταλλεύσεων
του ν. 3874/2010 και αγροτικών χρήσεων και για τους
οποίους έχει υποβληθεί αίτηση στο πρόγραμμα «Φωτοβολταϊκά στο Χωράφι».
4. Στο άρθρο 97 του ν. 4951/2022 προστίθεται παρ. 12
και 13 ως εξής:
«12. Αδιάθετα περιθώρια ισχύος εκ των ασφαλών
περιθωρίων απορρόφησης στο κορεσμένο δίκτυο της
Πελοποννήσου, όπως αυτά προσδιορίζονται με την
υπ’ αρ. 663/2019 απόφαση της Ρ.Α.Ε.E.Y.(Β΄ 3660), δεσμεύονται από σταθμούς που έχουν υποβάλλει αίτηση
στους αρμόδιους Διαχειριστές, όπως αυτοί αποτυπώνονται στον ενιαίο κατάλογο σειράς προτεραιότητας
που τηρείται σύμφωνα με το άρθρο 11 της υπό στοιχεία ΥΠΕΝ/ΓΔΕ/84014/7123/12.8.2022 απόφασης του
Υπουργού Περιβάλλοντος και Ενέργειας (Β΄ 4333), περί
καθορισμού πλαισίου προτεραιότητας στην χορήγηση
οριστικών Προσφορών Σύνδεσης για σταθμούς Α.Π.Ε.
και Σ.Η.Θ.Υ.Α. και σταθμούς αποθήκευσης από τον Διαχειριστή του Δικτύου και τον Διαχειριστή του Συστήματος, συμπεριλαμβανομένων των περιοχών που έχουν
χαρακτηρισθεί ως κορεσμένα δίκτυα κατά παρέκκλιση
κάθε άλλης γενικής ή ειδικής διάταξης, σύμφωνα με το
άρθρο 89 του παρόντος, λαμβάνοντας υπόψη και τυχόν
περιθώρια που έχουν διατεθεί.
Αν ο αρμόδιος Διαχειριστής δεν δύναται να χορηγήσει Οριστική Προσφορά Σύνδεσης σε σταθμούς του
ανωτέρω καταλόγου, συμπεριλαμβανομένων σταθμών
για τους οποίους έχει διαπιστωθεί αδυναμία σύνδεσης και των οποίων οι αιτήσεις έχουν διατηρηθεί σε
εκκρεμότητα λόγω απαιτούμενων έργων αναβάθμισης του Δικτύου ή του Συστήματος, σύμφωνα με τα
εγκεκριμένα από τη Ρ.Α.Α.Ε.Υ., σχέδια ανάπτυξης των
Διαχειριστών, δεσμεύει την ισχύ που αντιστοιχεί στους
σταθμούς αυτούς, η οποία αφαιρείται από το διαθέσιμο περιθώριο και προβαίνει στην εξέταση των λοιπών
εκκρεμών αιτήσεων.
Με την εξάντληση των διαθεσίμων περιθωρίων, λοιπές
εκκρεμείς αιτήσεις για την εγκατάσταση σταθμών Α.Π.Ε.
απορρίπτονται από τους αρμόδιους Διαχειριστές και εγγυητικές επιστολές που έχουν υποβληθεί επιστρέφονται.
13. Αν δεν γίνουν δεκτές Οριστικές Προσφορές Σύνδεσης από τους κατόχους των ανωτέρω σταθμών που
έχουν δεσμεύσει διαθέσιμα περιθώρια ισχύος, ο αρμόδιος Διαχειριστής δύναται να χορηγήσει Οριστική Προσφορά Σύνδεσης στις λοιπές εκκρεμείς αιτήσεις παρ.
12, λαμβάνοντας υπόψη την κατάταξη της αίτησής τους
στον ενιαίο κατάλογο, κατά την 31η Οκτωβρίου 2024,
εφόσον αυτό είναι τεχνικά εφικτό και οι κάτοχοι των
σταθμών αυτών υποβάλλουν εκ νέου τις απαιτούμενες
εγγυητικές επιστολές.
Για αιτήσεις σταθμών αυτοπαραγωγής που έχουν
υποβληθεί ή υποβάλλονται εκτός των ορίων ασφαλούς
απορρόφησης ισχύος στο κορεσμένου Δίκτυο της Πελοποννήσου, για τις οποίες απαιτείται η ολοκλήρωση
έργων του Δικτύου ή του Συστήματος στην περιοχή
της Τροιζηνίας, ο Διαχειριστής του Δικτύου προβαίνει
στην εξέταση και χορήγηση Οριστικών Προσφορών
Σύνδεσης σύμφωνα με το ενδέκατο εδάφιο της παρ.
7 και την παρ. 10 του άρθρου 14 του ν. 3468/2006 για
τους σταθμούς αυτοκατανάλωσης έξι (6) μήνες πριν την
προβλεπόμενη ημερομηνία ολοκλήρωσης των έργων
όπως αυτή ορίζεται κατά την 31η Οκτωβρίου 2024 στο
εγκεκριμένο από τη Ρ.Α.Α.Ε.Υ πρόγραμμα ανάπτυξης,
εφόσον αυτό είναι τεχνικά εφικτό και με ειδικό όρο για
την ηλέκτριση των σταθμών κατόπιν ολοκλήρωσης των
έργων αναβάθμισης.».
Άρθρο 61
Επιμερισμός κόστους σύνδεσης έργων του
Ελληνικού Δικτύου Διανομής Ηλεκτρικής
Ενέργειας - Προσθήκη παρ. 5Α στο άρθρο 98
του ν. 4951/2022
Στο άρθρο 98 του ν. 4951/2022 (Α΄ 129), περί επιμερισμού του κόστους σύνδεσης έργων του Ελληνικού Δικτύου Διανομής Ηλεκτρικής Ενέργειας (ΕΔΔΗΕ), προστίθεται
παρ. 5Α ως εξής:
«5Α. Ο επιμερισμός κόστους που προβλέπεται στις
παρ. 4 και 5 εφαρμόζεται και στα έργα επέκτασης του
ΕΔΔΗΕ για τη σύνδεση Καταναλωτών Μέσης Τάσης.
Για την εφαρμογή του επιμερισμού κόστους του πρώτου εδαφίου, εκδίδεται σχετική ειδική απόφαση της
Ρ.Α.Α.Ε.Υ., κατόπιν σχετικής εισήγησης του Διαχειριστή
του ΕΔΔΗΕ, η οποία περιλαμβάνει τις ειδικότερες ρυθμίσεις για το πλαίσιο υλοποίησης του υπόψη επιμερισμού,
συμπεριλαμβανομένων και των τυχόν επιμέρους κοστολογικών στοιχείων, τα οποία εξαιρούνται της εφαρμογής
του εν λόγω επιμερισμού και για τα οποία το σύνολο
του σχετικού κόστους το επωμίζεται ο Καταναλωτής
Μέσης Τάσης.».
Άρθρο 62
Χρηματοδότηση ιδιωτικών συνδέσεων
σε υπογειοποιημένο δίκτυο χαμηλής τάσης
1. Το κόστος σύνδεσης οικιών και λοιπών κτιριακών
εγκαταστάσεων με το υπογειοποιημένο δίκτυο χαμηλής τάσης δύναται να καλύπτεται από το Πρόγραμμα
Δημοσίων Επενδύσεων, συγχρηματοδοτούμενο ή εθνικό, και να αποτελεί επιλέξιμη δαπάνη στην περίπτωση
χρηματοδότησης ή συγχρηματοδότησης των έργων
υπογείωσης των σχετικών δικτύων από ευρωπαϊκούς
και εθνικούς πόρους.
2. Στις επιλέξιμες δαπάνες των συνδέσεων της παρ.
1, συμπεριλαμβάνεται το σύνολο των εργασιών και των
υλικών, για τη σύνδεση της μετρητικής διάταξης εντός
της ιδιοκτησίας με το υπόγειο δίκτυο χαμηλής τάσης.
3. Το παρόν ισχύει, τηρουμένων των κανόνων περί
κρατικών ενισχύσεων και των κανόνων επιλεξιμότητας
του χρηματοδοτικού μέσου.
Άρθρο 63
Μεταβατικό καθεστώς για τη διακίνηση και
διάθεση υδρογόνου σε πρατήρια υδρογόνου
Για τη διακίνηση και διάθεση υδρογόνου που χρησιμοποιείται για την κίνηση οχημάτων οδικών μεταφορών με χρήση κελιών καυσίμου (fuel cell) στα πρατήρια
της υπ’ αρ. 118664/12.4.2023 κοινής απόφασης των
Υπουργών Περιβάλλοντος και Ενέργειας και Υποδομών και Μεταφορών (Β΄ 2570), περί καθορισμού όρων,
προϋποθέσεων και τεχνικών προδιαγραφών για την
εγκατάσταση πρατηρίων υδρογόνου για την κίνηση
οχημάτων οδικών μεταφορών και τα οποία καλύπτουν
τις υποχρεώσεις ως προς τις υποδομές υδρογόνου για
οδικά οχήματα που απορρέουν από τον Κανονισμό
(ΕΕ) 2023/1804 του Ευρωπαϊκού Κοινοβουλίου και
του Συμβουλίου, της 13ης Σεπτεμβρίου 2023, για την
ανάπτυξη υποδομών εναλλακτικών καυσίμων και για
την κατάργηση της Οδηγίας 2014/94/ΕΕ (L 234), μέχρι
τη θέση σε ισχύ του νέου θεσμικού πλαισίου για τη
ρύθμιση της αγοράς υδρογόνου με την ενσωμάτωση
στο εθνικό δίκαιο της Οδηγίας (ΕΕ) 2024/1788 του Ευρωπαϊκού Κοινοβουλίου και του Συμβουλίου της 13ης
Ιουνίου 2024 σχετικά με κοινούς κανόνες για τις εσωτερικές αγορές ανανεώσιμων αερίων, φυσικού αερίου και
υδρογόνου, και με την τροποποίηση της Οδηγίας (ΕΕ)
2023/1791 και την κατάργηση της Οδηγίας 2009/73/
ΕΚ (αναδιατύπωση) (ΕΕ L 2024/1788 της 15.7.2024),
ισχύουν τα ακόλουθα:
α) Κάθε πρόσωπο που διαθέτει υδρογόνο σε Πρατήριο
Υδρογόνου, ορίζεται ως «προμηθευτής υδρογόνου για
πρατήρια».
β) Ο προμηθευτής υδρογόνου για πρατήρια καταχωρείται, μετά από αίτημά του, στο Μητρώο Προμηθευτών
Υδρογόνου για Πρατήρια που λειτουργεί μεταβατικά στο
Υπουργείο Περιβάλλοντος και Ενέργειας.
γ) Ο προμηθευτής υδρογόνου για πρατήρια εφοδιάζει τα πρατήρια υδρογόνου με υδρογόνο σε υγρή ή
αέρια μορφή σύμφωνα με τις κατάλληλες προδιαγραφές
(υψηλής καθαρότητας) για τη χρήση σε κελιά καυσίμου.
δ) Ο προμηθευτής υδρογόνου για πρατήρια αναλαμβάνει τη διακίνηση του υδρογόνου σε υγρή ή αέρια
μορφή στο πρατήριο υδρογόνου, στην περίπτωση
που το υδρογόνο δεν παρέχεται απευθείας με σταθερό αγωγό μέσω δικτύου στο πρατήριο υδρογόνου.
Η διακίνηση του υδρογόνου γίνεται με κατάλληλα
πιστοποιημένα μέσα μεταφοράς (ιδίως βυτιοφόρα
και ρυμουλκούμενα) με την τήρηση των κανόνων για
την ασφαλή μεταφορά επικίνδυνων εμπορευμάτων
(«ADR»).
ΚΕΦΑΛΑΙΟ Η΄
ΕΞΟΥΣΙΟΔΟΤΙΚΕΣ -
ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 64
Εξουσιοδοτικές διατάξεις
1. Με απόφαση του Υπουργού Περιβάλλοντος και
Ενέργειας καθορίζονται οι λεπτομέρειες του άρθρου
48 και ειδικότερα: α) ο τρόπος υποβολής της δήλωσης
γνωστοποίησης της παρ. 2 και τα απαιτούμενα δικαιολογητικά, και β) οι ειδικότεροι όροι, οι προϋποθέσεις, τα
απαιτούμενα δικαιολογητικά και η διαδικασία για την
έκδοση, τροποποίηση ή ανάκληση της άδειας της παρ. 5,
γ) η διαδικασία επιβολής, βεβαίωσης, είσπραξης και απόδοσης των προστίμων στον ειδικό λογαριασμό με την
ονομασία «Ταμείο Ενεργειακής Μετάβασης», καθώς και
κάθε άλλο θέμα σχετικό με την εφαρμογή του παρόντος.
2. Με απόφαση του Υπουργού Περιβάλλοντος και
Ενέργειας καθορίζονται οι λεπτομέρειες λειτουργίας
του Μητρώου Προμηθευτών Υδρογόνου για Πρατήρια,
οι κατάλληλες προδιαγραφές για τη χρήση υδρογόνου
σε κελιά καυσίμου και κάθε άλλο θέμα σχετικό με την
εφαρμογή του άρθρου 63.
Άρθρο 65
Καταργούμενες διατάξεις
Από την έναρξη ισχύος του παρόντος καταργούνται:
α) το άρθρο 13 του ν. 4602/2019 (Α΄ 45), περί ενεργειακών συστημάτων θέρμανσης ή ψύξης,
β) οι περ. γ) και δ) της παρ. 11 του άρθρου 97 του ν.
4951/2022 (Α΄ 129), περί περιπτώσεων επιτρεπτής υποβολής νέων αιτήσεων για τη χορήγηση Οριστικών Προσφορών Σύνδεσης,
γ) η παρ. 3 του άρθρου 124 του ν. 5106/2024 (Α΄ 63),
περί μη εμπρόθεσμης ολοκλήρωσης ενεργειών και
δ) η περ. α) της παρ. 8 του άρθρου 11Α του ν. 4685/2020
(Α΄ 92), περί εγγυητικής επιστολής βεβαίωσης παραγωγού.
ΜΕΡΟΣ Δ΄
ΧΩΡΟΤΑΞΙΚΕΣ ΚΑΙ ΠΟΛΕΟΔΟΜΙΚΕΣ ΔΙΑΤΑΞΕΙΣ
ΚΕΦΑΛΑΙΟ Α΄
ΧΩΡΟΤΑΞΙΚΕΣ ΡΥΘΜΙΣΕΙΣ ΚΑΙ ΕΝΙΣΧΥΣΗ
ΠΛΗΓΕΝΤΩΝ ΑΠΟ ΦΥΣΙΚΕΣ ΚΑΤΑΣΤΡΟΦΕΣ
Άρθρο 66
Απόδοση καταβληθέντων σε λατομεία -
Τροποποίηση παρ. 5 άρθρου 44 ν. 4512/2018
Στην παρ. 5 του άρθρου 44 του ν. 4512/2018 (Α΄ 5), περί
δικαιώματος έρευνας και εκμετάλλευσης των λατομικών
ορυκτών, που βρίσκονται σε δημόσιες δασικού εν γένει
χαρακτήρα εκτάσεις: α) Στο πέμπτο εδάφιο, πριν από τη
λέξη «ιδιοκτήτη» προστίθεται η λέξη «αναγνωρισθέντα»
και β) προστίθεται τελευταίο εδάφιο, και η παρ. 5 διαμορφώνεται ως εξής:
«5. Το δικαίωμα έρευνας και εκμετάλλευσης των λατομικών ορυκτών, που βρίσκονται σε δημόσιες δασικού
εν γένει χαρακτήρα εκτάσεις ή δημόσιες χορτολιβαδικές,
ανήκει στο Δημόσιο.
Η αμφισβήτηση του δικαιώματος κυριότητας του
Δημοσίου επί των εκτάσεων αυτών δεν εμποδίζει την
εκμετάλλευση λατομείων. Οι εκτάσεις αυτές θεωρούνται
δημόσιες μέχρι την οριστική επίλυση του ιδιοκτησιακού
τους καθεστώτος. Μέχρι την επίλυση του ιδιοκτησιακού
καθεστώτος αποδίδονται στο Δημόσιο τα οφειλόμενα
μισθώματα και το προβλεπόμενο από τη δασική νομοθεσία αντάλλαγμα χρήσης και τηρούνται οι λοιπές απορρέουσες από τις οικείες διατάξεις υποχρεώσεις.
Σε περίπτωση αναγνώρισης της κυριότητας των εκτάσεων υπέρ φυσικού ή νομικού προσώπου, τα καταβληθέντα υπέρ του Δημοσίου μισθώματα επιστρέφονται
στον αναγνωρισθέντα ιδιοκτήτη, ως αχρεωστήτως καταβληθέντα.
Επίσης επιστρέφεται το αντάλλαγμα χρήσης κατά
ποσοστό είκοσι τοις εκατό (20%) λόγω της διαφοράς
του ποσοστού αυτού από το αντάλλαγμα χρήσης δημόσιας δασικής έκτασης, σε σχέση με αυτό της χρήσης
ιδιωτικής.
Η επιστροφή των μισθωμάτων κατά το πέμπτο εδάφιο
γίνεται ατόκως από το ελληνικό Δημόσιο απευθείας στον
αναγνωρισθέντα ιδιοκτήτη.».
Άρθρο 67
Αποχαρακτηρισμός λατομικών περιοχών -
Αντικατάσταση παρ. 7 άρθρου 48 ν. 4512/2018
Η παρ. 7 του άρθρου 48 του ν. 4512/2018 ( Α΄ 5), περί
αποχαρακτηρισμού των λατομικών περιοχών, αντικαθίσταται ως εξής:
«7. α) Λατομικές περιοχές, που έχουν περιέλθει σε
αδράνεια για περισσότερο από μια δεκαετία, αποχαρακτηρίζονται με απόφαση του οικείου Περιφερειάρχη,
εφόσον τεκμηριωμένα δεν συντρέχουν λόγοι διατήρησής τους. Η απόφαση του Περιφερειάρχη, η οποία
εκδίδεται κατόπιν εισήγησης της αρμόδιας υπηρεσίας
της οικείας Περιφέρειας και αιτιολογημένης γνώμης
των δημοτικών και περιφερειακών συμβουλίων των
Οργανισμών Τοπικής Αυτοδιοίκησης α΄ και β΄ βαθμού,
αντίστοιχα, δημοσιεύεται στην Εφημερίδα της Κυβερνήσεως και κοινοποιείται άμεσα στην αρμόδια υπηρεσία
του Υπουργείου Περιβάλλοντος και Ενέργειας.
β) Λατομικές περιοχές εξόρυξης λατομικών ορυκτών,
εντός των οποίων έχουν λειτουργήσει λατομεία τα οποία
έχουν περιέλθει σε δεκαετή τουλάχιστον αδράνεια, σύμφωνα με διαπιστωτική πράξη της αρμόδιας υπηρεσίας,
που ενέκρινε την τελευταία σύμβαση μίσθωσης, αποχαρακτηρίζονται, με απόφαση του Υπουργού Περιβάλλοντος και Ενέργειας, η οποία εκδίδεται ύστερα από
εισήγηση της Διεύθυνσης Περιβάλλοντος, αν:
βα) έχει εκδοθεί σχετικό προεδρικό διάταγμα ή άλλη
προστατευτική διάταξη για τη συγκεκριμένη περιοχή, ή
ββ) έχει θεσμοθετηθεί Ρυθμιστικό Σχέδιο, ή Τοπικό Πολεοδομικό Σχέδιο ή Ειδικό Πολεοδομικό Σχέδιο ή βάσει
γενικότερα του χωροταξικού σχεδιασμού, οι διατάξεις
του οποίου είναι αντίθετες προς τη λειτουργία λατομείων
στη συγκεκριμένη λατομική περιοχή.
Η ως άνω διαδικασία προηγείται σε κάθε περίπτωση,
της κατάθεσης αιτημάτων αδειών έρευνας ή έγκρισης
αυτών ή έγκρισης σύμβασης εκμετάλλευσης.».
Άρθρο 68
Χρηματοδότηση υλοποίησης έργων
υποδομής για την ανασυγκρότηση και
αναβάθμιση των πυρόπληκτων περιοχών της
Ανατολικής Αττικής - Τροποποίηση παρ. 1
άρθρου 16 ν. 5006/2022
Στο τέλος της παρ. 1 του άρθρου 16 του ν. 5006/2022
(Α΄ 239) περί της χρηματοδότησης σε περίπτωση υπέρβασης του ποσού της δωρεάς, προστίθενται οι λέξεις
«ή του ειδικού λογαριασμού της υπό στοιχεία οικ.
2/57679/ΔΛΓΚ/2018 κοινής απόφασης του Υπουργού
και του Αναπληρωτή Υπουργού Οικονομικών (Β΄ 3014),
περί σύστασης ειδικού λογαριασμού στην Τράπεζα της
Ελλάδος για την αρωγή πληγέντων από τις πυρκαγιές
που ξέσπασαν σε περιοχές της επικράτειας στις 23 και
24 Ιουλίου 2018 και καθορισμού των οργάνων και του
τρόπου διαχείρισης και λειτουργίας αυτού ή του ειδικού
λογαριασμού της Υπηρεσίας Διάθεσης Ευρωπαϊκών και
Λοιπών Πιστώσεων της Βουλής των Ελλήνων του άρθρου 98Β του Κανονισμού της Βουλής (Α΄ 106)» και η
παρ. 1 διαμορφώνεται ως εξής:
«1. Η δαπάνη υλοποίησης του έργου καλύπτεται από
τη δωρεά της Κυπριακής Δημοκρατίας που περιγράφεται
στο, από 19.10.2021, Μνημόνιο Συνεργασίας μεταξύ της
Ελληνικής Δημοκρατίας και της Κυπριακής Δημοκρατίας για την υλοποίηση έργων υποδομής για την ανασυγκρότηση και αναβάθμιση των πυρόπληκτων περιοχών
της Ανατολικής Αττικής. Σε περίπτωση υπέρβασης του
ποσού της δωρεάς αυτής, η χρηματοδότηση γίνεται με
πόρους του κρατικού προϋπολογισμού ή του ειδικού
λογαριασμού της υπό στοιχεία οικ. 2/57679/ΔΛΓΚ/2018
κοινής απόφασης του Υπουργού και του Αναπληρωτή
Υπουργού Οικονομικών (Β΄ 3014), περί σύστασης ειδικού λογαριασμού στην Τράπεζα της Ελλάδος για την
αρωγή πληγέντων από τις πυρκαγιές που ξέσπασαν σε
περιοχές της επικράτειας στις 23 και 24 Ιουλίου 2018 και
καθορισμού των οργάνων και του τρόπου διαχείρισης
και λειτουργίας αυτού, ή του ειδικού λογαριασμού της
Υπηρεσίας Διάθεσης Ευρωπαϊκών και Λοιπών Πιστώσεων της Βουλής των Ελλήνων του άρθρου 98Β του Κανονισμού της Βουλής (Α΄ 106).».
ΚΕΦΑΛΑΙΟ Β΄
ΕΞΟΡΘΟΛΟΓΙΣΜΟΣ ΤΗΣ
ΑΞΙΟΠΟΙΗΣΗΣ ΑΚΙΝΗΤΩΝ
Άρθρο 69
Διόρθωση σφάλματος περί υφιστάμενων
τουριστικών εγκαταστάσεων που βρίσκονται
εγκατεστημένες σε ακίνητα του Δημοσίου,
συμπεριλαμβανομένων των ακινήτων της
Εταιρείας Ακινήτων του Δημοσίου
Τουριστικές εγκαταστάσεις που βρίσκονται εγκατεστημένες σε ακίνητα του Δημοσίου, συμπεριλαμβανομένων των ακινήτων της Εταιρείας Ακινήτων του Δημοσίου,
οι οποίες υφίστανται προ της έναρξης ισχύος του, από
1.3.2004, προεδρικού διατάγματος (Δ΄ 254), περί καθορισμού ζωνών προστασίας, χρήσεων γης και όρων και
περιορισμών δόμησης στην παραλιακή ζώνη της Αττικής
από το Φαληρικό Όρμο μέχρι την Αγία Μαρίνα Κρωπίας,
και διαθέτουν προγενέστερες αυτού διαπιστωτικές πράξεις νομιμότητας κτιριακών εγκαταστάσεων του Γενικού
Γραμματέα του Ελληνικού Οργανισμού Τουρισμού, δύναται να διατηρούνται καθ’ υπέρβαση των περιορισμών
της περ. γ΄ της παρ. 3 του άρθρου 3 και των περ. γ΄ και ζ΄
της παρ. 2 του άρθρου 4 του ως άνω π.δ. κατά την έκταση
που περιγράφονται στις διαπιστωτικές πράξεις. Αν στο
ανωτέρω π.δ. δεν προβλέπεται ρητά η απομάκρυνση
των χρήσεων αυτών, αυτές δύναται να διατηρούνται
κατά την έκταση που διαπιστώνεται στις σχετικές διαπιστωτικές πράξεις.
Άρθρο 70
Ειδικές περιπτώσεις υπαγωγών κατασκευών
ακινήτων δημόσιου ενδιαφέροντος -
Προσθήκη παρ. 2Α στο άρθρο 114
του ν. 4495/2017
Στο άρθρο 114 του ν. 4495/2017 (Α΄ 167), περί αυθαιρέτων κατασκευών ακινήτων δημοσίου ενδιαφέροντος,
προστίθεται παρ. 2Α ως εξής:
«2Α. Αν τμήμα κτιρίου εντός ακινήτου της περ. ζ΄ της
παρ. 1 βρίσκεται εντός περιοχής της περ. ζ΄ της παρ.
2 του άρθρου 89, δύναται να υπαχθεί στην αναστολή
επιβολής κυρώσεων του άρθρου 97 με την καταβολή
του παραβόλου που αντιστοιχεί στην επιφάνειά του
και του ενιαίου ειδικού προστίμου, εφόσον υφίσταται θετική γνωμοδότηση του Κεντρικού Συμβουλίου
Πολεοδομικών Θεμάτων και Αμφισβητήσεων σχετικά
με την τεχνική αδυναμία κατεδάφισης αυτού ύστερα
από υποβολή σχετικής τεχνικής έκθεσης μηχανικού, το
εμβαδόν της αυθαίρετης κατασκευής δεν υπερβαίνει
το είκοσι τοις εκατό (20%) της νομίμως δομημένης επιφάνειας και από την 1η Ιανουαρίου 2024 δεν αναπτύσσεται, εντός της αυθαίρετης κατασκευής, οικονομική
δραστηριότητα.».
Άρθρο 71
Αντικατάσταση διαγράμματος άρθρου 21
ν. 3212/2003
Αντικαθίσταται το διάγραμμα 6478.3 της περ. β΄ της
παρ. 1 του άρθρου 21 ν. 3212/2003 (A΄ 308), ως εμφαίνεται στο Παράρτημα A΄ του παρόντος.
Άρθρο 72
Ειδικοί όροι δόμησης για την ανέγερση
κλειστού γυμναστηρίου στον Δήμο Γαλατσίου
Αττικής
Στην έκταση εμβαδού τεσσάρων χιλιάδων πεντακοσίων τετραγωνικών μέτρων (4.500 τ.μ.) που βρίσκεται στο
Γαλάτσι Αττικής, όπως αυτή εμφαίνεται με τα στοιχεία Α -
Β - Γ - Δ - Ε - Ζ - Η - Α στο από Δεκεμβρίου 2021 τοπογραφικό διάγραμμα του πολιτικού μηχανικού Ευάγγελου
Γαρμπή, κλίμακας 1:200, το οποίο προσαρτάται ως Παράρτημα B΄, δύναται να εγκαθίσταται, κατά παρέκκλιση
των ισχυουσών χρήσεων γης, κλειστό γυμναστήριο μετά
των συνοδών αυτού χρήσεων οι οποίες καθορίζονται
σύμφωνα με το άρθρο 5 του π.δ. 59/2018 (Α΄ 114), με
τους ακόλουθους ειδικούς όρους:
α) Τα κτίρια δύναται να εφάπτονται των εσωτερικών
ορίων του περιγράμματος της έκτασης Α-Β-Γ-Δ-Ε-Ζ-Η-Α.
Εκτός των εσωτερικών ορίων της παραπάνω έκτασης και
σε απόσταση έως δεκαπέντε (15) μέτρα επιτρέπονται
διαμορφώσεις περιβάλλοντος χώρου.
β) Συντελεστής δόμησης: 1,5.
γ) Μέγιστη επιτρεπόμενη κάλυψη: 1,0.
δ) Συντελεστής κατ’ όγκο εκμετάλλευσης: 5,5.
ε) Το ύψος των κτιρίων δεν μπορεί να υπερβαίνει τα
δεκαπέντε (15) μέτρα.
στ) Ποσοστό ημιυπαίθριων χώρων: 20%.
ζ) Ποσοστό εξωστών: 20%.
η) Υποχρεωτικός αριθμός θέσεων στάθμευσης: πενήντα πέντε (55) θέσεις στάθμευσης αυτοκινήτων, εκ των
οποίων έξι (6) θέσεις ατόμων με αναπηρία και έντεκα (11)
θέσεις ηλεκτρικών οχημάτων με υποδομές φόρτισης και
επιπλέον μία (1) θέση στάθμευσης λεωφορείου.
Άρθρο 73
Ρυθμίσεις για την ανέγερση και λειτουργία
εκπαιδευτικών μονάδων και κτιρίων που
προορίζονται για κοινωφελείς σκοπούς
Με σκοπό την ανέγερση και λειτουργία εκπαιδευτικών μονάδων ή κτιρίων που προορίζονται για κοινωφελείς σκοπούς, επιτρέπονται η έκδοση οικοδομικής
άδειας, η αλλαγή χρήσης και η έκδοση άδειας λειτουργίας σε οικόπεδα άρτια και οικοδομήσιμα, που βρίσκονται εντός ή εκτός εγκεκριμένου ρυμοτομικού σχεδίου
ή εντός ορίου οικισμού προ του 1923 ή εντός ορίου οικισμού κάτω των δέκα χιλιάδων (10.000) κατοίκων, που
ανήκουν στο Υπουργείο Παιδείας, Θρησκευμάτων και
Αθλητισμού ή τους εποπτευόμενους φορείς του, σύμφωνα με τους ισχύοντες όρους δόμησης της εκάστοτε
περιοχής και υπό τον όρο ότι τα ακίνητα αυτά πληρούν
τις αντίστοιχες με τη χρήση τους προδιαγραφές, χωρίς την προηγούμενη τροποποίηση του ρυμοτομικού
σχεδίου ή την έκδοση τοπικού ρυμοτομικού σχεδίου
ή σχεδίου οικισμού. Το πρώτο εδάφιο ισχύει και για
ακίνητα, τα οποία έχουν παραχωρηθεί κατά χρήση στο
Υπουργείο Παιδείας, Θρησκευμάτων και Αθλητισμού
ή σε εποπτευόμενο φορέα του για χρονικό διάστημα
μεγαλύτερο των δέκα (10) ετών.
Άρθρο 74
Παραχώρηση τμήματος δημοτικού ακινήτου
χωρίς αντάλλαγμα στο Υπουργείο Πολιτισμού
και αλλαγή χρήσης για την αποκατάσταση και
αναβάθμιση του κτιρίου του Αρχαιολογικού
Μουσείου Σπάρτης
1. Παραχωρείται, άνευ ανταλλάγματος, στο Υπουργείο
Πολιτισμού, για την αποκατάσταση και αναβάθμιση του
κτηρίου του Αρχαιολογικού Μουσείου Σπάρτης η κυριότητα υπό της στάθμης του εδάφους των τμημάτων του
δημοσίου ακινήτου, ιδιοκτησίας του Δήμου Σπάρτης,
που βρίσκεται στον Δήμο Σπάρτης της Περιφερειακής
Ενότητας Λακωνίας της Περιφέρειας Πελοποννήσου, συνολικού εμβαδού 409,87 τ.μ., με ΚΑΕΚ 301341502001,
όπως αυτά εµφαίνονται υπό στοιχεία «1-4-5-6-1» και
«3-2-Τ2-7-3» στο από Απριλίου 2024 τοπογραφικό διά
γραµµα, του τοπογράφου μηχανικού Σπυρίδωνα Αντζελέτου, κλίμακας ένα προς διακόσια (1:200) που επισυνάπτεται στον παρόντα ως Παράρτηµα Γ΄. Η παραχώρηση
γίνεται με τον σκοπό της επέκτασης του υπογείου που
υφίσταται εντός του περιγράμματος κάλυψης του ισογείου κτιρίου κατά παρέκκλιση του προβλεπόμενου στον
ν. 4067/2021 (Α΄ 79) υποχρεωτικού ακάλυπτου χώρου.
Το υπέργειο τμήμα συνεχίζει να έχει τον κοινόχρηστο
χαρακτήρα του ως δημοτικού κήπου.
2. Για την αποδοχή της παραχώρησης της κυριότητας
του ακινήτου της παρ. 1, εκδίδεται απόφαση του αρμόδιου οργάνου του Υπουργείου Πολιτισμού, στην οποία
περιγράφονται τα υπό παραχώρηση τμήματα του ακινήτου. Η απόφαση του πρώτου εδαφίου αποτελεί τον τίτλο
για την καταχώριση ή τη μεταγραφή της παραχώρησης
του ακινήτου στο αρµόδιο κτηµατολογικό γραφείο ή
υποθηκοφυλακείο, αντίστοιχα.
3. Στα τμήματα που παραχωρούνται με την παρ. 1
επιτρέπεται η υπόγεια κατ’ επέκταση προσθήκη του
υφιστάμενου υπογείου χώρου και η εγκατάσταση σε
αυτόν κύριων εκθεσιακών χώρων και υποστηρικτικών
χώρων, αποθηκών και μηχανολογικών εγκαταστάσεων
του Αρχαιολογικού Μουσείου Σπάρτης κατά παρέκκλιση των χρήσεων γης, της κάλυψης και του συντελεστή
δόμησης της περιοχής.
ΚΕΦΑΛΑΙΟ Γ΄
ΕΞΟΡΘΟΛΟΓΙΣΜΟΣ ΤΗΣ ΛΕΙΤΟΥΡΓΙΑΣ ΤΟΥ
ΚΕΝΤΡΙΚΟΥ ΣΥΜΒΟΥΛΙΟΥ ΠΟΛΕΟΔΟΜΙΚΩΝ
ΘΕΜΑΤΩΝ ΚΑΙ ΑΜΦΙΣΒΗΤΗΣΕΩΝ
Άρθρο 75
Μεταβατική άσκηση των αρμοδιοτήτων
του Κεντρικού Συμβουλίου Πολεοδομικών
Θεμάτων και Αμφισβητήσεων Β΄ - Προσθήκη
παρ. 10 στο άρθρο 125ΚΑ του ν. 4495/2017
Στο άρθρο 125ΚΑ του ν. 4495/2017 (Α΄ 167), περί μεταβατικών διατάξεων, προστίθεται παρ. 10 ως εξής:
«10. Έως τη συγκρότηση του Κεντρικού Συμβουλίου Πολεοδομικών Θεμάτων και Αμφισβητήσεων Β΄ της παρ. 2Α
του άρθρου 24, οι αρμοδιότητές του εξακολουθούν να
ασκούνται από το ΣΥ.ΠΟ.Θ.Α. Β΄ του άρθρου 20.».
Άρθρο 76
Άσκηση αρμοδιοτήτων από το
Κεντρικό Συμβούλιο Πολεοδομικών Θεμάτων
και Αμφισβητήσεων - Τροποποίηση παρ. 2
άρθρου εικοστού ν. 4787/2021
Στην παρ. 2 του άρθρου εικοστού του ν. 4787/2021
(Α΄ 44), περί αρμοδιοτήτων του Κεντρικού Συμβουλίου
Πολεοδομικών Θεμάτων και Αμφισβητήσεων, διαγράφεται το τελευταίο εδάφιο, και η παρ. 2 διαμορφώνεται
ως εξής:
«2. Το Συμβούλιο Μητροπολιτικού Σχεδιασμού της
περ. ε της παρ. 5 του άρθρου 12 του ν. 4250/2014 (Α΄
74) καταργείται και οι αρμοδιότητες αυτού ασκούνται
εφεξής από το Κεντρικό Συμβούλιο Πολεοδομικών Θεμάτων και Αμφισβητήσεων (ΚΕ.ΣΥ.ΠΟ.Θ.Α.) της παρ. 1
του άρθρου 24 του ν. 4495/2017 (Α΄ 167).».
ΚΕΦΑΛΑΙΟ Δ΄
ΑΝΑΣΤΟΛΗ ΕΚΔΟΣΗΣ ΟΙΚΟΔΟΜΙΚΩΝ
ΑΔΕΙΩΝ ΚΑΙ ΠΟΛΕΟΔΟΜΙΚΕΣ ΠΑΡΑΤΑΣΕΙΣ ΣΕ
ΕΙΔΙΚΟΤΕΡΕΣ ΠΕΡΙΟΧΕΣ
Άρθρο 77
Αναστολή έκδοσης οικοδομικών αδειών στην
περιοχή της Καλντέρας στις νήσους Θήρας και
Θηρασιάς
1. Στην περιοχή που εμφαίνεται ως Ζώνη Ζ΄ στο Παράρτημα Δ΄: α) αναστέλλεται έως την έγκριση του Ειδικού Πολεοδομικού Σχεδίου και όχι πέραν της 31ης Δεκεμβρίου 2025 η έκδοση οικοδομικών αδειών για νέα
κτίρια ή επεκτάσεις υφιστάμενων κτιρίων και πισινών ή
άλλων υδάτινων επιφανειών.
2. Για το σύνολο των υφιστάμενων κτισμάτων με
χρήση τουρισμού - αναψυχής ή καταστημάτων υγειονομικού ενδιαφέροντος στην περιοχή της παρ. 1 οι
ιδιοκτήτες εκπονούν μελέτης στατικής επάρκειας εντός
δύο (2) ετών από την έναρξη ισχύος του παρόντος. Η
τήρηση της ανωτέρω υποχρέωσης είναι αναγκαία για
τη λειτουργία αυτών μετά την παρέλευση της ως άνω
προθεσμίας.
3. Η οικεία Υπηρεσία Δόμησης διενεργεί έως την 30ή
Ιουνίου 2025 έλεγχο στο σύνολο των οικοδομικών αδειών που έχουν εκδοθεί την τελευταία πενταετία από την
έναρξη ισχύος του παρόντος στην περιοχή της παρ. 1.
Άρθρο 78
Παράταση της προθεσμίας μετεγκατάστασης
των υπηρεσιών Δήμου Ελληνικού -
Αργυρούπολης - Τροποποίηση άρθρου 68
ν. 4796/2021
Στο πρώτο εδάφιο του άρθρου 68 του ν. 4796/2021
(Α΄ 63), περί παράτασης της προθεσμίας μετεγκατάστασης των υπηρεσιών Δήμου Ελληνικού - Αργυρούπολης,
επέρχονται οι τροποποιήσεις: α) οι λέξεις «για τρία (3)
έτη» αντικαθίστανται από τις λέξεις «για πέντε (5) έτη»,
β) η λέξη «τριετούς» αντικαθίσταται από τη λέξη «πενταετούς», και το άρθρο 68 διαμορφώνεται ως εξής:
«Άρθρο 68
Παράταση της προθεσμίας μετεγκατάστασης των
υπηρεσιών Δήμου Ελληνικού - Αργυρούπολης
Κατά παρέκκλιση κάθε γενικής ή ειδικής διάταξης,
το επιτρεπτό της προβλεπόμενης στο άρθρο 38 του
ν. 4559/ 2018 (Α΄ 142) μετεγκατάστασης των υπηρεσιών του Δήμου Ελληνικού - Αργυρούπολης, με τη συνακόλουθη λειτουργία και διενέργεια των πάσης φύσεως
απαιτούμενων για την εκπλήρωση του υπηρεσιακού
καθήκοντος και δημοσίου συμφέροντος σχετικών με
τις ως άνω υπηρεσίες ενεργειών και δραστηριοτήτων,
οι οποίες σήμερα βρίσκονται στα ορισθησόμενα Οικοδομικά Τετράγωνα (Ο.Τ.) 90 και 90α του ρυμοτομικού
σχεδίου του Δήμου Ελληνικού - Αργυρούπολης (από
30.5.1979 π.δ., Δ΄ 342, από 21.12.1964 β.δ, Δ΄ 8 και από
21.7.1963 β.δ., Δ΄ 129), συγκεκριμένα δε, στα ακίνητα
που βρίσκονται επί των οδών Ρόζας Ιμβριώτη και 29ης
του Δήμου Ελληνικού - Αργυρούπολης, παρατείνεται για
πέντε (5) έτη από την έναρξη ισχύος του παρόντος, η δε
μετεγκατάσταση επιτρέπεται μέχρι την τροποποίηση
του Γενικού Πολεοδομικού Σχεδίου και του Ρυμοτομικού
Σχεδίου και σε κάθε περίπτωση εντός της προαναφερόμενης πενταετούς προθεσμίας. Οι υπηρεσίες του Δήμου
Ελληνικού - Αργυρούπολης περιλαμβάνουν, ενδεικτικά
και όχι περιοριστικά, τη Διεύθυνση Περιβάλλοντος και
Πολιτικής Προστασίας (ήτοι ιδίως, των διοικητικών υπηρεσιών, υπηρεσιών καθαριότητας, διαχείρισης κλαδεμάτων, πρασίνου, αμαξοστασίου, συνεργείου οχημάτων
και αποθηκών).».
ΜΕΡΟΣ Ε΄
ΛΟΙΠΕΣ ΕΠΕΙΓΟΥΣΕΣ ΔΙΑΤΑΞΕΙΣ
Άρθρο 79
Δυνατότητα δανειοδότησης των Δημόσιων
Επιχειρήσεων Ύδρευσης και Αποχέτευσης
από το Ταμείο Παρακαταθηκών και Δανείων
για έργα του Ταμείου Ανάκαμψης και
Ανθεκτικότητας
1. Για την κάλυψη της ίδιας συμμετοχής σε έργα ύδρευσης, αποχέτευσης και εξοικονόμησης ενέργειας που χρηματοδοτούνται από το Ταμείο Ανάκαμψης και Ανθεκτικότητας (Τ.Α.Α.), οι Οργανισμοί Τοπικής Αυτοδιοίκησης α΄
βαθμού μπορούν να συνομολογούν δάνεια με το Ταμείο
Παρακαταθηκών και Δάνειων (Τ.Π.Δ.) σύμφωνα με τους
όρους και τις προϋποθέσεις του π.δ. 169/2013 (Α΄ 272)
και του άρθρου 264 του ν. 3852/2010 (Α΄ 87). Το τοκοχρεολύσιο και οι πάσης φύσεως δαπάνες που απορρέουν
από τα ανωτέρω δάνεια καλύπτονται κατά το ήμισυ από
το Υπουργείο Περιβάλλοντος και Ενέργειας από πόρους
του Πράσινου Ταμείου.
2. Για την κάλυψη της ίδιας συμμετοχής σε έργα
ύδρευσης, αποχέτευσης και εξοικονόμησης ενέργειας που χρηματοδοτούνται από το Τ.Α.Α. οι δημοτικές
επιχείρησης ύδρευσης και αποχέτευσης μπορούν να
συνομολογούν δάνεια με τον δεσμευμένο τομέα του
Τ.Π.Δ.. Το τοκοχρεολύσιο και οι πάσης φύσεως δαπάνες
που απορρέουν από τα ανωτέρω δάνεια καλύπτονται
κατά το ήμισυ από το Υπουργείο Περιβάλλοντος και
Ενέργειας από πόρους του Πράσινου Ταμείου και κατά
το υπόλοιπο ήμισυ από τον οικείο Δήμο. Ειδικώς για
Δήμους με πληθυσμό κάτω των δύο χιλιάδων (2.000)
κατοίκων, σύμφωνα με την τελευταία δημοσιευμένη
απογραφή πληθυσμού της Ελληνικής Στατιστικής Αρχής, οι δαπάνες του προηγούμενου εδαφίου καλύπτονται από το Υπουργείο Περιβάλλοντος και Ενέργειας
από πόρους του Πράσινου Ταμείου.
3. Με κοινή απόφαση των Υπουργών Εθνικής Οικονομίας και Οικονομικών και Περιβάλλοντος και Ενέργειας,
καθορίζονται η διαδικασία και κάθε άλλο θέμα σχετικά
με την κάλυψη του κόστους χρηματοδότησης από το
Πράσινο Ταμείο.
4. Με απόφαση του Διοικητικού Συμβουλίου του Τ.Π.Δ.
καθορίζονται οι όροι, η διαδικασία και τα κριτήρια δανειοδότησης, τα δικαιολογητικά έγκρισης, συνομολόγησης εκταμίευσης και η διαδικασία εξυπηρέτησης των
δανείων αυτών.
Άρθρο 80
Παράταση του χρόνου εκκαθάρισης του
Ινστιτούτου Γεωλογικών και Μεταλλευτικών
Ερευνών - Τροποποίηση παρ. 1 άρθρου 80
ν. 4986/2022
Στην παρ. 1 του άρθρου 80 του ν. 4986/2022 (Α΄ 204),
περί προθεσμίας ολοκλήρωσης της εκκαθάρισης του «Ινστιτούτο Γεωλογικών και Μεταλλευτικών Ερευνών», το
πρώτο εδάφιο αντικαθίσταται, προστίθεται νέο δεύτερο
εδάφιο, και η παρ. 1 διαμορφώνεται ως εξής:
«1. Η προθεσμία ολοκλήρωσης της εκκαθάρισης του
υπό εκκαθάριση νομικού προσώπου ιδιωτικού δικαίου
«Ινστιτούτο Γεωλογικών και Μεταλλευτικών Ερευνών»
παρατείνεται έως την 31η Δεκεμβρίου 2025. Με κοινή
απόφαση των Υπουργών Περιβάλλοντος και Ενέργειας
και Εθνικής Οικονομίας και Οικονομικών, δύναται να
ορίζεται εκκαθαριστής. Η προθεσμία αυτή δύναται να
παρατείνεται εκ νέου, για εξαιρετικό λόγο, με απόφαση
του Υπουργού Περιβάλλοντος και Ενέργειας.».
Άρθρο 81
Παράταση προθεσμίας λειτουργίας Κεντρικού
Σταθμού Μεταφόρτωσης Αποβλήτων -
Τροποποίηση άρθρου 154 ν. 4635/2019
Στο άρθρο 154 του ν. 4635/2019 (Α΄ 167, διόρθωση σφάλματος Α΄ 171 και Α΄ 189), περί διατάξεων για
το Ελληνικό επέρχονται οι ακόλουθες τροποποιήσεις:
α) στο δεύτερο εδάφιο οι λέξεις «Τοπικού Χωρικού Σχεδίου (ΤΧΣ)» αντικαθίστανται από τις λέξεις «Τοπικού Πολεοδομικού Σχεδίου (ΤΠΣ)», β) στο τελευταίο εδάφιο:
βα) η λέξη «ΤΧΣ» αντικαθίσταται από τη λέξη «ΤΠΣ»,
ββ) οι λέξεις «διαστήματος πέντε (5) ετών» αντικαθίστανται από τις λέξεις «διαστήματος επτά (7) ετών», και το
άρθρο 154 διαμορφώνεται ως εξής:
«Άρθρο 154
Διατάξεις για το Ελληνικό
Εγκρίνεται ως κατάλληλη θέση για τη μετεγκατάσταση
και προσωρινή λειτουργία του Κεντρικού Σταθμού Μεταφόρτωσης Αποβλήτων (ΣΜΑ) που ευρίσκεται εντός του
Μητροπολιτικού Πόλου Ελληνικού - Αγίου Κοσμά, σύμφωνα με τη χωροθέτηση που έγινε με την παράγραφο 2
του άρθρου 33 του ν. 3164/2003 (Α΄ 176), το τμήμα του
νεκροταφείου του Δήμου Ελληνικού - Αργυρούπολης,
επί της οδού Αθανασίου Διάκου, επιφάνειας 3.338 τ.μ.,
που εμφαίνεται στο τοπογραφικό διάγραμμα κλίμακας
1:200 που θεωρήθηκε από τον Προϊστάμενο της Διεύθυνσης Τοπογραφικών Εφαρμογών του Υπουργείου
Περιβάλλοντος και Ενέργειας και δημοσιεύεται σε φωτοσμίκρυνση ως Παράρτημα Α΄ με τον νόμο αυτόν στην
Εφημερίδα της Κυβερνήσεως. Μετά την πάροδο ενός
μηνός από τη δημοσίευση του παρόντος νόμου η λειτουργία του παραπάνω ΣΜΑ επιτρέπεται μόνο στη θέση
που καθορίζεται με την παρούσα διάταξη και μέχρι την
τροποποίηση του υφισταμένου Γενικού Πολεοδομικού
Σχεδίου (ΓΠΣ) της περιοχής ή τη θεσμοθέτηση Τοπικού
Πολεοδομικού Σχεδίου (ΤΠΣ). Εάν η τροποποίηση του
ΓΠΣ ή η θεσμοθέτηση του ΤΠΣ δεν πραγματοποιηθούν
εντός χρονικού διαστήματος επτά (7) ετών που εκκινεί
από τη δημοσίευση του παρόντος νόμου, ο ΣΜΑ παύει
να λειτουργεί νομίμως.».
Άρθρο 82
Διαδικασία χρηματοδότησης υλοποίησης
δράσεων και έργων του Υπουργείου
Περιβάλλοντος και Ενέργειας από το
Πράσινο Ταμείο - Αντικατάσταση
άρθρου 42 ν. 5069/2023
Στο άρθρο 42 του ν. 5069/2023 (Α΄ 193), περί της διαδικασίας χρηματοδότησης υλοποίησης δράσεων και
έργων του Υπουργείου Περιβάλλοντος και Ενέργειας
από το Πράσινο Ταμείο, επέρχονται οι ακόλουθες τροποποιήσεις: α) οι παρ. 1 έως 3 αντικαθίστανται, β) η παρ.
4 καταργείται και το άρθρο 42 διαμορφώνεται ως εξής:
«Άρθρο 42
Διαδικασία χρηματοδότησης
υλοποίησης δράσεων και έργων
του Υπουργείου Περιβάλλοντος και Ενέργειας
από το Πράσινο Ταμείο
1. Για την υλοποίηση δράσεων και έργων του Υπουργείου Περιβάλλοντος και Ενέργειας είναι δυνατός ο ορισμός
ως αναθέτουσας αρχής του Τεχνικού Επιμελητηρίου
Ελλάδας (ΤΕΕ) ή άλλου φορέα της Γενικής Κυβέρνησης
της περ. β) της παρ. 1 του άρθρου 14 του ν. 4270/2014
(Α΄ 143), συμπεριλαμβανομένων νομικών προσώπων
ιδιωτικού δικαίου που υπάγονται σε αυτή, κατόπιν σύναψης προγραμματικής σύμβασης μεταξύ αυτού και της
αρμόδιας Γενικής Γραμματείας του Υπουργείου Περιβάλλοντος και Ενέργειας. Οι δαπάνες υλοποίησης των έργων
και δράσεων του προηγούμενου εδαφίου δύνανται να
καλύπτονται από το Πράσινο Ταμείο. Η πληρωμή πραγματοποιείται απευθείας από το Πράσινο Ταμείο προς
την αναθέτουσα αρχή. Στις περιπτώσεις της παρούσας,
όπου αναθέτουσα αρχή ορίζεται νομικό πρόσωπο δημοσίου δικαίου ή άλλος φορέας της Γενικής Κυβέρνησης,
το Πράσινο Ταμείο καταβάλλει προκαταβολή χωρίς την
παροχή εγγυήσεων.
2. Για την υλοποίηση δράσεων και έργων του Υπουργείου Περιβάλλοντος και Ενέργειας είναι δυνατός ο
ορισμός ως αναθέτουσας ή διενεργούσας αρχής του
Ταμείου Αξιοποίησης Ιδιωτικής Περιουσίας του Δημοσίου Α.Ε. (ΤΑΙΠΕΔ) στην περίπτωση συμβάσεων του
Αναπτυξιακού Προγράμματος Συμβάσεων Στρατηγικής Σημασίας του άρθρου 126 του ν. 4799/2021 (Α΄ 78),
κατόπιν σύναψης μεταξύ τους προγραμματικής σύμβασης ή σύμβασης του άρθρου 5Β του ν. 3986/2011
(Α΄ 152), αντίστοιχα. Οι δαπάνες ωρίμανσης, τεχνικής
βοήθειας (δαπάνες συμβούλων και λειτουργικά έξοδα
ΤΑΙΠΕΔ) και υλοποίησης των έργων και δράσεων του
προηγούμενου εδαφίου δύνανται να καλύπτονται από
το Πράσινο Ταμείο. Στις περιπτώσεις της παρούσας, το
Πράσινο Ταμείο καταβάλλει στο ΤΑΙΠΕΔ προκαταβολή
χωρίς την παροχή εγγυήσεων.
3. Στις συμβάσεις των παρ. 1 και 2 καθορίζονται, ιδίως,
οι εφαρμοστέοι κανόνες για την υλοποίηση των δράσεων και έργων των παρ. 1 και 2 σύμφωνα με την κείμενη
νομοθεσία, ο χρόνος ολοκλήρωσης, το ύψος της προκαταβολής και κάθε άλλη αναγκαία λεπτομέρεια. Η προκαταβολή και οι λοιπές καταβολές από το Πράσινο Ταμείο
προς την αναθέτουσα ή διενεργούσα αρχή δεν συνδέονται υποχρεωτικά με στάδια εκτέλεσης του έργου ή
παραλαβής της υπηρεσίας. Στην περίπτωση ορισμού του
ΤΑΙΠΕΔ ως αναθέτουσας αρχής, για το συνολικό κόστος
άσκησης των αρμοδιοτήτων του παρόντος εφαρμόζεται
η παρ. 4 του άρθρου 5Β του ν. 3986/2011. Στην περίπτωση ορισμού του ΤΑΙΠΕΔ ως διενεργούσας αρχής, ισχύουν
τα προβλεπόμενα στο άρθρο 5Β του ν. 3986/2011. Στις
περιπτώσεις των δύο τελευταίων εδαφίων, οι δαπάνες
και τα λειτουργικά έξοδα του ΤΑΙΠΕΔ για την άσκηση
των αρμοδιοτήτων του δύνανται να καταβάλλονται και
να προκαταβάλλονται απευθείας από το Πράσινο Ταμείο
στο ΤΑΙΠΕΔ σύμφωνα με την παρ. 2 του παρόντος, κατά
παρέκκλιση του πρώτου εδαφίου της περ. στ΄ της παρ. 4
του άρθρου 5Β του ν. 3986/2011.
Άρθρο 83
Παράταση ειδικής διαδικασίας εξόφλησης
δαπανών για την υποστήριξη της Ειδικής
Νομοπαρασκευαστικής Επιτροπής για τη
σύνταξη Κώδικα Χωροταξίας και Πολεοδομίας -
Τροποποίηση άρθρου 40 ν. 5069/2023
Στο άρθρο 40 του ν. 5069/2023 (Α΄193), περί διαδικασίας εξόφλησης δαπανών για την υποστήριξη της Ειδικής Νομοπαρασκευαστικής Επιτροπής για τη σύνταξη
Κώδικα Χωροταξίας και Πολεοδομίας, οι λέξεις «εντός
του έτους 2023 και του πρώτου εξαμήνου του έτους
2024» αντικαθίστανται από τις λέξεις «εντός των ετών
2023, 2024 και του πρώτου τριμήνου του 2025» και το
άρθρο 40 διαμορφώνεται ως εξής:
«Άρθρο 40
Διαδικασία εξόφλησης δαπανών για την
υποστήριξη της Ειδικής Νομοπαρασκευαστικής
Επιτροπής για τη σύνταξη Κώδικα Χωροταξίας
και Πολεοδομίας
Κατά παρέκκλιση των κείμενων διατάξεων, με την επιφύλαξη του ν. 4412/2016 (Α΄ 147), θεωρούνται νόμιμες
και κανονικές, εκκαθαρίζονται, πληρώνονται και δεν
αναζητούνται οι δαπάνες που πραγματοποιούνται εντός
των ετών 2023, 2024 και του πρώτου τριμήνου του 2025
από το νομικό πρόσωπο δημοσίου δικαίου «ΠΡΑΣΙΝΟ
ΤΑΜΕΙΟ» σε βάρος του προϋπολογισμού του, προς το
Πανεπιστήμιο Πατρών μέσω του Ειδικού Λογαριασμού
Κονδυλίων Έρευνας του Πανεπιστημίου Πατρών, δυνάμει της υπ’ αρ. 182.1.4/2020 απόφασης έγκρισης ένταξης του Διοικητικού Συμβουλίου του Πράσινου Ταμείου
(ΑΔΑ: ΨΙΓΡ46Ψ844-ΞΙΧ) και της υπ’ αρ. 231.4/2022 απόφασης για την «Έγκριση Χρηματοδοτικού Προγράμματος του Πράσινου Ταμείου ΔΡΑΣΕΙΣ ΠΕΡΙΒΑΛΛΟΝΤΙΚΟΥ
ΙΣΟΖΥΓΙΟΥ για το έτος 2022» (ΑΔΑ: 6ΦΙΟ46Ψ844- 5ΒΜ),
κατά το μέρος του έργου που είτε έχει παραληφθεί από
την αρμόδια επιτροπή παραλαβής, είτε βεβαιώνεται η
πληρότητα και επάρκεια αυτού προ της πληρωμής από
επιτροπή που αποτελείται από τον πρόεδρο της Ειδικής
Νομοπαρασκευαστικής Επιτροπής για τη σύνταξη Κώδικα Χωροταξίας και Πολεοδομίας και τον προϊστάμενο
της Γενικής Διεύθυνσης Πολεοδομίας του Υπουργείου
Περιβάλλοντος και Ενέργειας.».
Άρθρο 84
Κάλυψη ληξιπρόθεσμων οφειλών και
χορήγηση ενίσχυσης για τη λειτουργία
τηλεθέρμανσης στους Δήμους Κοζάνης,
Εορδαίας και Αμυνταίου Περιφέρειας Δυτικής
Μακεδονίας - Τροποποίηση παρ. 12 άρθρου
εξηκοστού πρώτου ν. 4839/2021
1. Στην παρ. 12 του εξηκοστού πρώτου άρθρου του
ν. 4839/2021 (Α΄181), περί σύστασης Ειδικού Λογαριασμού με την ονομασία «Ταμείο Ενεργειακής Μετάβασης»
και χορήγησης επιδότησης λογαριασμού ηλεκτρικής
ενέργειας και φυσικού αερίου σε καταναλωτές, επέρχονται οι ακόλουθες τροποποιήσεις: α) στην περ. α) του
δευτέρου εδαφίου προστίθενται υποπερ. αστ) έως αθ),
β) στην περ. β) του τρίτου εδαφίου προστίθενται υποπερ.
βη) έως βια), γ) προστίθεται νέο τέταρτο εδάφιο, δ) το
πέμπτο εδάφιο αντικαθίσταται, και η παρ. 12 διαμορφώνεται ως εξής:
«12. Ο ειδικός λογαριασμός «Ταμείο Ενεργειακής Μετάβασης» διαχωρίζεται λογιστικά στους εξής δύο (2)
Yπολογαριασμούς:
α) τον Υπολογαριασμό Εσόδων, και
β) τον Υπολογαριασμό Εξόδων.
α) Ο Υπολογαριασμός Εσόδων του ειδικού λογαριασμού έχει τις εξής εισροές:
αα) έσοδα από τον Ειδικό Λογαριασμό Ανανεώσιμων
Πηγών Ενέργειας (Α.Π.Ε.) και Συμπαραγωγής Ηλεκτρισμού Θερμότητας Υψηλής Απόδοσης (Σ.Η.Θ.Υ.Α.) του
άρθρου 143 του ν. 4001/2011 (Α΄179),
αβ) Έσοδα που προβλέπονται στην υποπερ. στ΄ της
περ. Α.2.1 της παρ. Α.2. του άρθρου 25 του ν. 3468/2006
(Α΄ 129),
αγ) έσοδα από τον ειδικό λογαριασμό Υπηρεσιών Κοινής Ωφέλειας του άρθρου 55 του ν. 4001/2011,
αδ) έσοδα από τον Κρατικό Προϋπολογισμό,
αε) ποσά που προβλέπονται από την κείμενη νομοθεσία,
αστ) πόρους από λογαριασμό της Περιφέρειας Δυτικής Μακεδονίας που αποδίδονται μέχρι την 31η Ιανουαρίου κάθε έτους, ύψους τριών εκατομμυρίων ευρώ
(3.000.000 €),
αζ) ποσά που παρακρατούνται από το επίδομα θέρμανσης προς τους ωφελούμενους της τηλεθέρμανσης
στην Περιφέρεια Δυτικής Μακεδονίας, σύμφωνα με την
παρ. 12Ζ,
αη) ποσά που παρακρατούνται από τα ανταποδοτικά
τέλη Α.Π.Ε. της παρ. 4 του άρθρου 87 του ν. 4964/2022
(Α΄150), σύμφωνα με τις παρ. 12Γ και 12Δ, και
αθ) ποσά που παρακρατούνται από τα προϋπολογιζόμενα έσοδα των Δήμων Κοζάνης, Εορδαίας και Αμυνταίου από τους ετήσιους Κεντρικούς Αυτοτελείς Πόρους,
σύμφωνα με την παρ. 12Η.
β) Ο Υπολογαριασμός Εξόδων του ειδικού λογαριασμού «Ταμείο Ενεργειακής Μετάβασης» έχει τις εξής
εκροές:
βα) τις επιδοτήσεις ηλεκτρικής ενέργειας και φυσικού
αερίου,
ββ) τα ποσά που αφορούν στο επίδομα θέρμανσης
του άρθρου 79 του ν. 4756/2020 (Α΄ 235),
βγ) τα ποσά που αφορούν στο κόστος λειτουργίας τηλεθέρμανσης του Δήμου Εορδαίας της Περιφερειακής
Ενότητας Κοζάνης της Περιφέρειας Δυτικής Μακεδονίας,
μέχρι τη σύνδεση της τηλεθέρμανσης του Δήμου με την
υπό κατασκευή μονάδα παραγωγής ηλεκτρικής ενέργειας «ΠΤΟΛΕΜΑΙΔΑ V»,
βδ) τα ποσά που αφορούν στον ειδικό λογαριασμό για
την επανασύνδεση παροχών ηλεκτρικού ρεύματος που
έχει συσταθεί με το άρθρο 36 του ν. 4508/2017 (Α΄ 200),
βε) τα ποσά που αφορούν στον ειδικό λογαριασμό
για τη χορήγηση ενίσχυσης σε οικιακούς καταναλωτές λόγω περιβαλλοντικής επιβάρυνσης από λιγνιτική
δραστηριότητα που έχει συσταθεί με το άρθρο 26 του
ν. 4513/2018 (Α΄ 9),
βστ) δράσεις που αφορούν στην απόσυρση και αντικατάσταση οικιακών ηλεκτρικών συσκευών μέσω συστημάτων εναλλακτικής διαχείρισης και ανακύκλωσης
από πιστοποιημένους φορείς,
βζ) ποσά που προβλέπονται από την κείμενη νομοθεσία,
βη) τα ποσά που μεταφέρονται στον ειδικό λογαριασμό που θα συσταθεί από τον Διαχειριστή του Ελληνικού
Συστήματος Μεταφοράς Ηλεκτρικής Ενέργειας για την
εφαρμογή των εκκαθαρίσεων του μεταβλητού κόστους
παραγωγής των μονάδων του ατμοηλεκτρικού σταθμού Αγίου Δημητρίου που εντάσσονται σε λειτουργία
για την παροχή υπηρεσιών τηλεθέρμανσης όπως αυτά
καθορίζονται με κοινή απόφαση των Υπουργών Περιβάλλοντος και Ενέργείας και Εθνικής Οικονομίας και
Οικονομικών, κατόπιν εισήγησης του Διαχειριστή και
γνώμης της Ρυθμιστικής Αρχής Αποβλητών, Ενέργειας
και Υδάτων (Ρ.Α.Α.Ε.Υ.),
βθ) ποσά που εξυπηρετούν αποκλειστικά την εξόφληση ληξιπρόθεσμων οφειλών προμήθειας θερμικής
ενέργειας της Δημοτικής Επιχείρησης Τηλεθέρμανσης
Πτολεμαΐδας (Δ.Ε.ΤΗ.Π.), της Υπηρεσίας Τηλεθέρμανσης
της Δημοτικής Επιχείρησης Ύδρευσης και Αποχέτευσης
Κοζάνης (Δ.Ε.Υ.Α. Κοζάνης) και της Δημοτικής Επιχείρησης Τηλεθέρμανσης Ευρύτερης Περιοχής Αμυνταίου
(Δ.Ε.Τ.Ε.Π.Α.), σύμφωνα με τις παρ. 12Β έως 12Δ,
βι) ποσά που αφορούν χορήγηση ενίσχυσης για την
κάλυψη διαφορικού κόστους προμήθειας θερμικής ενέργειας των Δήμων Κοζάνης και Εορδαίας, σύμφωνα με
την παρ. 12ΣΤ,
βια) ποσά για την κάλυψη του ενός τρίτου (1/3) των
οφειλών που θα προκύψουν για τη Δ.Ε.Υ.Α. Κοζάνης από
την τιμολόγηση του κόστους εμπορίας δικαιωμάτων διοξειδίου του άνθρακα (CO2) για το έτος 2024 και για την
Δ.Ε.ΤΗ.Π. από την κάλυψη του κόστους των τόκων υπερημερίας στο σύνολό τους, για τη ληξιπρόθεσμη οφειλή
κατανάλωσης ηλεκτρικής ενέργειας από ηλεκτρικούς
λέβητες.
Με κοινή απόφαση των Υπουργών Περιβάλλοντος και
Ενέργειας, Εθνικής Οικονομίας και Οικονομικών και των
κατά περίπτωση αρμόδιων Υπουργών καθορίζονται η
περιοδικότητα, η διαδικασία, το ύψος και κάθε άλλο θέμα
σχετικά με τις εισροές των υποπερ. αστ) έως αθ).
Με κοινή απόφαση των Υπουργών Περιβάλλοντος και
Ενέργειας, Εθνικής Οικονομίας και Οικονομικών και των
κατά περίπτωση αρμόδιων Υπουργών καθορίζονται η
περιοδικότητα, η διαδικασία, οι περιστάσεις υπό τις οποίες χρησιμοποιείται η κάθε κατηγορία, το ύψος χρήσης
και κάθε άλλο θέμα σχετικά με τις εκροές των υποπερ.
βη) έως βια).
Με απόφαση του Υπουργού Περιβάλλοντος και Ενέργειας καθορίζεται το ποσοστό των εισροών που αποδίδεται, ως ανταποδοτικό τέλος, στον Διαχειριστή Α.Π.Ε.
και Εγγυήσεων Προέλευσης (Δ.Α.Π.Ε.Ε.Π. Α.Ε.), για την
κάλυψη των λειτουργικών και διαχειριστικών δαπανών
του Ταμείου Ενεργειακής Μετάβασης.»
2. Στο άρθρο εξηκοστό πρώτο του ν. 4839/2021, προστίθενται παρ. 12Α έως 12Θ, ως εξής:
«12Α. H Δημοτική Επιχείρηση Τηλεθέρμανσης Πτολεμαΐδας (Δ.Ε.ΤΗ.Π.), η Δημοτική Επιχείρηση Ύδρευσης
και Αποχέτευσης Κοζάνης (Δ.Ε.Υ.Α. Κοζάνης), η Δημοτική Επιχείρηση Τηλεθέρμανσης Ευρύτερης Περιοχής
Αμυνταίου (Δ.Ε.Τ.Ε.Π.Α.) και η Διαδημοτική Επιχείρηση
Τηλεθέρμανσης του άρθρου 24 του ν. 4872/2021 (Α΄247)
προβαίνουν μέχρι τη 15η Δεκεμβρίου 2024 σε άνοιγμα
ειδικών δεσμευμένων καταπιστευτικών λογαριασμών
σε πιστωτικά ιδρύματα, οι οποίοι χρησιμοποιούνται
αποκλειστικά για τη χορήγηση επιδότησης στους τελικούς πελάτες τηλεθέρμανσης και την κάλυψη ληξιπρόθεσμων οφειλών των επιχειρήσεων της παρούσας που
προκύπτουν από την προμήθεια θερμικής ενέργειας. Οι
επιχειρήσεις της παρούσας αποστέλλουν αμελλητί τα
στοιχεία των λογαριασμών στη Δ.Α.Π.Ε.Ε.Π. Α.Ε.. Στους
λογαριασμούς αυτούς πιστώνονται από τη Δ.Α.Π.Ε.Ε.Π.
Α.Ε. χρηματικά ποσά για την κάλυψη ληξιπρόθεσμων
οφειλών των Επιχειρήσεων Τηλεθέρμανσης και την οικονομική ενίσχυση των τελικών καταναλωτών τηλεθέρμανσης κάθε Δήμου, αποκλειστικά για τις ανάγκες παροχής
θερμικής ενέργειας μέσω τηλεθέρμανσης. Τα ποσά παραμένουν δεσμευμένα στους λογαριασμούς και αποδεσμεύονται κατόπιν έγκρισης από τη Δ.Α.Π.Ε.Ε.Π. Α.Ε. και
κοινοποίησης αυτής στο οικείο πιστωτικό ίδρυμα, σε συνέχεια σχετικού αιτήματος της αντίστοιχης Επιχείρησης
Τηλεθέρμανσης. Οι ανωτέρω λογαριασμοί είναι ακατάσχετοι έναντι όλων των δανειστών των δικαιούχων τους
για χρέη και οφειλές από κάθε αιτία. Τα καταβαλλόμενα
ποσά στους ανωτέρω λογαριασμούς δεν υπόκεινται σε
κανενός είδους παρακράτηση, δεν συμψηφίζονται με
άλλες οφειλές του δικαιούχου και δεν δύνανται να αποτελούν αντικείμενο εκχώρησης ή οποιασδήποτε διάθεσης
εκ μέρους των δικαιούχων. Οι τόκοι που δημιουργούνται
από την παραμονή των πιστώσεων στους λογαριασμούς
της παρούσας, επιστρέφονται στον Υπολογαριασμό Εσόδων της παρ. 12, δεν αποτελούν φορολογητέο εισόδημα
του δικαιούχου και εξαιρούνται της παρακράτησης φόρου των άρθρων 61 έως και 64 του Κώδικα Φορολογίας
Εισοδήματος (ν. 4172/2013, Α΄ 167).
12Β. Αποκλειστικά για την κάλυψη μέρους των ληξιπρόθεσμων οφειλών των Δημοτικών Επιχειρήσεων
Τηλεθέρμανσης της παρ. 12A που έχουν δημιουργηθεί
από την προμήθεια θερμικής ενέργειας μέχρι την 30ή
Σεπτεμβρίου 2024, αποδίδονται έως την 31η Δεκεμβρίου 2024 από τον Υπολογαριασμό Εξόδων του Ειδικού
Λογαριασμού «Ταμείο Ενεργειακής Μετάβασης», με χρηματική εντολή της Δ.Α.Π.Ε.Ε.Π. Α.Ε. προς τους δεσμευμένους λογαριασμούς των Δημοτικών Επιχειρήσεων
Τηλεθέρμανσης της παρ. 2, τα εξής ποσά:
Δημοτική Επιχείρηση
Τηλεθέρμανσης
Καταβαλλόμενο ποσό υπέρ
κάλυψης ληξιπρόθεσμων
οφειλών σε ευρώ
Δ.Ε.ΤΗ.Π.
37.111.062,79 €
Δ.Ε.Υ.Α. Κοζάνης
5.654.287,00 €
Δ.ΕΤ.Ε.Π.Α
535.353,33 €
Η ίδια ως άνω διαδικασία ισχύει και για την κάλυψη
του ενός τρίτου (1/3) των οφειλών που θα προκύψουν
για τη Δ.Ε.Υ.Α. Κοζάνης από την τιμολόγηση του κόστους
εμπορίας δικαιωμάτων διοξειδίου του άνθρακα (CO2)
για το έτος 2024 και για τη Δ.Ε.ΤΗ.Π. από την κάλυψη
του κόστους των τόκων υπερημερίας στο σύνολό τους,
για τη ληξιπρόθεσμη οφειλή κατανάλωσης ηλεκτρικής
ενέργειας από ηλεκτρικούς λέβητες.
12Γ. Το ποσό των ανταποδοτικών τελών της περ. α)
της παρ. 4 του άρθρου 87 του ν. 4964/2022 που αναλογεί στους καταναλωτές των Δημοτικών Κοινοτήτων
Πτολεμαΐδας, Κοζάνης και Αμυνταίου και των Τοπικών
Κοινοτήτων Χαραυγής, Λεβαίας και Φιλώτα των Δήμων Εορδαίας, Κοζάνης και Αμυνταίου, παρακρατείται
από την Δ.Α.Π.Ε.Ε.Π. Α.Ε. σε ποσοστό είκοσι τοις εκατό
(20%) ετησίως, εκκινώντας από τα ανταποδοτικά τέλη
του έτους 2024, και αποδίδεται στον Υπολογαριασμό
Εσόδων του Ειδικού Λογαριασμού «Ταμείο Ενεργειακής
Μετάβασης» μέχρι την 31η Δεκεμβρίου του επόμενου
ημερολογιακού έτους και όχι πέραν της 31ης Δεκεμβρίου 2039.
Από τον Υπολογαριασμό Εξόδων καταβάλλεται με
χρηματική εντολή της Δ.Α.Π.Ε.Ε.Π. Α.Ε. προς τους δεσμευμένους λογαριασμούς των Δημοτικών Επιχειρήσεων Τηλεθέρμανσης της παρ. 12Α, αποκλειστικά προς κάλυψη
των ληξιπρόθεσμων οφειλών τους, που προκύπτουν από
την προμήθεια θερμικής ενέργειας, το ποσό εκ των παρακρατηθέντων που αναλογεί σε κάθε Δήμο, εντός ενός
(1) μηνός από την παρακράτηση του πρώτου εδαφίου. Η
απόδοση των χρηματικών ποσών γίνεται στους δεσμευμένους λογαριασμούς κάθε δημοτικής επιχείρησης του
προηγούμενου εδαφίου και επαναλαμβάνεται ετησίως,
μέχρι εξόφλησης του αναλογούντος ποσού των οφειλών
που έχουν δημιουργηθεί από την προμήθεια θερμικής
ενέργειας από το έτος 2016 και μέχρι την 30ή Σεπτεμβρίου 2024 του ακόλουθου πίνακα, και όχι πέραν της
31ης Ιανουαρίου 2040.
Δημοτική
Επιχείρηση
Τηλεθέρμανσης
Μέγιστο αναλογούν ποσό υπέρ
κάλυψης ληξιπρόθεσμων
οφειλών σε ευρώ
Δ.Ε.ΤΗ.Π.
7.422.212,56 €
Δ.Ε.Υ.Α. Κοζάνης
2.141.468,60 €
Δ.Ε.Τ.Ε.Π.Α
214.141,33 €
Οικιακοί καταναλωτές εντός των διοικητικών ορίων
των Δημοτικών και Τοπικών Κοινοτήτων του πρώτου
εδαφίου, οι οποίοι δεν είναι συνδεδεμένοι με το δίκτυο
τηλεθέρμανσης, μπορούν να υποβάλλουν στην οικεία
επιχείρηση τηλεθέρμανσης δήλωση για την εξαίρεσή
τους από την παρούσα πρόβλεψη ή την επιστροφή
των ανταποδοτικών τελών που παρακρατήθηκαν κατ’
εφαρμογή της παρούσας. Η οικεία επιχείρηση τηλεθέρμανσης βεβαιώνει ότι οι αιτούντες δεν είναι πελάτες
υπηρεσιών τηλεθέρμανσης και διαβιβάζει μηνιαίως
στη Δ.Α.Π.Ε.Ε.Π. Α.Ε. συγκεντρωτική λίστα οικιακών
καταναλωτών με τον αριθμό παροχής ηλεκτρικής
ενέργειας κάθε αιτούντα. Η Δ.Α.Π.Ε.Ε.Π. Α.Ε. προβαίνει
σε εξαίρεση των αιτούντων και επιστροφή παρακρατηθέντων ποσών στην επόμενη εκκαθάριση για έκδοση
λογαριασμού ηλεκτρικής ενέργειας.
12Δ. Το αναλογούν ποσό των ανταποδοτικών τελών
της περ. β) της παρ. 4 του άρθρου 87 του ν. 4964/2022
για τους Δήμους Κοζάνης, Εορδαίας και Αμυνταίου, παρακρατείται από τη Δ.Α.Π.Ε.Ε.Π. Α.Ε. σε ποσοστό ογδόντα
τοις εκατό (80%) ετησίως, εκκινώντας από τα ανταποδοτικά τέλη του έτους 2024 και αποδίδεται στον Υπολογαριασμό Εσόδων του Ειδικού Λογαριασμού «Ταμείο
Ενεργειακής Μετάβασης» μέχρι την 31η Δεκεμβρίου του
επόμενου ημερολογιακού έτους και όχι πέραν της 31ης
Δεκεμβρίου 2039.
Από τον Υπολογαριασμό Εξόδων καταβάλλεται με
χρηματική εντολή της Δ.Α.Π.Ε.Ε.Π. Α.Ε. προς τους δεσμευμένους λογαριασμούς των Δημοτικών Επιχειρήσεων Τηλεθέρμανσης της παρ. 12Α, αποκλειστικά προς
κάλυψη των ληξιπρόθεσμων οφειλών τους που προκύπτουν από την προμήθεια θερμικής ενέργειας, το ποσό
εκ των παρακρατηθέντων που αναλογεί σε κάθε Δήμο,
εντός ενός (1) μηνός από την παρακράτηση του πρώτου
εδαφίου. Η απόδοση των χρηματικών ποσών γίνεται ανά
δημοτική επιχείρηση και επαναλαμβάνεται ετησίως, μέχρι εξόφλησης του αναλογούντος ποσού των οφειλών
που έχουν δημιουργηθεί από την προμήθεια θερμικής
ενέργειας από το έτος 2016 και μέχρι την 30ή Σεπτεμβρίου 2024 του ακόλουθου πίνακα και όχι πέραν της 31ης
Ιανουαρίου 2040:
Δημοτική
Επιχείρηση
Τηλεθέρμανσης
Μέγιστο αναλογούν ποσό υπέρ
κάλυψης ληξιπρόθεσμων
οφειλών σε ευρώ
Δ.Ε.ΤΗ.Π.
29.688.850,23 €
Δ.Ε.Υ.Α. Κοζάνης
8.565.874,40 €
Δ.Ε.Τ.Ε.Π.Α
856.565,33 €
12Ε. Η Δ.Α.Π.Ε.Ε.Π. Α.Ε. συλλέγει έως την 31η Δεκεμβρίου κάθε έτους από τις Δημοτικές Επιχειρήσεις Τηλεθέρμανσης της παρ. 12Α και τον πάροχο θερμικής ενέργειας τα στοιχεία εξόφλησης των οφειλών που έχουν
δημιουργηθεί από την προμήθεια θερμικής ενέργειας
από το έτος 2016 και μέχρι την 30ή Σεπτεμβρίου 2024,
προς επιβεβαίωση της εφαρμογής των παρ. 12Β, 12Γ και
12Δ και προς ενημέρωση των υπολειπόμενων ποσών
των πινάκων και αποστέλλει έκθεση με αποτύπωση της
τρέχουσας κατάστασης του Υπολογαριασμού Εσόδων
ως προς τις εισροές των υποπερ. αστ) έως αθ) της περ. α)
και Εξόδων ως προς τις εκροές των υποπερ. βη) έως βια)
της περ. β) της παρ. 12 και καταγραφή των υπολειπόμενων οφειλών στη Διεύθυνση Ενεργειακών Πολιτικών και
Ενεργειακής Αποδοτικότητας του Υπουργείου Περιβάλλοντος και Ενέργειας μέχρι την 31η Μαρτίου κάθε έτους
και μέχρι την πλήρη εξόφληση αυτών.
12ΣΤ. Μέχρι την ημερομηνία έναρξης εκτέλεσης της
σύμβασης παροχής θερμικής ενέργειας μεταξύ του παρόχου θερμικής ενέργειας και της Διαδημοτικής Επιχείρησης Τηλεθέρμανσης του άρθρου 24 του ν. 4872/2021,
η οποία κοινοποιείται στη Δ.Α.Π.Ε.Ε.Π. Α.Ε. και στη Διεύθυνση Ενεργειακών Πολιτικών και Ενεργειακής Αποδοτικότητας του Υπουργείου Περιβάλλοντος και Ενέργειας και όχι πέραν της 31ης Δεκεμβρίου 2026, χορηγείται
ενίσχυση για την κάλυψη του διαφορικού κόστους
προμήθειας θερμικής ενέργειας για τα νοικοκυριά που
εξυπηρετούνται από τη Δ.Ε.ΤΗ.Π. και τη Δ.Ε.Υ.Α. Κοζάνης.
Ως τιμή βάσης για τον υπολογισμό του διαφορικού κόστους προμήθειας θερμικής ενέργειας ορίζονται τα τριάντα δύο ευρώ ανά θερμική μεγαβατώρα (32 €/MWhth).
Η τιμολόγηση της θερμικής ενέργειας από τον πάροχο
θερμικής ενέργειας προς τη Δ.Ε.ΤΗ.Π. πραγματοποιείται
με χρήση του τύπου:
PRTOTAL = {QΑΗΣ * (17 + 0,284*PrCO2) + 0,995* QΗΛΚ *
PRelectr.} / (QΑΗΣ +0,995*QΗΛΚ)
όπου:
PRTOTAL: Η τιμή χρέωσης θερμικής ενέργειας (μοναδιαίο
τίμημα) σε ευρώ ανά θερμική μεγαβατώρα (€/MWhth).
QΑΗΣ: Η ποσότητα θερμικής ενέργειας από λιγνιτικές
μονάδες που παραδόθηκε μέσα στον μήνα(MWhth).
QΗΛΚ: Η ποσότητα ηλεκτρικής ενέργειας από Ηλεκτρικούς Λέβητες που παραδόθηκε μέσα στον μήνα (MWhe).
PrCO2: Μέση Τιμή Κτήσης δικαιωμάτων εκπομπών διοξειδίου του άνθρακα (€/tCO2) μηνός, όπως προκύπτει
ανά μήνα από τα στοιχεία του Ευρωπαϊκού Χρηματιστηρίου Ενέργειας που αναρτώνται στον επίσημο ιστότοπο
αυτού.
PRelectr: Τιμή χρέωσης προμήθειας ηλεκτρικής ενέργειας. Η χρέωση προμήθειας ηλεκτρικής ενέργειας για κάθε
μήνα υπολογίζεται σύμφωνα με τον ακόλουθο τύπο:
ΤΕΑ_Πελάτη + Κόστη Χονδρεμπορικής + Ρυθμιζόμενες χρεώσεις +3 €/ΜWh όπου:
ΤΕΑ_Πελάτη: Η τιμή εκκαθάρισης αγοράς του μήνα
τιμολόγησης, σταθμισμένη ανά ώρα βάσει της πραγματικής ωριαίας κατανάλωσης του πελάτη.
TEA: Οι ωριαίες τιμές της τιμής εκκαθάρισης αγοράς,
όπως αυτές δημοσιεύονται καθημερινά στην ιστοσελίδα
του Ελληνικού Χρηματιστηρίου Ενέργειας.
Τα Κόστη Χονδρεμπορικής Αγοράς αποτελούνται από
τους λογαριασμούς προσαυξήσεων «ΛΠ-1», «ΛΠ-2», «ΛΠ-3»
των άρθρων 93 έως 95 του Κανονισμού Αγοράς Εξισορρόπησης (Β; 5910/2018) και δημοσιεύονται για κάθε
μήνα στην ιστοσελίδα του Α.Δ.Μ.Η.Ε..
Αν η τιμολογηθείσα τιμή PRTOTAL υπερβαίνει την
τιμή βάσης, τότε το διαφορικό κόστος καλύπτεται ως
ακολούθως:
α) για το διαφορικό κόστος από την τιμή βάσης μέχρι
την προκύπτουσα τιμή χρέωσης και εφόσον η προκύ
πτουσα τιμή χρέωσης είναι μικρότερη ή ίση των σαράντα
τριών ευρώ ανά θερμική μεγαβατώρα (43 €/MWhth),
αξιοποιώντας πόρους του Υπολογαριασμού Εσόδων από
τις εισροές των υποπερ. αστ) έως αθ) της περ. α),
β) για το διαφορικό κόστος που προκύπτει πλέον της
περ. α), αξιοποιώντας λοιπούς πόρους του Υπολογαριασμού Εσόδων μέσω αντίστοιχης εισροής από τον Υπολογαριασμό Εξόδων του Ταμείο Ενεργειακής Μετάβασης.
Η τιμολόγηση από τον πάροχο θερμικής ενέργειας
προς τη Δ.Ε.Υ.Α. Κοζάνης γίνεται με βάση την υφιστάμενη
κατά την 31η Οκτωβρίου 2024 σύμβαση παροχής θερμικής ενέργειας. Ειδικότερα μέχρι την 30ή Ιουνίου εκάστου
έτους η Δ.Ε.Υ.Α. Κοζάνης αποστέλλει στη Δ.Α.Π.Ε.Ε.Π. Α.Ε.
έκθεση με τις προκύπτουσες τιμές χρέωσης θερμικής
ενέργειας, βάσει της μεθοδολογίας που περιγράφεται
στην οικεία σύμβαση παροχής θερμικής ενέργειας, και
αποτύπωση τυχόν διαφορικού κόστους ή οφέλους. Αν
η προκύπτουσα τιμή χρέωσης είναι μικρότερη από την
τιμή βάσης της παρούσας, το διαφορικό όφελος απομειώνει το αναλογούν ποσό ληξιπρόθεσμης οφειλής των
παρ. 12Γ και 12Δ προς τον πάροχο θερμικής ενέργειας.
Με απόφαση του Υπουργού Περιβάλλοντος και
Ενέργειας εξειδικεύεται ο τρόπος κάλυψης του διαφορικού κόστους προμήθειας θερμικής ενέργειας για τις
δημοτικές επιχειρήσεις της παρούσας, καθορίζονται
η μεθοδολογία υπολογισμού, παρακράτησης και εκκαθάρισης των οφειλόμενων ποσών, ο τρόπος καταβολής και η διαδικασία παρακολούθησης των οφειλών, η διαδικασία επιστροφής υπόλοιπων ποσών του
Υπολογαριασμού Εσόδων και Εξόδων που αφορούν
στις ληξιπρόθεσμες οφειλές από προμήθεια θερμικής
ενέργειας των δημοτικών επιχειρήσεων τηλεθέρμανσης Δυτικής Μακεδονίας οι προϋποθέσεις χορήγησης
της ενίσχυσης. Με την ίδια ή όμοια απόφαση δύναται
να παρατείνεται η προθεσμία του πρώτου εδαφίου εάν
δεν έχει συντελεστεί έως τον χρόνο αυτόν η πλήρης
εξόφληση, καθώς και να ρυθμίζεται κάθε άλλο θέμα
σχετικά με την εφαρμογή της παρούσας.
12Ζ. Με κοινή απόφαση των Υπουργών Περιβάλλοντος και Ενέργειας και Εθνικής Οικονομίας και Οικονομικών δύναται το προϋπολογιζόμενο με την απόφαση της
παρ. 1 του άρθρου 79 του ν. 4756/2020 (Α΄ 235) επίδομα
θέρμανσης μέσω τηλεθέρμανσης που αναλογεί στους
ωφελούμενους πελάτες της Δ.Ε.ΤΗ.Π. και της Δ.Ε.Υ.Α. Κοζάνης, με ετήσιο εισόδημα που υπερβαίνει τα όρια του
ελάχιστου εγγυημένου εισοδήματος, να παρακρατείται
από το Υπουργείο Εθνικής Οικονομίας και Οικονομικών
σε ποσοστό είκοσι τοις εκατό (20%) και να πιστώνεται
στον Υπολογαριασμό Εσόδων προς κάλυψη διαφορικού κόστους προμήθειας θερμικής ενέργειας, βάσει των
προβλεπόμενων στην παρ. 12ΣΤ. Με την ίδια απόφαση
ορίζεται η διαδικασία με την οποία τα παρακρατηθέντα ποσά αποδίδονται στον Υπολογαριασμό Εσόδων,
διακριτά ανά δημοτική επιχείρηση τηλεθέρμανσης και
κατ’ αναλογία με τα ποσά που αντιστοιχούν στους ωφελούμενους πελάτες κάθε δημοτικής επιχείρησης. Σε κάθε
περίπτωση, η διαδικασία παρακράτησης δεν εκκινεί πριν
από τη θερμαντική περίοδο 2025 - 2026, ήτοι από την
15η Οκτωβρίου 2025 μέχρι την 15η Μαΐου 2026. Με την
απόφαση του πρώτου εδαφίου μπορεί να ορίζεται ότι η
διαδικασία παρακράτησης επαναλαμβάνεται ετησίως
και μέχρι δύο θερμαντικές περιόδους από την έναρξη
εκτέλεσης της σύμβασης παροχής θερμικής ενέργειας
του πρώτου εδαφίου της παρ. 12ΣΤ.
12Η. Με κοινή απόφαση των Υπουργών Περιβάλλοντος και Ενέργειας, Εθνικής Οικονομίας και Οικονομικών
και Εσωτερικών παρακρατείται μέρος των προϋπολογιζόμενων εσόδων του Δήμου Εορδαίας από τους ετήσιους Κεντρικούς Αυτοτελείς Πόρους (ΚΑΠ) για σταδιακή
αποπληρωμή έως το έτος 2040 του διαφορικού κόστους
προμήθειας θερμικής ενέργειας της Δ.Ε.ΤΗ.Π. που καλύπτεται από τον Υπολογαριασμό Εξόδων, σύμφωνα με την
απόφαση της παρ. 12ΣΤ. Επιπλέον, δύναται να παρακρατούνται εκ των ίδιων προϋπολογιζόμενων πόρων των
Δήμων Εορδαίας, Κοζάνης και Αμυνταίου ποσά για την
αποπληρωμή ληξιπρόθεσμων οφειλών των Δημοτικών
Επιχειρήσεων Τηλεθέρμανσης της παρ. 12Α, εκκινώντας
από τη θερμαντική περίοδο 2024 - 2025 και μέχρι το
έτος 2040. Οι ληξιπρόθεσμες οφειλές καλύπτονται από
πόρους του Υπολογαριασμού Εσόδων των υποπερ. αστ)
έως αθ) της περ. α) τον επόμενο μήνα από την ημερομηνία λήξης της προθεσμίας εξόφλησής τους και τα αντίστοιχα ποσά αποπληρώνονται από ανάλογες παρακρατήσεις από τους ΚΑΠ των οφειλετών Δήμων Εορδαίας,
Κοζάνης και Αμυνταίου. Με την απόφαση του πρώτου
εδαφίου καθορίζονται το ύψος των παρακρατούμενων
ποσών ανά Δήμο και ανά έτος, ο τρόπος παρακράτησης
και καταβολής ή επιστροφής των ποσών, η μεθοδολογία
λογιστικής παρακολούθησης των οφειλόμενων ανά έτος
ποσών, η διαδικασία διαπίστωσης ύπαρξης ληξιπρόθεσμων οφειλών και παρακράτησης ποσών για την αποπληρωμή αυτών και κάθε άλλη αναγκαία λεπτομέρεια
για την εφαρμογή του παρόντος. Με την ίδια ή όμοια
απόφαση δύναται να αυξάνεται η χρονική διάρκεια
εφαρμογής της παρούσας.
12Θ. Μετά τη λήξη της εφαρμογής της ενίσχυσης της
παρ. 12ΣΤ χορηγείται από τον Υπολογαριασμό Εξόδων
προς τη Διαδημοτική Επιχείρηση Τηλεθέρμανσης του
άρθρου 24 του ν. 4872/2021 σταθερή ενίσχυση ύψους
δύο ευρώ και ενενήντα λεπτών ανά θερμική μεγαβατώρα (2.90 €/MWhth). Με κοινή απόφαση των Υπουργών
Εθνικής Οικονομίας και Οικονομικών, Εσωτερικών και
Περιβάλλοντος και Ενέργειας δύναται να τροποποιείται
το ύψος της σταθερής ενίσχυσης του προηγουμένου
εδαφίου. Με την ίδια απόφαση ορίζεται κατάλληλη μεθοδολογία για τη χορήγηση πρόσθετης ενίσχυσης, σε
σταθμούς Σ.Η.Θ.Υ.Α. που παρέχουν θερμική ενέργεια στο
δίκτυο Τηλεθέρμανσης της Διαδημοτικής Επιχείρησης
Τηλεθέρμανσης, ώστε να εξασφαλίζεται τιμή στόχος για
την προμήθεια θερμικής ενέργειας προς αυτή ίση με
τριάντα πέντε ευρώ και σαράντα λεπτά ανά θερμική μεγαβατώρα (35,40 €/ MWhth). Η ενίσχυση χρηματοδοτείται από τον Ειδικό Λογαριασμό Α.Π.Ε. και Σ.Η.Θ.Υ.Α. του
άρθρου 40 του ν. 2773/1999 (Α΄286) και δεν υπερβαίνει
τα επτά εκατομμύρια πεντακόσιες χιλιάδες (7.500.000)
ευρώ. Με την ίδια απόφαση καθορίζονται η μεθοδολογία υπολογισμού των ενισχύσεων, οι παράμετροι και οι
προϋποθέσεις εφαρμογής, οι δικαιούχοι της ενίσχυσης,
η διάρκεια του μέτρου και κάθε άλλο θέμα σχετικά με
την εφαρμογή της παρούσας.».
Άρθρο 85
Λειτουργία λιγνιτικών μονάδων παραγωγής
ηλεκτρικής ενέργειας που παρέχουν
τηλεθέρμανση στον Δήμο Κοζάνης για τη
θερμαντική χειμερινή περίοδο 2024 - 2025
1. Λιγνιτικές μονάδες παραγωγής ηλεκτρικής ενέργειας του Ατμοηλεκτρικού Σταθμού Αγίου Δημητρίου που
βρίσκονται σε λειτουργία και για τις οποίες υφίστανται εν
ισχύ συμβάσεις παροχής θερμικής ενέργειας μεταξύ του
οικείου παρόχου θερμικής ενέργειας και των επιχειρήσεων τηλεθέρμανσης που εξυπηρετούν τον Δήμο Κοζάνης,
εντάσσονται κατά προτεραιότητα για παραγωγή ηλεκτρικής ενέργειας στην Αγορά Επόμενης Ημέρας, κατά
το χρονικό διάστημα από τη 15η Οκτωβρίου 2024 έως
και την 15η Μαΐου 2025, μέχρι το επίπεδο παραγωγής
ισχύος που είναι αναγκαίο για την κάλυψη των αναγκών
τηλεθέρμανσης. Για τον σκοπό αυτόν, ο παραγωγός που
τις εκπροσωπεί υποβάλλει στην Αγορά Επόμενης Ημέρας
εντολές με αποδοχή τιμής και προτεραιότητα εκτέλεσης
για τις ποσότητες ηλεκτρικής ενέργειας που είναι απαραίτητες για την κάλυψη των αναγκών τηλεθέρμανσης.
Μέχρι τη δέκατη πέμπτη ημέρα κάθε μήνα, ο παραγωγός
αποστέλλει στη Ρυθμιστική Αρχή Αποβλήτων, Ενέργειας
και Υδάτων (Ρ.Α.Α.Ε.Υ.) έκθεση στην οποία τεκμηριώνει το
ύψος των ποσοτήτων ηλεκτρικής ενέργειας για τις οποίες
υπέβαλε τις ανωτέρω εντολές με βάση τις ανάγκες θερμικής ενέργειας, για τον προηγούμενο μήνα. Η Ρ.Α.Α.Ε.Υ.
ελέγχει την έκθεση του παραγωγού και αν διαπιστώσει
υποβολή εντολών για ποσότητες που υπερβαίνουν τις
ανάγκες τηλεθέρμανσης, επιβάλλει διοικητικές κυρώσεις, σύμφωνα με το άρθρο 36 του ν. 4001/2011 (Α΄ 179).
2. Σε περίπτωση αποτυχίας κατανομής μέσω εφαρμογής των προβλεπόμενων στην παρ. 1, ο Διαχειριστής του
Ελληνικού Συστήματος Μεταφοράς Ηλεκτρικής Ενέργειας (Ε.Σ.Μ.Η.Ε.) εντάσσει τις μονάδες στο αναγκαίο επίπεδο παραγωγής για την κάλυψη των αναγκών παροχής
θερμικής ενέργειας, κατά τη Διαδικασία Ενοποιημένου
Προγραμματισμού, για το χρονικό διάστημα της παρ. 1.
3. Με απόφαση της Ρ.Α.Α.Ε.Υ. καθορίζονται η μεθοδολογία υπολογισμού του μεταβλητού κόστους, όπως
αυτό προκύπτει για κάθε μήνα αναφοράς κάθε λιγνιτικής
μονάδας που εμπίπτει στις προβλέψεις του παρόντος
άρθρου, καθώς και η διαδικασία υπολογισμού της διαφοράς μεταξύ:
α) του μεταβλητού κόστους παραγωγής που αναλογεί στο ελάχιστο μεταξύ της παραγωγής που εντάχθηκε
κατ’ εφαρμογή των παρ. 1 και 2 και της μετρούμενης
παραγωγής και β) του αθροίσματος των εσόδων από
τη συμμετοχή εκάστης λιγνιτικής μονάδας στις αγορές
ηλεκτρισμού και μέρους των εσόδων από τη συμμετοχή τους στις αγορές θερμότητας για τις ίδιες ποσότητες
ηλεκτρικής ενέργειας, για τον μήνα αναφοράς.
4. Η διαφορά μεταξύ του μηνιαίου μεταβλητού κόστους και των εσόδων από τη λειτουργία των μονάδων,
όπως καθορίζεται από την απόφαση της παρ. 3, εκκαθαρίζεται από τον Ανεξάρτητο Διαχειριστή Μεταφοράς
Ηλεκτρικής Ενέργειας μέσω του λογαριασμού της παρ.
5, για την περίοδο της παρ. 1, μετά το πέρας της και έως
την 31η Ιουλίου 2025.
5. Για την εφαρμογή των εκκαθαρίσεων του παρόντος,
συστήνεται ειδικός λογαριασμός από τον Διαχειριστή
του Ε.Σ.Μ.Η.Ε., έσοδο του οποίου αποτελεί το ποσό που
καθορίζεται με την υπουργική απόφαση της παρ. 6.
Ο Διαχειριστής του Ε.Σ.Μ.Η.Ε. ευθύνεται έναντι του παραγωγού με λιγνιτικές μονάδες που προμηθεύουν με
θερμική ενέργεια τις επιχειρήσεις τηλεθέρμανσης που
εξυπηρετούν τον Δήμο Κοζάνης για το πρόσθετο κόστος
με το οποίο επιβαρύνθηκαν, αποκλειστικά μέχρι του
ύψους του υπολοίπου του ειδικού λογαριασμού αυτού.
6. Με κοινή απόφαση των Υπουργών Περιβάλλοντος
και Ενέργειας και Εθνικής Οικονομίας και Οικονομικών,
κατόπιν εισήγησης του Διαχειριστή και γνώμης της
Ρ.Α.Α.Ε.Υ., που εκδίδεται έως την 30ή Ιουνίου 2025, καθορίζονται τα ποσά ετήσιας εκκαθάρισης της παρ. 4, τα
οποία καλύπτονται εξ ολοκλήρου από το Ταμείο Ενεργειακής Μετάβασης με αντίστοιχη εισροή στον ειδικό
λογαριασμό της παρ. 5.
7. Η παρ. 2 ισχύει από την 1η Οκτωβρίου 2024.
Άρθρο 86
Παράταση προθεσμιών συμμόρφωσης
σταθμών Ανανεώσιμων Πηγών Ενέργειας και
Συμπαραγωγής Ηλεκτρισμού Θερμότητας
Υψηλής Απόδοσης - Τροποποίηση άρθρων 9Α
και 10Β ν. 4951/2022
1. Στην παρ. 4 του άρθρου 9Α του ν. 4951/2022 (Α΄129),
περί εγκατάστασης συστημάτων τηλεποπτείας και τηλεδιαχείρισης σε σταθμούς Ανανεώσιμων Πηγών Ενέργειας
και Συμπαραγωγής Ηλεκτρισμού Θερμότητας Υψηλής
Απόδοσης, οι λέξεις «εντός έξι (6) μηνών» αντικαθίστανται από τις λέξεις «εντός οκτώ (8) μηνών » και η παρ. 4
διαμορφώνεται ως εξής:
«4. Για τον σκοπό του παρόντος, οι κάτοχοι των σταθμών Α.Π.Ε. και Σ.Η.Θ.Υ.Α. υποβάλλουν στον αρμόδιο κατά
περίπτωση Διαχειριστή, εντός οκτώ (8) μηνών από τη
γνωστοποίηση των ανωτέρω απαιτήσεων σε αυτούς,
υπεύθυνη δήλωση συμμόρφωσης, άλλως ο αντίστοιχος
Διαχειριστής απενεργοποιεί τη σύνδεση της εγκατάστασής τους με το Δίκτυο, λόγω αποκλειστικής υπαιτιότητας
του παραγωγού ή αυτοκαταναλωτή, μέχρι να επιβεβαιώσει τη συμμόρφωση με την απαίτηση.».
2. Στο δεύτερο εδάφιο της παρ. 6 του άρθρου 10Β του
ν. 4951/2022, περί μεταβατικών διατάξεων μέχρι τον καθορισμό πλαισίου περιορισμών παραγωγής Ανανεώσιμων Πηγών Ενέργειας και Συμπαραγωγής Ηλεκτρισμού
Θερμότητας Υψηλής Απόδοσης οι λέξεις «εντός έξι (6)
μηνών» αντικαθίστανται από τις λέξεις «εντός οκτώ (8)
μηνών» και η παρ. 6 διαμορφώνεται ως εξής:
«6. Οι σταθμοί Α.Π.Ε. και Σ.Η.Θ.Υ.Α. και σταθμοί αποθήκευσης ηλεκτρικής ενέργειας ή ομάδες σταθμών Α.Π.Ε.
και Σ.Η.Θ.Υ.Α. και σταθμών αποθήκευσης ηλεκτρικής
ενέργειας ή Ιδιωτικά Δίκτυα ΜΤ, με εγκατεστημένη ισχύ
μεγαλύτερη από ένα μεγαβάτ (1 MW), καθώς και οι Φορείς Σωρευτικής Εκπροσώπησης που τους εκπροσωπούν στις αγορές ηλεκτρικής ενέργειας, διαθέτουν τις
κατάλληλες υποδομές για τον περιορισμό της ισχύος που
εγχέουν μετά από εντολή του Διαχειριστή του Ε.Σ.Μ.Η.Ε.
ή του αρμόδιου Διαχειριστή Δικτύου. Σταθμοί Α.Π.Ε. και
Σ.Η.Θ.Υ.Α. με εγκατεστημένη ισχύ μεγαλύτερη από ένα
(1) MW που κατά την 1η Μαΐου 2024 δεν διαθέτουν τέτοιες υποδομές, προβαίνουν με δαπάνες του παραγωγού
στην εγκατάστασή τους, εντός οκτώ (8) μηνών από την
1η Μαΐου 2024. Σε περίπτωση μη υλοποίησης των ως
άνω υποχρεώσεων, εντός του χρονικού διαστήματος
του πρώτου εδαφίου, εφαρμόζονται οι κυρώσεις της
απόφασης της παρ. 1 του άρθρου 10Α, και έως την έκδοση της απόφασης αυτής, οι σχετικές Μονάδες Α.Π.Ε.
και Σ.Η.Θ.Υ.Α. για κάθε περίοδο που εκδόθηκε Εντολή
Περιορισμού Έγχυσης επιστρέφουν το είκοσι πέντε τοις
εκατό (25%) των εσόδων που έχουν λάβει από τις Αγορές Ηλεκτρικής Ενέργειας, χωρίς να δικαιούνται καμία
αποζημίωση από τη Δ.Α.Π.Ε.Ε.Π. Α.Ε. για το σύνολο της
ενέργειας που παρήχθη.».
Άρθρο 87
Παράταση προθεσμίας ολοκλήρωσης
της διαδικασίας θεσμοθέτησης Περιοχών
Οργανωμένης Ανάπτυξης Υδατοκαλλιεργειών -
Τροποποίηση άρθρου 63 ν. 4964/2022
Στο άρθρο 63 του ν. 4964/2022 (Α΄150), περί παράτασης της προθεσμίας ολοκλήρωσης της διαδικασίας
θεσμοθέτησης Περιοχών Οργανωμένης Ανάπτυξης
Υδατοκαλλιεργειών οι λέξεις «για δύο (2) έτη» αντικαθίστανται από τις λέξεις «για τρία (3) έτη» και το άρθρο 63
διαμορφώνεται ως εξής:
«Άρθρο 63
Παράταση προθεσμίας ολοκλήρωσης
της διαδικασίας θεσμοθέτησης Περιοχών
Οργανωμένης Ανάπτυξης Υδατοκαλλιεργειών
Η προθεσμία ολοκλήρωσης της διαδικασίας θεσμοθέτησης Περιοχών Οργανωμένης Ανάπτυξης Υδατοκαλλιεργειών, που προβλέπεται στο τελευταίο εδάφιο της περ.
α΄ της παρ. 1 του άρθρου 15 της από 30.12.2015 Πράξης
Νομοθετικού Περιεχομένου (Α΄ 184), η οποία κυρώθηκε
με το άρθρο δεύτερο του ν. 4366/2016 (Α΄ 18), παρατείνεται από τη λήξη της για τρία (3) έτη.».
Άρθρο 88
Αλλαγή έδρας Βάσεων Επιφυλακής/
Ετοιμότητας λόγω επιχειρησιακών αναγκών -
Τροποποίηση παρ. 3 άρθρου 6 ν. 4989/2022
Στην παρ. 3 του άρθρου 6 του ν. 4989/2022 (Α΄ 208),
περί των Περιφερειακών Βάσεων Ετοιμότητας/Επιφυλακής Πυροσβεστικού Σώματος, προστίθενται δεύτερο
και τρίτο εδάφιο και η παρ. 3 διαμορφώνεται ως εξής:
«3. H έναρξη λειτουργίας των ΒΕΕ ορίζεται με απόφαση
του Αρχηγού Π.Σ.. Με απόφαση του Αρχηγού Π.Σ., μετά
από γνώμη του Συμβουλίου Επιτελικού Σχεδιασμού του
Επιτελείου του Π.Σ. και του Προέδρου του Ε.Κ.Α.Β., και με
τη σύμφωνη γνώμη του φορέα λειτουργίας του εκάστοτε
αεροδρομίου, μεταβάλλεται η έδρα των ΒΕΕ της παρ. 1,
σύμφωνα με τις εκάστοτε επιχειρησιακές ανάγκες. Αν
από τη μεταβολή της έδρας των ΒΕΕ προκαλείται πρόσθετη δαπάνη, η απόφαση λαμβάνεται με τη διαδικασία
της παρ. 1 του άρθρου 8.».
Άρθρο 89
Κατά τόπον αρμοδιότητα καταργημένων
ειρηνοδικείων - Κατά τόπον αρμοδιότητα
δευτεροβάθμιων δικαστηρίων κατά
αποφάσεων του Πρωτοδικείου Σπάρτης και
Λιβαδειάς - Μεταβατικές διατάξεις -
Αντικατάσταση παρ. 9 και προσθήκη παρ. 14, 15 και
16 στο άρθρο 14 του ν. 5108/2024
1. Η παρ. 9 του άρθρου 14 του ν. 5108/2024 (Α΄ 65),
περί των μεταβατικών διατάξεων του Μέρους Α΄ του
νόμου αυτού, αντικαθίσταται ως εξής:
«9. Η κατά τόπον αρμοδιότητα των ειρηνοδικείων και
πταισματοδικείων που καταργούνται και οι εκκρεμείς
υποθέσεις - ποινικές δικογραφίες τους μεταφέρονται
στην έδρα πρωτοδικείου ή στην παράλληλη ή στην περιφερειακή έδρα του πρωτοδικείου που είναι, αντίστοιχα,
κατά τόπον αρμόδιο, σύμφωνα με το άρθρο 6.
Για δήμους, δημοτικές ενότητες και δημοτικές κοινότητες που μετά από τη 16η.9.2024 δεν εμπίπτουν στην
τοπική αρμοδιότητα περιφερειακής έδρας ή παράλληλης έδρας πρωτοδικείου, κατά τόπον αρμόδια είναι η
έδρα του πρωτοδικείου.
Υποθέσεις οι οποίες εκκρεμούν ενώπιον καταργημένων ειρηνοδικείων της περιφέρειας Αττικής προσδιορίζονται, συζητούνται και δημοσιεύονται στις περιφερειακές έδρες ως εξής:
α) Στην περιφερειακή έδρα Αμαρουσίου, οι υποθέσεις τα δικόγραφα των οποίων κατατέθηκαν μέχρι τη
15η.9.2024 στα καταργηθέντα Ειρηνοδικεία Αμαρουσίου, Νέας Ιωνίας και Χαλανδρίου.
β) Στην περιφερειακή έδρα Ελευσίνας, οι υποθέσεις τα
δικόγραφα των οποίων κατατέθηκαν μέχρι τη 15η.9.2024
στα καταργηθέντα Ειρηνοδικεία Ελευσίνας και Μεγάρων.
γ) Στην περιφερειακή έδρα Καλλιθέας, οι υποθέσεις τα
δικόγραφα των οποίων κατατέθηκαν μέχρι τη 15η.9.2024
στο καταργηθέν Ειρηνοδικείο Καλλιθέας.
δ) Στην περιφερειακή έδρα Κορωπίου, οι υποθέσεις τα
δικόγραφα των οποίων κατατέθηκαν μέχρι τη 15η.9.2024
στα καταργηθέντα Ειρηνοδικεία Κρωπίας και Λαυρίου.
ε) Στην περιφερειακή έδρα Περιστερίου, οι υποθέσεις τα δικόγραφα των οποίων κατατέθηκαν μέχρι τη
15η.9.2024 στα καταργηθέντα Ειρηνοδικεία Περιστερίου
και Ιλίου.
στ) Στην περιφερειακή έδρα Πόρου, οι υποθέσεις τα
δικόγραφα των οποίων κατατέθηκαν μέχρι τη 15η.9.2024
στο καταργηθέν Ειρηνοδικείο Πόρου.
Τα προηγούμενα εδάφια εφαρμόζονται και για την
άσκηση ενδίκων μέσων κατά αποφάσεων που έχουν
εκδοθεί μέχρι τη 15η.9.2024 από τα καταργούμενα ειρηνοδικεία.
Ένδικα βοηθήματα και μέσα, που μέχρι την έναρξη
ισχύος του παρόντος έχουν ασκηθεί σε δικαστήριο της
περιφερειακής ενότητας της έδρας πρωτοδικείου, θεωρούνται ότι έχουν ασκηθεί νομότυπα και εμπρόθεσμα.»
2. Στο άρθρο 14 του ν. 5108/2024 προστίθενται παρ.
14, 15 και 16 ως εξής:
«14. Οι υποθέσεις του Πρωτοδικείου Σπάρτης, οι οποίες κατά τη 16η.9.2024 εκκρεμούν ενώπιον του Εφετείου
Ναυπλίου και για τις οποίες δεν έχει οριστεί δικάσιμος,
υπάγονται στην αρμοδιότητα του Εφετείου Καλαμάτας,
αποστέλλονται στο εφετείο αυτό και εκδικάζονται από
αυτό. Οι υποθέσεις, για τις οποίες έχει οριστεί δικάσιμος,
παραμένουν στην αρμοδιότητα του Εφετείου Ναυπλίου
και εκδικάζονται από αυτό.
15. Οι υποθέσεις τoυ Πρωτοδικείου Λιβαδειάς, οι οποίες κατά τη 16η.9.2024 εκκρεμούν ενώπιον του Εφετείου Λαμίας και για τις οποίες δεν έχει οριστεί δικάσιμος,
υπάγονται στην αρμοδιότητα του Εφετείου Εύβοιας,
αποστέλλονται στο εφετείο αυτό και εκδικάζονται από
αυτό. Οι υποθέσεις, για τις οποίες έχει οριστεί δικάσιμος,
παραμένουν στην αρμοδιότητα του Εφετείου Λαμίας και
εκδικάζονται από αυτό.
16. Σε περίπτωση που για την άσκηση δικονομικού ή
ουσιαστικού δικαιώματος απαιτείται η προσκόμιση πιστοποιητικού το οποίο εκδίδεται από δικαστική αρχή και
το οποίο δεν ήταν δυνατόν να εκδοθεί ηλεκτρονικά μέχρι
τη δημοσίευση του παρόντος, η προθεσμία άσκησης του
δικαιώματος αναστέλλεται για το χρονικό διάστημα από
τη 16η.9.2024 έως την 30ή.11.2024, εφόσον η καταληκτική ημερομηνία άσκησης του δικαιώματος βρίσκεται
εντός του ανωτέρω διαστήματος.».
Άρθρο 90
Κατάθεση δικογράφου αγωγής που εμπίπτει
στην κατά τόπον αρμοδιότητα περιφερειακής
έδρας - Τροποποίηση παρ. 1 άρθρου 215
Κώδικα Πολιτικής Δικονομίας -
Μεταβατική διάταξη
1. Στο δεύτερο εδάφιο της παρ. 1 του άρθρου 215 του
Κώδικα Πολιτικής Δικονομίας (π.δ. 503/1985, Α΄ 184), περί
άσκησης της αγωγής, οι λέξεις «είτε στη γραμματεία της
έδρας του πρωτοδικείου είτε στη γραμματεία της περιφερειακής έδρας αυτού» αντικαθίστανται από τις λέξεις
«στη γραμματεία είτε της περιφερειακής έδρας είτε της
παράλληλης έδρας, στην κατά τόπον αρμοδιότητα της
οποίας εντάσσεται η περιφερειακή έδρα, είτε της έδρας
πρωτοδικείου» και η παρ. 1 διαμορφώνεται ως εξής:
«1. Η αγωγή ασκείται με κατάθεση δικογράφου στη
γραμματεία του δικαστηρίου στο οποίο απευθύνεται
και με επίδοση αντιγράφου της στον εναγόμενο. Αποκλειστικά σε περίπτωση αγωγής που απευθύνεται σε
περιφερειακή έδρα πρωτοδικείου, κατά την έννοια του
ν. 5108/2024 (Α΄ 65), η κατάθεση του δικογράφου μπορεί να γίνεται στη γραμματεία είτε της περιφερειακής
έδρας είτε της παράλληλης έδρας, στην κατά τόπον
αρμοδιότητα της οποίας εντάσσεται η περιφερειακή
έδρα, είτε της έδρας πρωτοδικείου. Η κατάθεση του
δικογράφου μπορεί να γίνεται και με ηλεκτρονικά μέσα
σύμφωνα με την παρ. 4 του άρθρου 119. Κάτω από το
δικόγραφο που κατατέθηκε συντάσσεται έκθεση στην
οποία αναφέρεται η ημέρα, ο μήνας και το έτος της κατάθεσης, καθώς και το ονοματεπώνυμο του καταθέτη.
Η έκθεση μπορεί να συντάσσεται και με ηλεκτρονικά
μέσα σύμφωνα με την παρ. 2 του άρθρου 117. Αναφορά του δικογράφου της αγωγής που κατατέθηκε
γίνεται χωρίς καθυστέρηση σε ειδικό βιβλίο με αλφαβητικό ευρετήριο. Στο βιβλίο αυτό αναγράφονται με
αύξοντα αριθμό και χρονολογική σειρά οι αγωγές που
κατατίθενται και αναφέρονται τα ονοματεπώνυμα των
διαδίκων, η χρονολογία της κατάθεσης και το αντικείμενο της διαφοράς. Στη γραμματεία κάθε δικαστηρίου
τηρείται και ηλεκτρονικό αρχείο αγωγών.».
2. Η κατάθεση δικογράφου αγωγής που εμπίπτει στην
κατά τόπον αρμοδιότητα περιφερειακής έδρας που υπάγεται σε παράλληλη έδρα πρωτοδικείου, το οποίο δεν
έχει ενταχθεί συνολικά στο Ολοκληρωμένο Σύστημα
Διαχείρισης Δικαστικών Υποθέσεων Πολιτικής και Ποινικής Δικαιοσύνης (ΟΣΔΔΥ-ΠΠ) και μέχρι την ένταξή του,
μπορεί να γίνει είτε στη γραμματεία της περιφερειακής
έδρας είτε στη γραμματεία της παράλληλης έδρας του
πρωτοδικείου στο οποίο υπάγεται.
Άρθρο 91
Ρυθμίσεις για τα γραμμάτια προείσπραξης -
Γραμμάτιο για υποθέσεις μικροδιαφορών -
Τροποποίηση παρ. 7 και προσθήκη παρ. 8 στο
άρθρο 61 Κώδικα Δικηγόρων - Μεταβατικές
διατάξεις για τα γραμμάτια προείσπραξης
1. Στην περ. γ) της παρ. 7 του άρθρου 61 του Κώδικα
Δικηγόρων (ν. 4194/2013, Α΄ 208), περί της προκαταβολής εισφορών και κρατήσεων, προστίθεται δεύτερο
εδάφιο και η παρ. 7 διαμορφώνεται ως εξής:
«7. Όπου στα Παραρτήματα γίνεται αναφορά σε αμοιβές
που αφορούν υποθέσεις ενώπιον ειρηνοδικείου, μετά την
έναρξη ισχύος του ν. 5108/2024 (Α΄ 65), ο δικηγόρος υποχρεούται να εκδίδει και να προσκομίζει γραμμάτιο προείσπραξης της αντίστοιχης διαδικασίας του δικαστηρίου
που καθίσταται αρμόδιο από την 16.9.2024 σύμφωνα με
τον ν. 5108/2024 και τον Κώδικα Πολιτικής Δικονομίας
(π.δ. 503/1985, Α΄ 182). Στις υποθέσεις του προηγούμενου
εδαφίου που είναι αποτιμητές σε χρήμα εκδίδεται το σχετικό γραμμάτιο του πρωτοδικείου με βάση το χαμηλότερο
ποσό αναφοράς. Σε περίπτωση υπόθεσης για την οποία
δεν υφίσταται αντίστοιχο γραμμάτιο πρωτοδικείου με
βάση τα Παραρτήματα, ισχύουν τα κατωτέρω:
α) Όσον αφορά στις πράξεις του ν. 5095/2024 (Α΄ 40):
αα) για τις υποθέσεις κληρονομητηρίων και σωματείων
εκδίδεται το αντίστοιχο γραμμάτιο της εκουσίας δικαιοδοσίας μονομελούς πρωτοδικείου, αβ) για τις υποθέσεις
εγγραφής και εξάλειψης προσημειώσεων εκδίδεται το
αντίστοιχο γραμμάτιο των ασφαλιστικών μέτρων του
μονομελούς πρωτοδικείου.
β) Για τις εφέσεις κατά αποφάσεων ειρηνοδικείου, εκδίδεται γραμμάτιο ισόποσο με το γραμμάτιο της έφεσης
ενώπιον μονομελούς εφετείου.
γ) Για τις λοιπές διαδικασίες, στις οποίες δεν προβλέπεται αντίστοιχο γραμμάτιο πρωτοδικείου, εκδίδεται
γραμμάτιο ισόποσο με το γραμμάτιο της εκουσίας δικαιοδοσίας μονομελούς πρωτοδικείου. Ειδικά για αγωγές που ασκούνται κατά τη διαδικασία των άρθρων 466
έως 471, μετά τις 16.9.2024, προσκομίζεται γραμμάτιο
προείσπραξης ίσο με το ήμισυ (½) του γραμματίου του
προηγούμενου εδαφίου.».
2. Στο άρθρο 61 του Κώδικα Δικηγόρων προστίθεται
παρ. 8 ως εξής:
«8. Γραμμάτια που έχουν κατατεθεί στις εν λόγω διαφορές, μετά τη 16η.9.2024, είτε αφορούν κατάθεση είτε
παράσταση είτε προτάσεις, θεωρούνται νόμιμα, εφόσον
αναφέρονται σε διαδικασίες είτε ενώπιον πρωτοδικείου
είτε ενώπιον των καταργηθέντων ειρηνοδικείων.»
3. Η τυπική συζήτηση ενώπιον πρωτοδικείου των υποθέσεων τακτικής διαδικασίας του ν. 4335/2015 (Α΄ 87)
(νέα τακτική διαδικασία), οι οποίες έχουν εισαχθεί σε
ειρηνοδικείο και των οποίων ο φάκελος δικογραφίας
έχει κλείσει πριν από τη 16η.9.2024, θεωρείται παραδεκτή και στις περιπτώσεις κατά τις οποίες το γραμμάτιο
προείσπραξης δικηγορικής αμοιβής έχει εκδοθεί πριν
από τη 16η.9.2024 και αναφέρεται σε συζήτηση ενώπιον
ειρηνοδικείου.
4. Γραμμάτια προείσπραξης που έχουν εκδοθεί πριν
από τη 16η.9.2024 και αναφέρονται σε διαδικαστική
πράξη ενώπιον ειρηνοδικείου ισχύουν και για τη διεξαγωγή και κάθε μετ’ αναβολής διεξαγωγή της διαδικαστικής πράξης ενώπιον του αρμόδιου πρωτοδικείου.
Άρθρο 92
Επιβολή και εκτέλεση
αναμορφωτικών μέτρων - Εξουσιοδοτική
διάταξη - Τροποποίηση παρ. 3 άρθρου 122
Ποινικού Κώδικα
Στο τρίτο εδάφιο της παρ. 3 του άρθρου 122 του Ποινικού Κώδικα (ν. 4619/2019, Α΄ 95), περί των αναμορφωτικών μέτρων, επέρχονται οι ακόλουθες τροποποιήσεις:
α) η λέξη «αποφάσεις» αντικαθίσταται από τις λέξεις
«κοινή απόφαση», β) προστίθενται οι λέξεις «και των
κατά περίπτωση συναρμόδιων Υπουργών,» και η παρ. 3
διαμορφώνεται ως εξής:
«3. Η επιλογή του αναμορφωτικού μέτρου που
πρόκειται να επιβληθεί διέπεται από την αρχή της
επικουρικότητας, για την εφαρμογή της οποίας τα
αναμορφωτικά μέτρα που προβλέπονται στις περ. α΄
έως θβ΄ της παρ. 1 προτάσσονται των υπολοίπων. Το
περιεχόμενο και η διάρκεια κάθε μέτρου πρέπει να
είναι ανάλογα προς τη βαρύτητα της πράξης που έχει
τελεστεί, την προσωπικότητα του ανηλίκου και τις βιοτικές του συνθήκες. Με κοινή απόφαση του Υπουργού
Δικαιοσύνης και των κατά περίπτωση συναρμόδιων
Υπουργών, ρυθμίζονται όλα τα θέματα που αφορούν
στην επιβολή και εκτέλεση των μέτρων της πρώτης
παραγράφου.».
ΜΕΡΟΣ ΣΤ΄
ΕΝΑΡΞΗ ΙΣΧΥΟΣ
Άρθρο 93
Έναρξη ισχύος
Η ισχύς του παρόντος αρχίζει από τη δημοσίευσή του
στην Εφημερίδα της Κυβερνήσεως, εκτός αν ορίζεται
ειδικότερα.
77
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 2 Νοεμβρίου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Εθνικής Οικονομίας
Αναπληρωτής Υπουργός Εθνικής
και Οικονομικών
Οικονομίας και Οικονομικών
Εξωτερικών
ΚΩΝΣΤΑΝΤΙΝΟΣ ΧΑΤΖΗΔΑΚΗΣ
ΝΙΚΟΛΑΟΣ ΠΑΠΑΘΑΝΑΣΗΣ
ΓΕΩΡΓΙΟΣ ΓΕΡΑΠΕΤΡΙΤΗΣ
Παιδείας, Θρησκευμάτων
Εθνικής Άμυνας
Εσωτερικών
και Αθλητισμού
ΝΙΚΟΛΑΟΣ - ΓΕΩΡΓΙΟΣ ΔΕΝΔΙΑΣ
ΘΕΟΔΩΡΟΣ ΛΙΒΑΝΙΟΣ
ΚΥΡΙΑΚΟΣ ΠΙΕΡΡΑΚΑΚΗΣ
Αναπληρωτής Υπουργός Παιδείας,
Θρησκευμάτων και Αθλητισμού
Υγείας
Υποδομών και Μεταφορών
ΙΩΑΝΝΗΣ ΒΡΟΥΤΣΗΣ
ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ
ΧΡΗΣΤΟΣ ΣΤΑΪΚΟΥΡΑΣ
Εργασίας και
Περιβάλλοντος και Ενέργειας
Ανάπτυξης
Κοινωνικής Ασφάλισης
ΘΕΟΔΩΡΟΣ ΣΚΥΛΑΚΑΚΗΣ
ΠΑΝΑΓΙΩΤΗΣ ΘΕΟΔΩΡΙΚΑΚΟΣ
ΝΙΚΗ ΚΕΡΑΜΕΩΣ
Κοινωνικής Συνοχής
Δικαιοσύνης
Πολιτισμού
και Οικογένειας
ΓΕΩΡΓΙΟΣ ΦΛΩΡΙΔΗΣ
ΣΤΥΛΙΑΝΗ ΜΕΝΔΩΝΗ
ΣΟΦΙΑ ΖΑΧΑΡΑΚΗ
Αγροτικής Ανάπτυξης
Ναυτιλίας και
και Τροφίμων
Νησιωτικής Πολιτικής
Τουρισμού
ΚΩΝΣΤΑΝΤΙΝΟΣ ΤΣΙΑΡΑΣ
ΧΡΗΣΤΟΣ ΣΤΥΛΙΑΝΙΔΗΣ
ΟΛΓΑ ΚΕΦΑΛΟΓΙΑΝΝΗ
Κλιματικής Κρίσης και
Ψηφιακής Διακυβέρνησης
Πολιτικής Προστασίας
Επικρατείας
ΔΗΜΗΤΡΙΟΣ ΠΑΠΑΣΤΕΡΓΙΟΥ
ΒΑΣΙΛΕΙΟΣ ΚΙΚΙΛΙΑΣ
ΜΑΥΡΟΥΔΗΣ ΒΟΡΙΔΗΣ
Επικρατείας
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 4 Νοεμβρίου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ