NOMOΣ ΥΠ’ ΑΡΙΘΜ. 5161
Ρυθμίσεις για την ενίσχυση του Εθνικού Συστήματος Υγείας και την παρακολούθηση και αξιολόγηση της φαρμακευτικής δαπάνης.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’: ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΟΥ ΕΘΝΙΚΟΥ ΣΥΣΤΗΜΑΤΟΣ ΥΓΕΙΑΣ ΚΑΙ ΤΗΝ ΠΑΡΑΚΟΛΟΥΘΗΣΗ
ΚΑΙ ΑΞΙΟΛΟΓΗΣΗ ΤΗΣ ΦΑΡΜΑΚΕΥΤΙΚΗΣ ΔΑΠΑΝΗΣ
ΚΕΦΑΛΑΙΟ Α’: ΓΕΝΙΚΕΣ ΔΙΑΤΑΞΕΙΣ
Άρθρο 1 Σκοπός
Άρθρο 2 Αντικείμενο
ΚΕΦΑΛΑΙΟ Β’: ΡΥΘΜΙΣΕΙΣ ΓΙΑ ΤΟΥΣ ΙΑΤΡΟΥΣ ΚΑΙ ΦΑΡΜΑΚΟΠΟΙΟΥΣ ΤΟΥ ΕΘΝΙΚΟΥ ΣΥΣΤΗΜΑΤΟΣ ΥΓΕΙΑΣ
Άρθρο 3 Ζητήματα ειδικευόμενων οδοντιάτρων - Προσθήκη άρθρου 83Α στον ν. 2071/1992
Άρθρο 4 Συμβούλια κρίσης και επιλογής οδοντιάτρων
και ιατρών του Εθνικού Συστήματος Υγείας - Τροποποίηση παρ. 2 και 5 άρθρου 7 ν. 4498/2017
Άρθρο 5 Ιατρική και οδοντιατρική εξειδίκευση  -
Τροποποίηση παρ. 4 άρθρου 83 και παρ. 2 άρθρου 84
ν. 2071/1992
Άρθρο 6 Παράταση χρόνου παραμονής στην υπηρεσία ιατρών κλάδου Εθνικού Συστήματος Υγείας και
νοσοκομειακών φαρμακοποιών
Άρθρο 7 Αμοιβές ιατρών Εθνικού Συστήματος Υγείας και προσωπικού κλάδου βιοϊατρικών επιστημών και
κλάδου ακτινοφυσικών για συμμετοχή στην ολοήμερη
λειτουργία και παραμονή στο νοσοκομείο πέραν της
ημερήσιας νοσηλείας - Τροποποίηση παρ. 5 άρθρου 13
ν. 2889/2001
Άρθρο 8 Μη οικονομικά κίνητρα προσέλκυσης και παραμονής ιατρών και οδοντιάτρων κλάδου Ε.Σ.Υ. σε προβληματικές και άγονες περιοχές - Αντικατάσταση παρ. 4
και 5 άρθρου 43 ν. 1759/1988, τροποποίηση άρθρου 107
ν. 4486/2017 και παρ. 1 άρθρου 21 ν. 2946/2001
ΚΕΦΑΛΑΙΟ Γ’: ΡΥΘΜΙΣΕΙΣ ΓΙΑ ΤΟ ΩΝΑΣΕΙΟ ΚΑΡΔΙΟΧΕΙΡΟΥΡΓΙΚΟ ΚΕΝΤΡΟ, ΤΟ ΟΓΚΟΛΟΓΙΚΟ ΝΟΣΟΚΟΜΕΙΟ
ΠΑΙΔΩΝ «ΜΑΡΙΑΝΝΑ Β. ΒΑΡΔΙΝΟΓΙΑΝΝΗ - ΕΛΠΙΔΑ» ΚΑΙ
ΤΑ ΝΟΣΟΚΟΜΕΙΑ ΤΟΥ ΕΘΝΙΚΟΥ ΣΥΣΤΗΜΑΤΟΣ ΥΓΕΙΑΣ
Άρθρο 9 Λειτουργία Εργαστηρίου Ανοσολογίας/Ιστοσυμβατότητας των Μεταμοσχεύσεων στο «Ωνάσειο Καρδιοχειρουργικό Κέντρο» - Προσθήκη άρθρου 37Α στον
ν. 5034/2023
Άρθρο 10 Μετονομασία του νομικού προσώπου ιδιωτικού δικαίου με την επωνυμία «Ογκολογικό Κέντρο
Παίδων «Μαριάννα Β. Βαρδινογιάννη - ΕΛΠΙΔΑ»» σε
«Ογκολογικό Νοσοκομείο Παίδων «Μαριάννα Β. Βαρδινογιάννη - ΕΛΠΙΔΑ»»
Άρθρο 11 Μεταφορά του Ογκολογικού Τμήματος από
το Γενικό Νοσοκομείο Παίδων Αθηνών «Η ΑΓΙΑ ΣΟΦΙΑ»
στο νομικό πρόσωπο ιδιωτικού δικαίου Ογκολογικό Νοσοκομείο Παίδων «Μαριάννα Β. Βαρδινογιάννη - ΕΛΠΙΔΑ» - Τροποποίηση παρ. 2 άρθρου 5 ν. 5034/2023
Άρθρο 12 Μεταβατικές διατάξεις ίδρυσης και λειτουργίας του νομικού προσώπου ιδιωτικού δικαίου με την
επωνυμία «Ογκολογικό Νοσοκομείο Παίδων «Μαριάννα
Β. Βαρδινογιάννη - ΕΛΠΙΔΑ»» - Τροποποίηση άρθρου 17
ν. 5034/2023
Άρθρο 13 Συγκρότηση συλλογικών οργάνων διοίκησης νοσοκομείων - Τροποποίηση παρ. 4 άρθρου 7
ν. 3329/2005
Άρθρο 14 Νομιμοποίηση δαπανών των νοσοκομείων
και των Υγειονομικών Περιφερειών
ΚΕΦΑΛΑΙΟ Δ’: ΡΥΘΜΙΣΕΙΣ ΓΙΑ ΤΗΝ ΠΡΟΜΗΘΕΙΑ ΦΑΡΜΑΚΩΝ, ΤΗΝ ΠΑΡΑΚΟΛΟΥΘΗΣΗ ΚΑΙ ΤΗΝ ΑΞΙΟΛΟΓΗΣΗ
ΤΗΣ ΦΑΡΜΑΚΕΥΤΙΚΗΣ ΔΑΠΑΝΗΣ
Άρθρο 15 Προσδιορισμός αρμοδιοτήτων στο ηλεκτρονικό σύστημα παρακολούθησης της διακίνησης
φαρμάκων στην εγχώρια αγορά - Τροποποίηση άρθρου
14 και παρ. 3 άρθρου 32 ν. 5057/2023
Άρθρο 16 Σύσταση και έργο της Επιτροπής παρακολούθησης της φαρμακευτικής δαπάνης, της ολοκλήρωσης των διαγνωστικών/θεραπευτικών πρωτοκόλλων
και της δημιουργίας Μητρώων ασθενών - Προσθήκη
άρθρου 255Α στον ν. 4512/2018
Άρθρο 17 Διαδικασία αξιολόγησης φαρμάκων από την
Επιτροπή Αξιολόγησης - Τροποποίηση παρ. 1 άρθρου
250 ν. 4512/2018
Άρθρο 18 Επιτροπή Διαπραγμάτευσης Τιμών Φαρμάκων - Τροποποίηση παρ. 6 άρθρου 254 ν. 4512/2018
Άρθρο 19 Αξιολόγηση φαρμάκων έκτακτης εισαγωγής - Τροποποίηση παρ. 2 άρθρου 249 ν. 4512/2018
Άρθρο 20 Εξορθολογισμός αυτόματης επιστροφής
(clawback) επί της νοσοκομειακής φαρμακευτικής δαπάνης - Τροποποίηση παρ. 1 άρθρου 21 ν. 4931/2022
Άρθρο 21 Ρυθμίσεις για τη συνεργασία του Εθνικού
Οργανισμού Παροχής Υπηρεσιών Υγείας με το Ταμείο
Υγείας Προσωπικού Εθνικής Τραπέζης της Ελλάδος Τροποποίηση άρθρου 5 ν. 4683/2020
Άρθρο 22 Ένταξη Ενιαίου Δημοσιογραφικού Οργανισμού Επικουρικής Ασφάλισης Περίθαλψης και Ταμείου
Υγείας Προσωπικού Εθνικής Τραπέζης της Ελλάδος στα
μέτρα οικονομικού χαρακτήρα συγκράτησης της φαρμακευτικής δαπάνης
Άρθρο 23 Επανασύναψη σύμβασης παρόχων υπηρεσιών με τον Εθνικό Οργανισμό Παροχής Υπηρεσιών
Υγείας μετά τη μονομερή καταγγελία της σύμβασης εκ
μέρους του παρόχου - Προσθήκη άρθρου 69Α στον
ν. 5102/2024
Άρθρο 24 Αρμοδιότητα ορισμού εισηγητή και εξωτερικού εμπειρογνώμονα κατά τη λειτουργία της Επιτροπής
Ελέγχου του Συστήματος Ηλεκτρονικής Προέγκρισης
του Εθνικού Οργανισμού Παροχής Υπηρεσιών Υγείας Τροποποίηση παρ. 8 άρθρου 265Α ν. 4512/2018
ΚΕΦΑΛΑΙΟ Ε’: ΛΟΙΠΕΣ ΡΥΘΜΙΣΕΙΣ ΓΙΑ ΤΗ ΔΗΜΟΣΙΑ
ΥΓΕΙΑ
Άρθρο 25 Ρύθμιση για αποθηκευμένη ποσότητα ανακτημένου πλάσματος στο Εθνικό Κέντρο Αιμοδοσίας
Άρθρο 26 Παράταση σύμβασης για τον μοριακό έλεγχο των μονάδων αίματος με τη μέθοδο της μοριακής
τεχνικής νουκλεϊκών οξέων - ΝΑΤ
Άρθρο 27 Παράταση ισχύος ρυθμίσεων για την προστασία της δημόσιας υγείας και για την ενίσχυση της
κοινωνικής συνοχής
ΚΕΦΑΛΑΙΟ ΣΤ’: ΛΟΙΠΕΣ ΔΙΑΤΑΞΕΙΣ ΥΠΟΥΡΓΕΙΟΥ ΥΓΕΙΑΣ
Άρθρο 28 Ολοήμερη λειτουργία των Δομών Παροχής
Υπηρεσιών Ψυχικής Υγείας στο πλαίσιο του Εθνικού Δικτύου Παροχής Υπηρεσιών Ψυχικής Υγείας - Προσθήκη
παρ. 5 στο άρθρο 6 του ν. 5129/2024
Άρθρο 29 Μεταφορά στις Διοικήσεις των Υγειονομικών Περιφερειών του προσωπικού των δομών παροχής υπηρεσιών ψυχικής υγείας του Εθνικού Συστήματος
Υγείας που εντάσσονται στο Εθνικό Δίκτυο Υπηρεσιών
Ψυχικής Υγείας και αρμοδιότητα Υπηρεσιακών Συμβουλίων για το προσωπικό αυτό - Τροποποίηση παρ. 1 και
παρ. 2 άρθρου 7 ν. 5129/2024 και προσθήκη παρ. 9 στο
άρθρο 83 του ν. 5129/2024
Άρθρο 30 Σύσταση θέσης Διοικητή στο Ψυχιατρικό
Νοσοκομείο Αττικής «ΔΡΟΜΟΚΑΪΤΕΙΟ» - Ένταξη του
Γενικού Νοσοκομείου Θεσσαλονίκης «Παπαγεωργίου»
στους Διασυνδεόμενους Φορείς Παροχής Υπηρεσιών
Ψυχικής Υγείας του Εθνικού Δικτύου Παροχής Υπηρεσιών Ψυχικής Υγείας - Τροποποίηση παρ. 1 και προσθήκη
παρ. 3 στο άρθρο 8 του ν. 5129/2024
Άρθρο 31 Μεταφορά προσωπικού στον Εθνικό Οργανισμό Πρόληψης και Αντιμετώπισης Εξαρτήσεων - Τροποποίηση παρ. 2 άρθρου 30 ν. 5129/2024
Άρθρο 32 Πρόσληψη θεραπευτικού προσωπικού στα
προγράμματα απεξάρτησης του Εθνικού Οργανισμού
Πρόληψης και Αντιμετώπισης Εξαρτήσεων - Τροποποίηση παρ. 1 άρθρου 49 ν. 5129/2024
Άρθρο 33 Έγκριση προϋπολογισμού οικονομικού
έτους 2025 του Εθνικού Οργανισμού Πρόληψης και Αντιμετώπισης Εξαρτήσεων - Τροποποίηση περ. α) παρ. 8
άρθρου 84 ν. 5129/2024
Άρθρο 34 Παροχή υπηρεσιών στο Εθνικό Σύστημα
Υγείας με καθεστώς έκδοσης δελτίου απόδειξης παροχής υπηρεσιών - Τροποποίηση παρ. 1 άρθρου 41
ν. 4058/2012
Άρθρο 35 Ζητήματα προσωπικού του Οργανισμού
κατά των Ναρκωτικών
Άρθρο 36 Διοικούσα Επιτροπή του Κεντρικού Συμβουλίου Υγείας - Τροποποίηση παρ. 1 άρθρου 4 ν. 1278/1982
Άρθρο 37 Χρηματοδότηση Τοπικών Ομάδων Υγείας Τροποποίηση παρ. 7 άρθρου 106 ν. 4461/2017
Άρθρο 38 Χρόνος εκτέλεσης συνταγών φαρμακείων Τροποποίηση παρ. 1 και παρ. 4 άρθρου 4 π.δ. 121/2008
και τροποποίηση παρ. 6 άρθρου 3 και παρ. 8 άρθρου 4
ν. 3892/2010
Άρθρο 39 Διάθεση τυποποιημένων γυαλιών πρεσβυωπίας και υγρών επαφής από τα φαρμακεία - Τροποποίηση παρ. 1 άρθρου 6 ν. 971/1979
Άρθρο 40 Έκτακτη προκήρυξη για τη χορήγηση άδειας
ιδρύσεως φαρμακείου στην Ιερά Κοινότητα του Αγίου
Όρους
Άρθρο 41 Δυνατότητα μετάταξης των αποσπασμένων
υπαλλήλων φορέων του δημοσίου τομέα στην κεντρική
υπηρεσία του Υπουργείου Υγείας
Άρθρο 42 Παράταση παραμονής στην υπηρεσία των
Προϊσταμένων των Διευθύνσεων της Ενιαίας Τεχνικής
Υπηρεσίας των Διοικήσεων Υγειονομικών Περιφερειών
(Δ.Υ.Πε.) και των εκτελούντων χρέη αναπληρωτών αυτών
Άρθρο 43 Μητρώο Αποκλειστικών Νοσοκόμων - Τροποποίηση παρ. 2 άρθρου 2 ν. 4132/2013
Άρθρο 44 Παράταση ισχύος ρυθμίσεων για την ενίσχυση της δημόσιας υγείας
Άρθρο 45 Ειδικές ρυθμίσεις για την υποχρεωτική υπηρεσία προσωπικού ιατρού - Προσθήκη παρ. 3 στο άρθρο
47 ν. 5157/2024
Άρθρο 46 Εφαρμογή συστήματος ποσοστιαίων επιστροφών (rebate) από τις φαρμακευτικές εταιρείες
προς τη δημόσια ασφάλιση για τα έτη 2006, 2007 και
2008 και ρύθμιση οφειλών - Τροποποίηση άρθρου 122
ν. 4611/2019
Άρθρο 47 Ρυθμίσεις για τον μηχανισμό αυτόματης
επιστροφής (clawback) - Τροποποίηση περ. στ’ παρ. 1
άρθρου 11 ν. 4052/2012 και άρθρου 25 ν. 4549/2018
ΜΕΡΟΣ Β’: ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 48 Εξουσιοδοτικές διατάξεις
Άρθρο 49 Εξουσιοδοτική διάταξη  - Τροποποίηση
παρ. 3 και 5 άρθρου 79 ν. 5129/2024
ΜΕΡΟΣ Γ’: ΕΝΑΡΞΗ ΙΣΧΥΟΣ
Άρθρο 50 Έναρξη ισχύος
ΜΕΡΟΣ Α’
ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΟΥ
ΕΘΝΙΚΟΥ ΣΥΣΤΗΜΑΤΟΣ ΥΓΕΙΑΣ ΚΑΙ ΤΗΝ
ΠΑΡΑΚΟΛΟΥΘΗΣΗ ΚΑΙ ΑΞΙΟΛΟΓΗΣΗ ΤΗΣ
ΦΑΡΜΑΚΕΥΤΙΚΗΣ ΔΑΠΑΝΗΣ
ΚΕΦΑΛΑΙΟ Α’
ΓΕΝΙΚΕΣ ΔΙΑΤΑΞΕΙΣ
Άρθρο 1
Σκοπός
Σκοπός του παρόντος είναι: α) η ενίσχυση του Εθνικού
Συστήματος Υγείας μέσω της αξιοποίησης της κλινικής
εμπειρίας των ιατρών του, β) η διασφάλιση της απρόσκοπτης και αποτελεσματικής λειτουργίας των υγειονομικών
δομών, γ) η επίλυση ζητημάτων των εποπτευόμενων
φορέων του Υπουργείου Υγείας, δ) ο εξορθολογισμός,
η παρακολούθηση και η αξιολόγηση της φαρμακευτικής
δαπάνης και η ρύθμιση του χρόνου και τρόπου εκτέλεσης των φαρμακευτικών συνταγών και ε) ο εκσυγχρονισμός της παραγωγικής διαδικασίας της αιμοδοσίας ως
μέσου για την προστασία της δημόσιας υγείας.
Άρθρο 2
Αντικείμενο
Αντικείμενο του παρόντος είναι: α) η παραμονή στις
δομές του Εθνικού Συστήματος Υγείας (Ε.Σ.Υ.) έμπειρων
στελεχών, β) η ρύθμιση ζητημάτων που αφορούν στο καθεστώς απασχόλησης των ειδικευόμενων οδοντιάτρων,
προκειμένου να αρχίσει η υλοποίηση των οδοντιατρικών
ειδικοτήτων, γ) η φορολόγηση εισοδημάτων προσωπικού του κλάδου Βιοϊατρικών Επιστημών, που συμμετέχει
στην ολοήμερη λειτουργία των νοσοκομείων του Ε.Σ.Υ.,
καθώς και στη διενέργεια χειρουργικών επεμβάσεων ή
άλλων επεμβατικών πράξεων που απαιτούν παραμονή
στο νοσοκομείο πέραν της ημερήσιας νοσηλείας, δ) η
συγκράτηση της φαρμακευτικής δαπάνης, μέσω της
αναγκαίας προς τούτο αναδιοργάνωσης της Επιτροπής
παρακολούθησης αυτής, ε) ο εξορθολογισμός της αυτόματης επιστροφής (clawback) επί της νοσοκομειακής
φαρμακευτικής δαπάνης και στον τομέα του φαρμάκου
εν γένει, στ) η ορθή παρακολούθηση της διακίνησης των
φαρμάκων στη χώρα, και ζ) η διασφάλιση της αδιάλειπτης προμήθειας αντιδραστηρίων αιμοδοσίας με συνοδό εξοπλισμό για τον έλεγχο του αίματος με τη μέθοδο
της μοριακής τεχνικής νουκλεϊκών οξέων - ΝΑΤ, ο οποίος
είναι αναγκαίος για το προς μετάγγιση αίμα για λόγους
προστασίας της δημόσιας υγείας.
ΚΕΦΑΛΑΙΟ Β’
ΡΥΘΜΙΣΕΙΣ ΓΙΑ ΤΟΥΣ ΙΑΤΡΟΥΣ ΚΑΙ
ΦΑΡΜΑΚΟΠΟΙΟΥΣ ΤΟΥ ΕΘΝΙΚΟΥ
ΣΥΣΤΗΜΑΤΟΣ ΥΓΕΙΑΣ
Άρθρο 3
Ζητήματα ειδικευόμενων οδοντιάτρων Προσθήκη άρθρου 83Α στον ν. 2071/1992
Στον ν. 2071/1992 (Α’ 123), μετά το άρθρο 83, περί
ιατρικής και οδοντιατρικής εξειδίκευσης, προστίθεται
άρθρο 83Α ως εξής:
«Άρθρο 83Α
Ειδικευόμενοι οδοντίατροι
1. Η άσκηση των οδοντιάτρων επιτρέπεται σε μία μόνο
οδοντιατρική ειδικότητα. Η τοποθέτησή τους για ειδίκευση γίνεται στις οργανικές θέσεις ειδικευομένων οδοντιάτρων που προβλέπονται σε κάθε αναγνωρισμένο
εκπαιδευτικό κέντρο για άσκηση σε οδοντιατρική ειδικότητα. Εξαιρούνται οι μόνιμοι οδοντίατροι του Εθνικού
Συστήματος Υγείας και των ενόπλων δυνάμεων που δεν
κατέχουν οδοντιατρική ειδικότητα, οι οποίοι δύνανται να
τοποθετούνται, μετά από τη χορήγηση εκπαιδευτικής
άδειας, με απόφαση του Υπουργού Υγείας, ως υπεράριθμοι άμισθοι, για ειδίκευση σε μία μόνο οδοντιατρική
ειδικότητα ή για την πραγματοποίηση συμπληρωματικής
εκπαίδευσης σύμφωνα με τις κατά περίπτωση ισχύουσες
μεταβατικές διατάξεις, καθώς και οι οδοντίατροι που
ασκούνται σε οδοντιατρικές ειδικότητες, για την πραγματοποίηση των οποίων δεν απαιτείται τοποθέτηση σε
οργανική θέση.
2. Για την τοποθέτηση των ειδικευόμενων οδοντιάτρων, εκτός των άμισθων υπεράριθμων του τρίτου
εδαφίου της παρ. 1, συνάπτεται σύμβαση Ιδιωτικού Δικαίου Ορισμένου Χρόνου για όσο χρόνο απαιτείται για
την απόκτηση μίας οδοντιατρικής ειδικότητας ή για όσο
χρόνο παρέχει άσκηση το εκπαιδευτικό κέντρο για την
κατά περίπτωση οδοντιατρική ειδικότητα.
3. Οι ειδικευόμενοι οδοντίατροι είναι πλήρους και αποκλειστικής απασχόλησης και απαγορεύεται να ασκούν
ελεύθερο επάγγελμα, εκτός αν έχει σχέση με τη συγγραφική ή καλλιτεχνική δημιουργία. Επίσης, απαγορεύεται
να κατέχουν οποιαδήποτε δημόσια ή ιδιωτική θέση, με
εξαίρεση όσους διορίζονται ως υπεράριθμοι άμισθοι
σύμφωνα με το δεύτερο εδάφιο της παρ. 1. Οι ειδικευόμενοι οδοντίατροι επιτρέπεται, ύστερα από έγκριση του
Διοικητικού Συμβουλίου του εκπαιδευτικού κέντρου στο
οποίο έχουν τοποθετηθεί, να προσφέρουν, εκτός του
τακτικού ωραρίου εργασίας τους και του προγράμματος
εφημεριών, τις υπηρεσίες τους, με αμοιβή, σε ερευνητικά
και εκπαιδευτικά προγράμματα που εκτελούνται από φορείς του δημόσιου τομέα, συμπεριλαμβανομένων, μεταξύ άλλων, και των κλινικών δοκιμών φαρμάκων. Η περ. α
της παρ. 1 του άρθρου 11 του ν. 2889/2001 (Α’ 37), περί
άσκησης ιδιωτικού έργου από τους ειδικευόμενους ιατρούς, ισχύει και για τους ειδικευόμενους οδοντιάτρους.
4. Οι ειδικευόμενοι οδοντίατροι συμμετέχουν στο
πρόγραμμα εφημεριών του εκπαιδευτικού κέντρου, στο
οποίο έχουν τοποθετηθεί, και αμείβονται για τις εφημερίες που πραγματοποιούν, όπως οι ειδικευόμενοι ιατροί.
5. Στους έμμισθους ειδικευόμενους οδοντιάτρους καταβάλλεται το σύνολο των αποδοχών που προβλέπονται
για τους ειδικευόμενους γιατρούς, σύμφωνα με το άρθρο
54 του ν. 4999/2022 (Α’ 225).
6. Οι ειδικευόμενοι οδοντίατροι που κατέχουν οργανική θέση ειδικευόμενου δύνανται, μετά από αίτησή
τους που εγκρίνεται από τον Διοικητή ή τον Πρόεδρο
του εκπαιδευτικού κέντρου στο οποίο τοποθετήθηκαν
για άσκηση στην ειδικότητα, να παρατείνουν την παραμονή τους στην οργανική θέση που κατείχαν μέχρι
την ανάληψη υπηρεσίας από τον επόμενο ειδικευόμενο
οδοντίατρο, με ισόχρονη παράταση της σύμβασής τους
και με τα ίδια δικαιώματα, τις ίδιες υποχρεώσεις και τις
ίδιες αποδοχές. Η παράταση του πρώτου εδαφίου δεν
δύναται να υπερβαίνει τα τέσσερα (4) εξάμηνα από τη
συμπλήρωση του προβλεπόμενου χρόνου άσκησης
για την απόκτηση μίας μόνο οδοντιατρικής ειδικότητας. Η λήψη του τίτλου ειδικότητας κατά τη διάρκεια της
παράτασης δεν εμποδίζει την ολοκλήρωση του χρόνου,
για τον οποίο χορηγήθηκε η παράταση. Η παράταση
της παραμονής διακόπτεται με την ανάληψη υπηρεσίας από τον επόμενο στη λίστα αναμονής ειδικευόμενο
οδοντίατρο.
7. Οι ειδικευόμενοι οδοντίατροι που τοποθετούνται
σε οργανικές θέσεις ειδικευόμενων οδοντιάτρων της
παρ. 1 και αυτοί που τοποθετούνται σε θέσεις ισάριθμες
με εκείνες που κενώνονται, εξαιρούνται από τον ετήσιο
προγραμματισμό ανθρωπίνου δυναμικού του δημόσιου
τομέα του άρθρου 51 του ν. 4622/2019 (Α’ 133).
8. Ιδιώτες οδοντίατροι που υποχρεούνται σε συμπληρωματική εκπαίδευση στο πλαίσιο μεταβατικών διατάξεων για την απόδοση οδοντιατρικής ειδικότητας δύνανται κατόπιν αίτησής τους να τοποθετούνται ως άμισθοι
υπεράριθμοι ειδικευόμενοι με απόφαση του Υπουργού
Υγείας. Για τους ειδικευόμενους του πρώτου εδαφίου
δεν εφαρμόζονται οι παρ. 3 και 4.
9. Με απόφαση του Υπουργού Υγείας καθορίζονται
οι όροι, οι προϋποθέσεις και η διαδικασία τοποθέτησης
των άμισθων υπεράριθμων ειδικευόμενων οδοντιάτρων.
Με την ίδια ή όμοια απόφαση, μετά από γνώμη του Κεντρικού Συμβουλίου Υγείας, καθορίζονται ο αριθμός των
άμισθων υπεράριθμων ειδικευόμενων οδοντιάτρων των
παρ. 1 και 8 ανά εκπαιδευτικό κέντρο, η διάρκεια και ο
τρόπος εκπλήρωσης της συμπληρωματικής εκπαίδευσης, όπου απαιτείται σύμφωνα με τις κατά περίπτωση
ισχύουσες μεταβατικές διατάξεις, καθώς και κάθε θέμα
σχετικό με την εκπαίδευσή τους.»
Άρθρο 4
Συμβούλια κρίσης και επιλογής οδοντιάτρων
και ιατρών του Εθνικού Συστήματος Υγείας Τροποποίηση παρ. 2 και 5 άρθρου 7
ν. 4498/2017
1. Στην υποπερ. γγ. της περ. α) της παρ. 2 του άρθρου
7 του ν. 4498/2017 (Α’ 172), περί των συμβουλίων κρίσης
και επιλογής ιατρών Ε.Σ.Υ., προστίθεται νέο τρίτο εδάφιο
και η υποπερ. γγ. διαμορφώνεται ως εξής:
«γγ. από τρεις (3) ιατρούς κλάδου Ε.Σ.Υ., που υπηρετούν στην Περιφέρεια της Δ.Υ.Πε., με βαθμό Διευθυντή
ή Συντονιστή, οι οποίοι επιλέγονται με κλήρωση μεταξύ
των Διευθυντών ή Συντονιστών Διευθυντών της ίδιας
ειδικότητας με τους κάθε φορά κρινόμενους, με τους
αναπληρωτές τους, και ελλείψει αυτών από ιατρούς
κλάδου Ε.Σ.Υ. άλλων βαθμών, ίδιας ειδικότητας με τους
κρινόμενους ή, εάν ελλείπουν και αυτοί, από ιατρούς
κλάδου Ε.Σ.Υ. της ίδιας ειδικότητας, οι οποίοι υπηρετούν
σε οποιαδήποτε άλλη Δ.Υ.Πε.. Εάν η κρίση αφορά διευθυντική θέση και ελλείπουν οι ιατροί της ίδιας ειδικότητας
με βαθμό Διευθυντή ή Συντονιστή Διευθυντή, επιλέγονται ιατροί κλάδου Ε.Σ.Υ. που υπηρετούν σε οποιαδήποτε
άλλη Δ.Υ.Πε.. Αν δεν υφίστανται ή δεν επαρκούν οι ιατροί
του πρώτου και του δεύτερου εδαφίου, επιλέγονται με
κλήρωση ιατροί άλλης ειδικότητας του οικείου τομέα
που υπηρετούν στην Περιφέρεια της Δ.Υ.Πε..
Η γραμματειακή υποστήριξη παρέχεται από δύο (2)
γραμματείς, έναν (1) τακτικό και έναν (1) αναπληρωτή,
ανά ειδικότητα, υπαλλήλους κλάδου Π.Ε. ή Τ.Ε. ή Δ.Ε.,
που ορίζονται με την απόφαση συγκρότησης, μετά από
πρόταση του Διοικητή της οικείας Δ.Υ.Πε..»
2. Στην υποπερ. γγ. της περ. β) της παρ. 2 του άρθρου
7 του ν. 4498/2017 προστίθεται νέο τρίτο εδάφιο και η
υποπερ. γγ) διαμορφώνεται ως εξής:
«γγ. από τρεις (3) ιατρούς κλάδου Ε.Σ.Υ., που υπηρετούν στην περιφέρεια της Δ.Υ.ΠΕ., με βαθμό Διευθυντή ή
Συντονιστή Διευθυντή, οι οποίοι επιλέγονται με κλήρωση μεταξύ των Διευθυντών ή Συντονιστών Διευθυντών
της ίδιας ειδικότητας με τους κάθε φορά κρινόμενους, με
τους αναπληρωτές τους, και ελλείψει αυτών από ιατρούς
κλάδου Ε.Σ.Υ. άλλων βαθμών ίδιας ειδικότητας με τους
κρινόμενους ή, εάν ελλείπουν και αυτοί, από ιατρούς
κλάδου Ε.Σ.Υ. της ίδιας ειδικότητας, οι οποίοι υπηρετούν
σε οποιαδήποτε άλλη Δ.Υ.Πε.. Εάν η κρίση αφορά διευθυντική θέση και ελλείπουν οι ιατροί της ίδιας ειδικότητας
με βαθμό Διευθυντή ή Συντονιστή Διευθυντή, επιλέγονται ιατροί κλάδου Ε.Σ.Υ. που υπηρετούν σε οποιαδήποτε
άλλη Δ.Υ.Πε.. Αν δεν υφίστανται ή δεν επαρκούν οι ιατροί
του πρώτου και του δεύτερου εδαφίου, επιλέγονται με
κλήρωση ιατροί άλλης ειδικότητας του οικείου τομέα
που υπηρετούν στην Περιφέρεια της Δ.Υ.Πε..
Η γραμματειακή υποστήριξη παρέχεται από δύο (2)
γραμματείς, έναν (1) τακτικό και έναν (1) αναπληρωτή,
ανά ειδικότητα, υπαλλήλους κλάδου Π.Ε. ή Τ.Ε. ή Δ.Ε.,
που ορίζονται με την απόφαση συγκρότησης, μετά από
πρόταση του Διοικητή της οικείας Δ.Υ.Πε..»
3. Στο τέλος της περ. γ) της παρ. 5 του άρθρου 7 του
ν. 4498/2017 προστίθεται εδάφιο και η περ. γ διαμορφώνεται ως εξής:
«γ. τρεις (3) ιατρούς, με βαθμό Διευθυντή ή Συντονιστή, οι οποίοι επιλέγονται με κλήρωση μεταξύ των Διευθυντών ή Συντονιστών Διευθυντών της ίδιας ειδικότητας
με τους κάθε φορά κρινόμενους, με τους αναπληρωτές
τους και ελλείψει αυτών από ιατρούς άλλων βαθμών,
ίδιας ειδικότητας με τους κρινόμενους ή, εάν ελλείπουν
και αυτοί από ιατρούς κλάδου Ε.Σ.Υ. ίδιας ειδικότητας με
τους κρινόμενους, από εκείνους που υπηρετούν σε νοσοκομεία αρμοδιότητας και εποπτείας της οικείας Δ.Υ.ΠΕ.
ή, ελλείψει αυτών, οποιασδήποτε άλλης Δ.Υ.ΠΕ.. Αν δεν
υφίστανται ή δεν επαρκούν οι ιατροί του πρώτου και
του δεύτερου εδαφίου, επιλέγονται με κλήρωση ιατροί
άλλης ειδικότητας του οικείου τομέα που υπηρετούν στο
Γενικό Νοσοκομείο Θεσσαλονίκης «Παπαγεωργίου»».
Άρθρο 5
Ιατρική και οδοντιατρική εξειδίκευση Τροποποίηση παρ. 4 άρθρου 83 και παρ. 2
άρθρου 84 ν. 2071/1992
1. Στην παρ. 4 του άρθρου 83 του ν. 2071/1992 (Α’ 123),
περί της ιατρικής και οδοντιατρικής εξειδίκευσης, προστίθεται περ. δ’ ως εξής:
«δ) Ο χρόνος εκπαίδευσης στην εξειδίκευση πρέπει
να είναι συνεχής.
δα) Εξειδικευόμενος ιατρός ή οδοντίατρος που παραιτείται, προκειμένου να καταλάβει θέση ιατρού ή οδοντιάτρου κλάδου Ε.Σ.Υ., ή θέση μέλους Δ.Ε.Π. σε ελληνικό
Α.Ε.Ι., δύναται να συνεχίζει την εκπαίδευση στην εξειδίκευσή του και να τοποθετείται ως υπεράριθμος εξειδικευόμενος σε αναγνωρισμένο εκπαιδευτικό κέντρο,
κατόπιν χορήγησης εκπαιδευτικής άδειας, προκειμένου
να συμπληρώσει τον προβλεπόμενο για την εξειδίκευση
χρόνο εκπαίδευσης. Για τη χορήγηση της εκπαιδευτικής
άδειας απαιτείται γνώμη του Κεντρικού Συμβουλίου Υγείας (ΚΕ.Σ.Υ.), το οποίο λαμβάνει υπόψη ιδίως το χρονικό
διάστημα εκπαίδευσης στην εξειδίκευση που έχει πραγματοποιηθεί, καθώς και το χρονικό διάστημα που έχει
παρέλθει από την πραγματοποίηση της εκπαίδευσης
αυτής. Σε περίπτωση διορισμού του εξειδικευόμενου
ιατρού ή οδοντιάτρου ως ιατρού ή οδοντιάτρου κλάδου
Ε.Σ.Υ. σε αναγνωρισμένο για την εξειδίκευση εκπαιδευτικό κέντρο, ο ιατρός/οδοντίατρος δύναται να συνεχίζει
την εκπαίδευσή του/της ως υπεράριθμος εξειδικευόμενος σε αυτό έως τη συμπλήρωση του προβλεπόμενου
για την εξειδίκευση χρόνου εκπαίδευσης, κατόπιν εισήγησης του Επιστημονικού Συμβουλίου και απόφασης
τοποθέτησης του Διοικητή του Νοσοκομείου, χωρίς να
απαιτείται χορήγηση εκπαιδευτικής άδειας.
δβ) Σε περίπτωση διακοπής της εκπαίδευσης λόγω
χορήγησης μακροχρόνιας αναρρωτικής άδειας, άδειας
μητρότητας ή άδειας για ανατροφή παιδιού, καθώς και
λόγω εκπλήρωσης στρατιωτικής υποχρέωσης, η εκπαίδευση του εξειδικευόμενου συνεχίζεται μετά το πέρας
του χρόνου άδειας έως την ολοκλήρωση του προβλεπόμενου ανά εξειδίκευση χρόνου.
δγ) Οι περ. δα) και δβ) ισχύουν και για ιατρούς που
έχουν ήδη παραιτηθεί ή διακόψει την εκπαίδευσή τους
σε εξειδίκευση κατά την έναρξη ισχύος του παρόντος.
Αν οι ιατροί του προηγούμενου εδαφίου ολοκλήρωσαν
τον χρόνο εκπαίδευσης στην εξειδίκευση, πριν από την
έναρξη ισχύος του παρόντος, δύνανται να προσέρχονται στις προβλεπόμενες εξετάσεις για τη λήψη τίτλου
εξειδίκευσης.»
2. Στην παρ. 2 του άρθρου 84 του ν. 2071/1992, περί
εξειδίκευσης στις Μονάδες Εντατικής Θεραπείας (Μ.Ε.Θ.)
και στις Μονάδες Εντατικής Νοσηλείας (Μ.Ε.Ν.) Νεογνών,
το τέταρτο εδάφιο καταργείται και κατόπιν νομοτεχνικών
βελτιώσεων η παρ. 2 διαμορφώνεται ως εξής:
«2. Μετά τη συμπλήρωση συνεχούς υπηρεσίας και
εκπαίδευσης του ιατρού σε Μ.Ε.Θ. ή Μ.Ε.Ν. Νεογνών,
σύμφωνα με την παρ. 1, χορηγείται από τον Υπουργό
Υγείας πιστοποιητικό εξειδίκευσης στην εντατικολογία.
Για να εκδοθεί το πιστοποιητικό, απαιτείται θετική εισήγηση του οικείου διευθυντή της Μ.Ε.Θ. ή Μ.Ε.Ν. Νεογνών,
της οικείας Επιστημονικής Επιτροπής και βεβαίωση του
οικείου Διοικητικού Διευθυντή του νοσοκομείου για τον
χρόνο υπηρεσίας στη Μ.Ε.Θ. ή στη Μ.Ε.Ν. Νεογνών. Στην
περίπτωση κατά την οποία εξειδικευόμενος στην Εντατική Θεραπεία και Εντατική Νοσηλεία Νεογνών διακόπτει
την εξειδίκευσή του για να καταλάβει θέση Επιμελητή
Β’ σε Μ.Ε.Θ. ή Μ.Ε.Ν. Νεογνών, ο απαιτούμενος χρόνος
των δύο (2) ετών για τη χορήγηση, κατόπιν εξετάσεων,
πιστοποιητικού εξειδίκευσης υπολογίζεται ως το άθροισμα του χρόνου εξειδίκευσης και του χρόνου υπηρεσίας
σε Μ.Ε.Θ. ή Μ.Ε.Ν. Νεογνών ως Επιμελητή Β’ του ενδιαφερομένου.»
Άρθρο 6
Παράταση χρόνου παραμονής στην υπηρεσία
ιατρών κλάδου Εθνικού Συστήματος Υγείας και
νοσοκομειακών φαρμακοποιών
1. Ιατροί κλάδου του Εθνικού Συστήματος Υγείας
(Ε.Σ.Υ.), των οποίων η υπαλληλική σχέση λύεται αυτοδικαίως την 31η.12.2024, λόγω της συμπλήρωσης του
εξηκοστού έβδομου (67ου) έτους της ηλικίας τους,
εφόσον η θέση τους δεν έχει προκηρυχθεί ή δεσμευτεί με άλλον τρόπο και συμμετέχουν στο πρόγραμμα
εφημεριών ή απαλλάσσονται από την υποχρέωση συμμετοχής σε αυτό σύμφωνα με την περ. Η) του άρθρου 4
του ν. 3754/2009 (Α’ 43), δύνανται να παραμείνουν στην
υπηρεσία τους έως την 31η.12.2027 ως εξής:
α) Ιατροί με ειδικότητα αναισθησιολογία, γενική
χειρουργική, νευροχειρουργική, χειρουργική παίδων,
γναθοπροσωπική χειρουργική, πλαστική χειρουργική,
χειρουργική θώρακος, εσωτερική παθολογία, γαστρεντερολογία, νεφρολογία, ακτινολογία, ιατρική βιοπαθολογία/εργαστηριακή ιατρική, πνευμονολογία-φυματιολογία, γενική/οικογενειακή ιατρική, συμπεριλαμβανομένων
και αυτών με πιστοποιητικό γενικής ιατρικής, ενδοκρινολογία, ακτινοθεραπευτική ογκολογία, παθολογική ογκολογία, παθολογική ανατομική, αλλεργιολογία, αγγειοχειρουργική, αιματολογία, πυρηνική ιατρική, καρδιολογία,
οφθαλμολογία, κυτταρολογία, ρευματολογία, ψυχιατρική και ψυχιατρική παιδιού και εφήβου που υπηρετούν
σε οποιονδήποτε φορέα,
β) ιατροί που υπηρετούν σε Μονάδες Εντατικής Θεραπείας (Μ.Ε.Θ.), και
γ) ιατροί λοιπών ειδικοτήτων που υπηρετούν σε Γενικά Νοσοκομεία, Γενικά Νοσοκομεία-Κέντρα Υγείας και
Κέντρα Υγείας της νησιωτικής χώρας.
Για την εφαρμογή του πρώτου εδαφίου, οι ιατροί υποβάλλουν αίτηση εντός δεκαπέντε (15) εργάσιμων ημερών από την έναρξη ισχύος του παρόντος προς τον Διοικητή ή τον Πρόεδρο του φορέα, στον οποίον υπηρετούν.
Η αίτησή τους, η οποία συνοδεύεται από βεβαιώσεις
του φορέα σχετικά με τη μη προκήρυξη ή δέσμευση της
θέσης και τη συμμετοχή τους στο πρόγραμμα εφημεριών
ή την απαλλαγή τους από αυτό, αποστέλλεται αμελλητί
στο Υπουργείο Υγείας με μέριμνα του φορέα.
Οι ιατροί των περ. α), β) και γ) παραμένουν αυτοδικαίως στην υπηρεσία τους έως την ολοκλήρωση της
διαδικασίας του δεύτερου και τρίτου εδαφίου, η οποία
πάντως δεν μπορεί να διαρκέσει πέραν της 31ης.1.2025.
2. Ιατροί του κλάδου Ε.Σ.Υ., των οποίων η υπαλληλική
σχέση έληγε αυτοδικαίως την 31η.12.2023 και οι οποίοι
παραμένουν στην υπηρεσία τους έως την 31η.12.2025,
κατ’ εφαρμογή της παρ. 2 του άρθρου 8 του ν. 5102/2024
(Α’ 55), δύνανται να παραμείνουν στην υπηρεσία τους
έως την 31η.12.2026, εφόσον η θέση τους δεν έχει προκηρυχθεί ή δεσμευθεί με άλλον τρόπο και συμμετέχουν
στο πρόγραμμα εφημεριών ή απαλλάσσονται από την
υποχρέωση συμμετοχής σε αυτό σύμφωνα με την περ. ε)
της παρ. 4 του άρθρου 45 του ν. 3205/2003.
Στην παρούσα εφαρμόζεται η διαδικασία του δευτέρου και του τρίτου εδαφίου της παρ. 1.
3. Ιατροί Δημόσιας Υγείας Εθνικού Συστήματος Υγείας
(Ε.Σ.Υ.), των οποίων η υπαλληλική σχέση λήγει αυτοδικαίως την 31η.12.2024, λόγω της συμπλήρωσης του εξηκοστού εβδόμου έτους (67ου) της ηλικίας τους, δύνανται
να παραμείνουν στην υπηρεσία, έως την 31η.12.2027.
Για την εφαρμογή του πρώτου εδαφίου οι Ιατροί Δημόσιας Υγείας Ε.Σ.Υ. υποβάλλουν αίτηση προς τον φορέα
όπου υπηρετούν εντός δεκαπέντε (15) ημερών από την
έναρξη ισχύος του παρόντος.
4. Νοσοκομειακοί φαρμακοποιοί Εθνικού Συστήματος
Υγείας (Ε.Σ.Υ.) κλάδου ΠΕ φαρμακευτικής, ειδικότητας ΠΕ
νοσοκομειακών φαρμακοποιών, των οποίων η υπαλληλική σχέση λήγει αυτοδικαίως την 31η.12.2024, λόγω της
συμπλήρωσης του εξηκοστού έβδομου (67ου) έτους της
ηλικίας τους, παραμένουν στην υπηρεσία, για λόγους δημόσιας υγείας, με τα ίδια καθήκοντα, έως τις 31.12.2027.
Για την εφαρμογή του πρώτου εδαφίου οι νοσοκομειακοί φαρμακοποιοί υποβάλλουν αίτηση προς τον
Διοικητή ή τον Πρόεδρο του φορέα, όπου υπηρετούν,
εντός προθεσμίας δεκαπέντε (15) ημέρων από την έναρξη ισχύος του παρόντος.
Άρθρο 7
Αμοιβές ιατρών Εθνικού Συστήματος Υγείας και
προσωπικού κλάδου βιοϊατρικών επιστημών
και κλάδου ακτινοφυσικών για συμμετοχή
στην ολοήμερη λειτουργία και παραμονή στο
νοσοκομείο πέραν της ημερήσιας νοσηλείας Τροποποίηση παρ. 5 άρθρου 13 ν. 2889/2001
Στην παρ. 5 του άρθρου 13 του ν. 2889/2001 (Α’ 37),
περί των εισοδημάτων των ιατρών του Εθνικού Συστήματος Υγείας (Ε.Σ.Υ.) και των πανεπιστημιακών ιατρών
από την απογευματινή εργασία τους, μετά από τις λέξεις
«σε νοσοκομεία του Ε.Σ.Υ. ή των Α.Ε.Ι.» προστίθενται οι
λέξεις «καθώς και τα εισοδήματα του προσωπικού κλάδου ΠΕ Βιοϊατρικών Επιστημών, ειδικότητας ΠΕ Ακτινολογίας - Ακτινοθεραπείας, κλάδου ΠΕ Ακτινοφυσικών
ειδικότητας ακτινοφυσικών και κλάδου ΤΕ Βιοϊατρικών
Επιστημών, ειδικότητας ΤΕ Ραδιολογίας -Ακτινολογίας
από την απογευματινή εργασία των παρ. 1 και 4 του ιδίου
άρθρου» και η παρ. 5 διαμορφώνεται ως εξής:
«5. Τα εισοδήματα των ιατρών του Ε.Σ.Υ., από την
απογευματινή εργασία των παρ. 1 και 10 του άρθρου 9
του νόμου αυτού, τα εισοδήματα των πανεπιστημιακών
ιατρών από την απογευματινή εργασία των παρ. 1, 4 και
10 του ίδιου άρθρου, όπως επίσης και η ειδική αμοιβή
της παρ. 6 του παρόντος άρθρου για την παροχή κλινικού και εργαστηριακού έργου από πανεπιστημιακούς
ιατρούς που παρέχουν τις υπηρεσίες τους σε πανεπιστημιακές κλινικές, εργαστήρια ή μονάδες εγκατεστημένες
σε νοσοκομεία του Ε.Σ.Υ. ή των Α.Ε.Ι., καθώς και τα εισοδήματα του προσωπικού κλάδου ΠΕ Βιοϊατρικών Επιστημών, ειδικότητας ΠΕ Ακτινολογίας-Ακτινοθεραπείας,
κλάδου ΠΕ Ακτινοφυσικών ειδικότητας ακτινοφυσικών
και κλάδου ΤΕ Βιοϊατρικών Επιστημών, ειδικότητας ΤΕ
Ραδιολογίας - Ακτινολογίας από την απογευματινή εργασία των παρ. 1 και 4 του ιδίου άρθρου, θεωρούνται ότι
προέρχονται από άσκηση ιδιωτικού έργου και φορολογούνται σύμφωνα με την περ. β) της παρ. 2 του άρθρου
7 του Κώδικα Φορολογίας Εισοδήματος (ν. 4172/2013,
Α’ 167).»
Άρθρο 8
Μη οικονομικά κίνητρα προσέλκυσης
και παραμονής ιατρών και οδοντιάτρων
κλάδου Ε.Σ.Υ. σε προβληματικές και άγονες
περιοχές - Αντικατάσταση παρ. 4 και 5 άρθρου
43 ν. 1759/1988, τροποποίηση άρθρου
107 ν. 4486/2017 και παρ. 1 άρθρου 21
ν. 2946/2001
1. Στο άρθρο 43 του ν. 1759/1988 (Α’ 50) περί μετάθεσης ιατρών κλάδου Ε.Σ.Υ. από προβληματικές και άγονες
περιοχές, οι παρ. 4 και 5 αντικαθίστανται ως εξής:
«4. Ειδικευμένοι ιατροί και οδοντίατροι κλάδου Ε.Σ.Υ.,
μετά τη συμπλήρωση τριών (3) συνολικά ετών πραγματικής υπηρεσίας σε υγειονομικές δομές, οι οποίες βρίσκονται σε προβληματικές και άγονες περιοχές κατηγορίας
Α’ ή πέντε (5) συνολικά ετών πραγματικής υπηρεσίας σε
υγειονομικές δομές που βρίσκονται σε προβληματικές
και άγονες περιοχές κατηγορίας Β’, μετατίθενται υποχρεωτικά έξι (6) μήνες, μετά την υποβολή σχετικής αίτησης,
με απόφαση του αρμόδιου οργάνου του Υπουργείου
Υγείας, διατηρώντας τον βαθμό που κατέχουν στη θέση
αυτή, σε υγειονομική δομή οποιασδήποτε περιφερειακής ενότητας της χώρας, εφόσον υπάρχει κενή οργανική
θέση της οικείας ειδικότητας.
Ειδικά για τις Περιφερειακές Ενότητες του Κεντρικού,
Βορείου, Δυτικού και Νότιου Τομέα Αθηνών, της Δυτικής και Ανατολικής Αττικής, του Πειραιά και της Θεσσαλονίκης, η μετάθεση γίνεται σε κενή οργανική θέση σε
νοσοκομείο ή μονάδα πρωτοβάθμιας φροντίδας υγείας
που προσδιορίζεται με την απόφαση μετάθεσης, ύστερα
από εισήγηση του Διοικητή της οικείας Υ.Πε., στην οποία
ο ενδιαφερόμενος ζητεί να μετατεθεί.
Οι κενούμενες, λόγω της κατά τα παραπάνω μετάθεσης των ιατρών, θέσεις των υγειονομικών δομών δύνανται να προκηρύσσονται αμέσως μετά την υποβολή της
σχετικής αίτησης του ιατρού για μετάθεση.
5. Ειδικευμένοι ιατροί κλάδου και οδοντίατροι κλάδου
Ε.Σ.Υ. που υπηρετούν σε υγειονομικές δομές, δύνανται
να μετατίθενται, κατόπιν αίτησής τους, με απόφαση του
αρμοδίου οργάνου του Υπουργείου Υγείας, διατηρώντας
τον βαθμό που κατέχουν στη θέση αυτή, σε υγειονομικές δομές, που βρίσκονται σε προβληματικές και άγονες
περιοχές κατηγορίας Α’ ή Β’, σε κενή θέση της ίδιας ειδικότητας, εφόσον αυτή υπάρχει.»
2. Στο άρθρο 107 του ν. 4486/2017 (Α’ 115), περί υπολογισμού υπηρεσίας σε υγειονομική δομή προβληματικής
και άγονης περιοχής, επέρχονται οι εξής τροποποιήσεις:
α) προστίθεται τίτλος, β) μετά τη λέξη «ιατρού» προστίθενται οι λέξεις «ή οδοντιάτρου», γ) μετά τη λέξη «Επιμελητή Β’» προστίθεται οι λέξεις «ή Α’», δ) οι λέξεις «σε
νοσοκομείο ή Κέντρο Υγείας» αντικαθίστανται από τις
λέξεις «σε υγειονομικές δομές», ε) οι λέξεις «προβληματικής ή άγονης» αντικαθίστανται από τις λέξεις «προβληματικής και άγονης», στ) οι λέξεις «επτά (7)» αντικαθίστανται από τις λέξεις «πέντε (5)», και μετά από νομοτεχνικές
βελτιώσεις το άρθρο 107 διαμορφώνεται ως εξής:
«Άρθρο 107
Υπολογισμός υπηρεσίας σε υγειονομική δομή
προβληματικής και άγονης περιοχής για τη
βαθμολογική εξέλιξη ιατρών και οδοντιάτρων
κλάδου Ε.Σ.Υ.
Στην περίπτωση ειδικευμένων ιατρών και οδοντιάτρων Ε.Σ.Υ., που κατέλαβαν ή θα καταλάβουν θέση ιατρού ή οδοντιάτρου με εισαγωγικό βαθμό Επιμελητή Β’ ή
Α’ σε υγειονομικές δομές προβληματικής και άγονης περιοχής κατηγορίας A’, μετά τη συμπλήρωση πραγματικής
υπηρεσίας πέντε (5) ετών στην ίδια μονάδα, και εφόσον
δεν έχουν κάνει αίτηση για υπαγωγή στις ρυθμίσεις της
παρ. 4 του άρθρου 43 του ν. 1759/1988 (Α’ 50), τότε το
συνολικό μετά τον διορισμό χρονικό διάστημα υπολογίζεται με συντελεστή 1,3 σε ό,τι αφορά στη βαθμολογική
εξέλιξη στον κλάδο ιατρών Ε.Σ.Υ..»
3. Στους ιατρούς και οδοντιάτρους κλάδου Ε.Σ.Υ. που
υπηρετούν σε υγειονομικές δομές που βρίσκονται σε
προβληματικές και άγονες περιοχές χορηγείται, πέρα
από τις άδειες του άρθρου 74 του ν. 2071/1992 (Α’ 123),
εκπαιδευτική άδεια ενός (1) μηνός ανά διετία, με πλήρεις
αποδοχές, για συμμετοχή σε προγράμματα συνεχούς
εκπαίδευσης ή μετεκπαίδευσης ή για απασχόληση σε
ερευνητική εργασία, που οργανώνονται και διενεργούνται στα νοσοκομεία της χώρας με ευθύνη του Επιστημονικού Συμβουλίου. Οι άδειες του πρώτου εδαφίου χορηγούνται, κατά προτεραιότητα, έναντι των εκπαιδευτικών
αδειών που προβλέπονται στον ως άνω νόμο για τους
γιατρούς και οδοντιάτρους των υγειονομικών δομών μη
προβληματικών και άγονων περιοχών.
4. Στην παρ. 1 του άρθρου 21 του ν. 2946/2001 (Α’ 224),
περί αποσπάσεων στο πλαίσιο συνυπηρέτησης, μετά
από τις λέξεις «του Εθνικού Κέντρου Άμεσης Βοήθειας»
προστίθενται οι λέξεις «, ιατρών και οδοντιάτρων του
κλάδου Εθνικού Συστήματος Υγείας που υπηρετούν σε
υγειονομικές δομές, οι οποίες βρίσκονται σε προβληματικές και άγονες περιοχές κατηγορίας Α’ και Β’» και η
παρ. 1 διαμορφώνεται ως εξής:
«1. Πολιτικοί διοικητικοί υπάλληλοι, μόνιμοι ή με σχέση
εργασίας Ιδιωτικού Δικαίου Αορίστου Χρόνου που ανήκουν οργανικά στους φορείς του δημόσιου τομέα, όπως
αυτός οριοθετείται στην περ. α’ της παρ. 1 του άρθρου
14 του ν. 4270/2014 (Α’ 143), και είναι σύζυγοι ή συμβιούντες κατά την έννοια του άρθρου 1 του ν. 4356/2015
(Α’ 181) στρατιωτικών των Ενόπλων Δυνάμεων, ένστολου
προσωπικού της Ελληνικής Αστυνομίας, του Πυροσβεστικού, του Λιμενικού Σώματος - Ελληνικής Ακτοφυλακής, του προσωπικού των Καταστημάτων Κράτησης, των
υπαλλήλων του κλάδου Πληρωμάτων Ασθενοφόρων
του Εθνικού Κέντρου Άμεσης Βοήθειας, ιατρών και οδοντιάτρων του κλάδου Εθνικού Συστήματος Υγείας που
υπηρετούν σε υγειονομικές δομές, οι οποίες βρίσκονται
σε προβληματικές και άγονες περιοχές κατηγορίας Α’
και Β’, καθώς και θρησκευτικών λειτουργών της Ανατολικής Ορθοδόξου Εκκλησίας της Ελλάδος (ιερέων και
διακόνων) που υπηρετούν ως διδάσκαλοι ή καθηγητές
οποιασδήποτε βαθμίδας και με οποιοδήποτε γνωστικό
αντικείμενο στην πρωτοβάθμια, δευτεροβάθμια και τριτοβάθμια εκπαίδευση, επιτρέπεται να αποσπώνται, κατά
παρέκκλιση της διαδικασίας του Ενιαίου Συστήματος Κινητικότητας, σε υπηρεσία στην περιοχή, όπου υπηρετεί
ο σύζυγος ή συμβιών.»
5. Ο περιορισμός του πρώτου εδαφίου της παρ. 5, καθώς και οι περιορισμοί του πρώτου και του δεύτερου
εδαφίου της παρ. 7 του άρθρου 23 του ν. 2519/1997
(Α’ 165) δεν ισχύουν για τους ιατρούς που υποβάλλουν
υποψηφιότητα για νέο διορισμό σε θέση ιατρών κλάδου
Ε.Σ.Υ. σε Φορέα Παροχής Υπηρεσιών Υγείας που βρίσκεται σε προβληματική και άγονη περιοχή κατηγορίας Α’
ή Β’.
6. Για τις ανάγκες εφαρμογής των παρ. 4, 5 και 8 του
άρθρου 43 του ν. 1759/1988 (Α’ 50), των παρ. 5 και 7
του άρθρου 23 του ν. 2519/1997 (Α’ 165), της παρ. 1 του
άρθρου 21 του ν. 2946/2001, της παρ. 2 του άρθρου 28
του ν. 4025/2011 (Α’ 228), της παρ. 4 του άρθρου 22 του
ν. 4208/2013 (Α’ 252), του άρθρου 107 του ν. 4486/2017
(Α’ 115), της παρ. 3 του παρόντος, καθώς και όπου στην
κείμενη νομοθεσία γίνεται αναφορά στις προβληματικές και άγονες περιοχές του π.δ. 131/1987 (Α’ 73), ως
προβληματικές και άγονες περιοχές κατηγορίας Α’ και
Β’ νοούνται αυτές που χαρακτηρίζονται με την κοινή
υπουργική απόφαση της παρ. 11 του άρθρου 70 του
ν. 4999/2022 (Α’ 225).
ΚΕΦΑΛΑΙΟ Γ’
ΡΥΘΜΙΣΕΙΣ ΓΙΑ ΤΟ ΩΝΑΣΕΙΟ
ΚΑΡΔΙΟΧΕΙΡΟΥΡΓΙΚΟ ΚΕΝΤΡΟ,
ΤΟ ΟΓΚΟΛΟΓΙΚΟ ΝΟΣΟΚΟΜΕΙΟ ΠΑΙΔΩΝ
«ΜΑΡΙΑΝΝΑ Β. ΒΑΡΔΙΝΟΓΙΑΝΝΗ - ΕΛΠΙΔΑ»
ΚΑΙ ΤΑ ΝΟΣΟΚΟΜΕΙΑ ΤΟΥ ΕΘΝΙΚΟΥ
ΣΥΣΤΗΜΑΤΟΣ ΥΓΕΙΑΣ
Άρθρο 9
Λειτουργία Εργαστηρίου Ανοσολογίας/
Ιστοσυμβατότητας των Μεταμοσχεύσεων
στο «Ωνάσειο Καρδιοχειρουργικό Κέντρο» Προσθήκη άρθρου 37Α στον ν. 5034/2023
Στον ν. 5034/2023 (Α’ 69), μετά το άρθρο 37, περί δικτύων δωρεάς και μεταμόσχευσης, προστίθεται άρθρο
37Α ως εξής:
«Άρθρο 37Α
Λειτουργία Εργαστηρίου Ανοσολογίας/
Ιστοσυμβατότητας των Μεταμοσχεύσεων στο
«Ωνάσειο Καρδιοχειρουργικό Κέντρο»
1. Στο «Ωνάσειο Καρδιοχειρουργικό Κέντρο» (Ω.Κ.Κ.)
και στο πλαίσιο των Δικτύων Δωρεάς και Μεταμόσχευσης οργάνων, σύμφωνα με τις παρ. 4 και 5 του άρθρου
37, λειτουργεί Εργαστήριο Ανοσολογίας/Ιστοσυμβατότητας των Μεταμοσχεύσεων, το οποίο διενεργεί σε εικοσιτετράωρη βάση εξετάσεις ανοσολογίας και ιστοσυμβατότητας για τις ανάγκες Μονάδων Μεταμοσχεύσεων.
2. Το Ελληνικό Δημόσιο δύναται να παρέχει προς το
Ω.Κ.Κ. για τα οικονομικά έτη 2025 και 2026, επιπλέον
της τακτικής επιχορήγησης της παρ. 3 του άρθρου 5 του
ν. 2012/1992 (Α’ 28), πρόσθετη επιχορήγηση η οποία δεν
υπερβαίνει το ποσό των δύο εκατομμυρίων (2.000.000)
ευρώ και εγγράφεται σε βάρος του Ε.Φ. 1015-203, Λογαριασμός Εξόδων 2310204003, προκειμένου να καλυφθούν άμεσες λειτουργικές ανάγκες του Εργαστηρίου
Ανοσολογίας/Ιστοσυμβατότητας των Μεταμοσχεύσεων
της παρ. 1.
Το ποσό αυτό καταβάλλεται στο Ωνάσειο Καρδιοχειρουργικό Κέντρο σε δωδεκατημόρια σε τέσσερις (4)
ισόποσες τριμηνιαίες δόσεις. Για τον σκοπό αυτόν το
Ωνάσειο Καρδιοχειρουργικό Κέντρο υποβάλλει ετησίως στο Υπουργείο Υγείας τον προϋπολογισμό του το
αργότερο μέχρι την 30ή Σεπτεμβρίου κάθε έτους για
το επόμενο έτος.»
Άρθρο 10
Μετονομασία του νομικού προσώπου
ιδιωτικού δικαίου με την επωνυμία
«Ογκολογικό Κέντρο Παίδων «Μαριάννα
Β. Βαρδινογιάννη - ΕΛΠΙΔΑ»» σε «Ογκολογικό
Νοσοκομείο Παίδων «Μαριάννα
Β. Βαρδινογιάννη - ΕΛΠΙΔΑ»»
1. Στην παρ. 1 του άρθρου 3 του ν. 5034/2023 (Α’ 69)
περί ίδρυσης, επωνυμίας, έδρας και χαρακτήρα του
Κέντρου, η λέξη «Κέντρο» αντικαθίσταται από τη λέξη
«Νοσοκομείο» και η παρ. 1 διαμορφώνεται ως εξής:
«1. Ιδρύεται νομικό πρόσωπο ιδιωτικού δικαίου με την
επωνυμία «Ογκολογικό Νοσοκομείο Παίδων «Μαριάννα
Β. Βαρδινογιάννη - ΕΛΠΙΔΑ»» (Νοσοκομείο) και έδρα τον
Δήμο Αθηναίων, το οποίο απολαύει οικονομικής και διοικητικής αυτοτέλειας, υπάγεται στον δημόσιο τομέα,
υπό την έννοια της περ. α) της παρ. 1 του άρθρου 14 του
ν. 4270/2014 (Α’ 143), και εποπτεύεται από το Υπουργείο
Υγείας.»
2. Όπου στον ν.  5034/2023 αναφέρεται η φράση
«Ογκολογικό Κέντρο Παίδων «Μαριάννα Β. Βαρδινογιάννη - ΕΛΠΙΔΑ»», αντικαθίσταται από τη φράση «Ογκολογικό Νοσοκομείο Παίδων «Μαριάννα Β. Βαρδινογιάννη ΕΛΠΙΔΑ»» και ο όρος «Κέντρο» με τον όρο «Νοσοκομείο».
Άρθρο 11
Μεταφορά του Ογκολογικού Τμήματος από το
Γενικό Νοσοκομείο Παίδων Αθηνών «Η ΑΓΙΑ
ΣΟΦΙΑ» στο νομικό πρόσωπο ιδιωτικού δικαίου
Ογκολογικό Νοσοκομείο Παίδων «Μαριάννα
Β. Βαρδινογιάννη - ΕΛΠΙΔΑ» - Τροποποίηση
παρ. 2 άρθρου 5 ν. 5034/2023
Στην παρ. 2 του άρθρου 5 του ν. 5034/2023 (Α’ 69),
περί λειτουργίας του Ογκολογικού Κέντρου Παίδων
«Μαριάννα Β. Βαρδινογιάννη - ΕΛΠΙΔΑ», επέρχονται οι
ακόλουθες τροποποιήσεις: α) στην περ. α) προστίθεται
υποπερ. αγ), β) απαλείφεται η περ. β, και η παρ. 2 διαμορφώνεται ως εξής:
«2. Στο Κέντρο μεταφέρονται:
α) από το Γενικό Νοσοκομείο Παίδων Αθηνών «Η ΑΓΙΑ
ΣΟΦΙΑ», τα ακόλουθα τμήματα και μονάδες:
αα) το Τμήμα Παιδιατρικής Αιματολογίας - Ογκολογίας,
αβ) η Μονάδα Μεταμόσχευσης Μυελού των Οστών και
αγ) το Ογκολογικό Τμήμα,
β) (Καταργείται)
Επιπλέον, η Μονάδα Ειδικών Θεραπειών Αιματολογίας - Ογκολογίας της Α’ Παιδιατρικής Κλινικής της Ιατρικής
Σχολής του Εθνικού και Καποδιστριακού Πανεπιστημίου
Αθηνών, η οποία λειτουργεί σήμερα στο Γενικό Νοσοκομείο Παίδων Αθηνών «Η ΑΓΙΑ ΣΟΦΙΑ», δύναται να ενταχθεί σύμφωνα με τους όρους της παρ. 2 του άρθρου 59
του ν. 4957/2022 (Α’ 141) στο συνιστώμενο Κέντρο με
κοινή απόφαση των Υπουργών Υγείας, Εθνικής Οικονομίας και Οικονομικών, Παιδείας, Θρησκευμάτων και
Αθλητισμού και Εσωτερικών, με την οποία καθορίζεται
κάθε αναγκαία λεπτομέρεια για την εν λόγω μεταφορά.»
Άρθρο 12
Μεταβατικές διατάξεις ίδρυσης και λειτουργίας
του νομικού προσώπου ιδιωτικού δικαίου
με την επωνυμία «Ογκολογικό Νοσοκομείο
Παίδων «Μαριάννα Β. Βαρδινογιάννη ΕΛΠΙΔΑ»» - Τροποποίηση άρθρου 17
ν. 5034/2023
1. Στο άρθρο 17 του ν. 5034/2023 (Α’ 69), περί μεταβατικών διατάξεων, επέρχονται οι ακόλουθες τροποποιήσεις:
α) η παρ. 1 αντικαθίσταται, β) στο τέλος του πρώτου εδαφίου της παρ. 3, περί μεταβατικών διατάξεων, οι λέξεις
«1η Σεπτεμβρίου 2023» αντικαθίστανται από τις λέξεις
«1η Φεβρουαρίου 2025», γ) προστίθενται παρ. 5 και 6
και το άρθρο 17 διαμορφώνεται ως εξής:
«Άρθρο 17
Μεταβατικές διατάξεις
1. Το ιατρικό και νοσηλευτικό προσωπικό με οποιαδήποτε σχέση εργασίας, που υπηρετεί στο Τμήμα Παιδιατρικής
Αιματολογίας - Ογκολογίας, στη Μονάδα Μεταμόσχευσης
Μυελού των Οστών και στο Τμήμα Ογκολογίας του Γενικού
Νοσοκομείου Παίδων Αθηνών «H ΑΓΙΑ ΣΟΦΙΑ», εξαιρούμενου του προσωπικού της Μονάδας Ειδικών Θεραπειών
Αιματολογίας - Ογκολογίας της Α’ Παιδιατρικής Κλινικής
της Ιατρικής Σχολής του Εθνικού και Καποδιστριακού Πανεπιστημίου Αθηνών, μεταφέρεται στο συνιστώμενο με
τον παρόντα νομικό πρόσωπο ιδιωτικού δικαίου με την
επωνυμία «Ογκολογικό Νοσοκομείο Παίδων «Μαριάννα
Β. Βαρδινογιάννη - ΕΛΠΙΔΑ»» (Νοσοκομείο). Το λοιπό προσωπικό πάσης φύσεως των παραπάνω Τμημάτων δύναται
να μεταφέρεται στο συνιστώμενο με τον παρόντα νομικό
πρόσωπο ιδιωτικού δικαίου με την επωνυμία «Ογκολογικό
Νοσοκομείο Παίδων «Μαριάννα Β. Βαρδινογιάννη - ΕΛΠΙΔΑ»» (Νοσοκομείο) μετά από αίτησή του, η οποία υποβάλλεται έως την 15η.1.2025, στην αρμόδια διεύθυνση του
Γενικού Νοσοκομείου Παίδων Αθηνών «H ΑΓΙΑ ΣΟΦΙΑ». Οι
αιτήσεις διαβιβάζονται στην αρμόδια υπηρεσία της 1ης
Υγειονομικής Περιφέρειας, η οποία εκδίδει, εμπρόθεσμα,
τις σχετικές διαπιστωτικές πράξεις μεταφοράς, οι οποίες,
στην περίπτωση επικουρικού προσωπικού, διαρκούν έως
τη λήξη της σύμβασής του.
2. Το προσωπικό που μεταφέρεται στο Κέντρο, σύμφωνα με τη διαδικασία της παρ. 1, διατηρεί και δεσμεύει
την οργανική του θέση στο Γενικό Νοσοκομείο Παίδων
Αθηνών «Η ΑΓΙΑ ΣΟΦΙΑ» ή, κατά περίπτωση, στο Γενικό
Νοσοκομείο Παίδων Αθηνών «Π. & Α. Κυριακού».
3. Ως ημερομηνία έναρξης της λειτουργίας του Νομικού Προσώπου Ιδιωτικού Δικαίου με την επωνυμία
«Ογκολογικό Κέντρο Παίδων «Μαριάννα Β. Βαρδινογιάννη - ΕΛΠΙΔΑ»» ορίζεται η 1η Φεβρουαρίου 2025. Ο
Υπουργός Υγείας δύναται, αν κρίνει ότι απαιτείται επιπλέον χρόνος για τη διασφάλιση της πλήρους στελέχωσης
και ομαλής λειτουργίας του Κέντρου, να μεταθέτει με
απόφασή του το χρονικό σημείο έναρξης λειτουργίας
του Κέντρου, όπως προσδιορίζεται στο πρώτο εδάφιο.
Με την απόφαση του πρώτου εδαφίου ή με όμοια απόφασή του ο Υπουργός Υγείας δύναται να τάσσει εκ νέου
προθεσμία για την υποβολή αιτήσεων μεταφοράς του
πάσης φύσεως λοιπού προσωπικού του δεύτερου εδαφίου της παρ. 1 στο Νοσοκομείο.
4. Συμβάσεις που έχουν συναφθεί μεταξύ τρίτων προσώπων, φυσικών ή νομικών, και, κατά περίπτωση, του
Γενικού Νοσοκομείου Παίδων Αθηνών «Η ΑΓΙΑ ΣΟΦΙΑ»
ή του Γενικού Νοσοκομείου Παίδων Αθηνών «Π. & Α. Κυριακού» και εκτελούνται έως την έναρξη ισχύος του παρόντος από την Ογκολογική Μονάδα Παίδων «Μαριάννα
Β. Βαρδινογιάννη - ΕΛΠΙΔΑ» του Γενικού Νοσοκομείου
Παίδων «H ΑΓΙΑ ΣΟΦΙΑ», εκτελούνται από το Κέντρο από
την ημέρα έναρξης λειτουργίας του, σύμφωνα με την
παρ. 3, και εφεξής.
5. Ο Πρόεδρος του «Ογκολογικού Νοσοκομείου Παίδων «Μαριάννα Β. Βαρδινογιάννη - ΕΛΠΙΔΑ»» δύναται
παράλληλα να ασκεί αμισθί καθήκοντα κοινού Διοικητή
των Διασυνδεόμενων Νοσοκομείων Γενικού Νοσοκομείου Παίδων Αθηνών «Η ΑΓΙΑ ΣΟΦΙΑ» και του Γενικού
Νοσοκομείου Παίδων Αθηνών «Π. & Α. Κυριακού» μέχρι
την ολοκλήρωση της διαγωνιστικής διαδικασίας του
άρθρου 6 του ν. 5062/2023 (Α’ 183) περί τοποθέτησης
κοινού Διοικητού στο νοσοκομεία αυτά.
6. Το «Ογκολογικό Νοσοκομείο Παίδων «Μαριάννα
Β. Βαρδινογιάννη - ΕΛΠΙΔΑ»» δύναται να αιτείται προς
την 1η Υγειονομική Περιφέρεια (Υ.Πε.) την απόσπαση
μονίμου και Ιδιωτικού Δικαίου Αορίστου Χρόνου προσωπικού πάσης φύσεως από άλλα Νοσοκομεία της ίδιας
Υ.Πε. κατά παρέκκλιση των οικείων διατάξεων περί αποσπάσεων. Το προσωπικό αποσπάται με απόφαση του
Διοικητή της Υ.Πε. για χρονική διάρκεια ενός (1) έτους
από την έναρξη λειτουργίας του.»
Άρθρο 13
Συγκρότηση συλλογικών οργάνων διοίκησης
νοσοκομείων - Τροποποίηση παρ. 4 άρθρου 7
ν. 3329/2005
1. Στην παρ. 4 του άρθρου 7 του ν. 3329/2005 (Α’ 81),
περί διοίκησης νοσοκομείων του Ε.Σ.Υ., όπου αναφέρεται η λέξη «οργανικές» αντικαθίσταται από τη λέξη
«ανεπτυγμένες» και η παρ. 4 διαμορφώνεται ως εξής:
«4. Το Διοικητικό Συμβούλιο (Δ.Σ.) είναι επταμελές
για Νοσοκομεία μέχρι τριακόσιες ενενήντα εννέα (399)
ανεπτυγμένες κλίνες και εννεαμελές για Νοσοκομεία
με τετρακόσιες (400) και άνω ανεπτυγμένες κλίνες και
αποτελείται από:
α) Τον Διοικητή του Νοσοκομείου, ως Πρόεδρο του
Διοικητικού Συμβουλίου.
β) Δύο μέλη σε Νοσοκομεία έως τριακόσιες ενενήντα
εννέα (399) ανεπτυγμένες κλίνες και τρία μέλη σε Νοσοκομεία με τετρακόσιες (400) και άνω ανεπτυγμένες
κλίνες, που ορίζονται από τον Υπουργό Υγείας με τους
αναπληρωτές τους. Από τα μέλη αυτά το ένα ορίζεται
ως Αντιπρόεδρος, ο οποίος είναι μερικής απασχόλησης,
στα νοσοκομεία έως τριακόσιες ενενήντα εννέα (399)
ανεπτυγμένες κλίνες, στα οποία δεν προβλέπεται Αναπληρωτής Διοικητής. Στα νοσοκομεία με τετρακόσιες
(400) ανεπτυγμένες κλίνες και άνω Αντιπρόεδρος του
Διοικητικού Συμβουλίου ορίζεται ο Αναπληρωτής Διοικητής. Στα πανεπιστημιακά νοσοκομεία, το ένα από
τα τακτικά και ένα από τα αναπληρωματικά μέλη που
διορίζει ο Υπουργός Υγείας, πρέπει υποχρεωτικά να είναι
μέλος Δ.Ε.Π. του Ιατρικού Τμήματος του οικείου Α.Ε.Ι..
γ) Τον Αναπληρωτή Διοικητή του Νοσοκομείου ως
Αντιπρόεδρο, σε νοσοκομεία με τετρακόσιες (400) και
άνω ανεπτυγμένες κλίνες, με αναπληρωτή του τον Διευθυντή της Διοικητικής Υπηρεσίας.
δ) Έναν εκπρόσωπο των ιατρών και ειδικευόμενων
ιατρών που υπηρετούν στο Νοσοκομείο, ο οποίος εκλέγεται, μαζί με τον αναπληρωτή του, από τους ιατρούς
Ε.Σ.Υ., τους ειδικευόμενους ιατρούς και τους ιατρούς
μέλη Δ.Ε.Π. που υπηρετούν στο Νοσοκομείο.
ε) Έναν εκπρόσωπο του λοιπού, πλην των ιατρών Ε.Σ.Υ.,
προσωπικού του Νοσοκομείου, ο οποίος εκλέγεται, μαζί
με τον αναπληρωτή του, από το λοιπό, πλην των ιατρών
Ε.Σ.Υ., προσωπικό του Νοσοκομείου.
στ) Έναν περιφερειακό σύμβουλο της οικείας περιφερειακής ενότητας εντός των χωρικών ορίων της οποίας
εδρεύει το νοσοκομείο, ο οποίος ορίζεται μαζί με τον
αναπληρωτή του με απόφαση του οικείου περιφερειάρχη.
ζ) Έναν εκπρόσωπο του οικείου ιατρικού συλλόγου, ο
οποίος ορίζεται μαζί με τον αναπληρωτή του με απόφαση του Διοικητικού Συμβουλίου του συλλόγου.
Ο Πρόεδρος του Διοικητικού Συμβουλίου ορίζει την
ημερήσια διάταξη της συνεδρίασης του οργάνου και
τους εισηγητές των θεμάτων. Ο Πρόεδρος μπορεί, κατά
την κρίση του, να καλεί στις συνεδριάσεις εκπροσώπους
των συνδικαλιστικών οργανώσεων των εργαζομένων,
καθώς και κάθε υπηρεσιακό παράγοντα ή εκπρόσωπο
οποιουδήποτε επιστημονικού ή τοπικού φορέα.
Ο Διοικητής του Νοσοκομείου αναπληρώνεται από τον
Αντιπρόεδρο του Διοικητικού Συμβουλίου στα καθήκοντα του ως Προέδρου του Διοικητικού Συμβουλίου, ενώ
στα καθήκοντά του ως Διοικητή αναπληρώνεται από τον
Αναπληρωτή Διοικητή και, όπου αυτός δεν υπάρχει, από
τον Διευθυντή της Ιατρικής Υπηρεσίας.
Η συγκρότηση του Διοικητικού Συμβουλίου γίνεται με
απόφαση του Υπουργού Υγείας. Η θητεία των μελών του
Διοικητικού Συμβουλίου είναι διετής.
Επιτρέπεται η αντικατάσταση μέλους του Διοικητικού Συμβουλίου για σπουδαίο λόγο, για το υπόλοιπο
της θητείας του. Η αντικατάσταση και ο ορισμός του
αντικαταστάτη γίνεται με τη διαδικασία του αρχικού
ορισμού.
Δεν μπορούν να ορισθούν μέλη Διοικητικού Συμβουλίου νοσοκομείων οι εργαζόμενοι ή απασχολούμενοι σε
αυτό, με οποιαδήποτε σχέση εργασίας, εκτός από αυτούς που προβλέπονται στις περιπτώσεις γ’, όσον αφορά
τον Διευθυντή της Διοικητικής Υπηρεσίας, δ’ και ε’ της
παρούσας παραγράφου. Στο Διοικητικό Συμβούλιο του
Γενικού Νοσοκομείου Κοζάνης «Μαμάτσειο» και του Γενικού Νοσοκομείου Νέας Ιωνίας «Αγία Όλγα» συμμετέχει ο
Δήμαρχος Κοζάνης και ένας εκπρόσωπος της δωρήτριας
ή των κληρονόμων της, αντιστοίχως και ορίζεται ένα
επιπλέον μέλος από τον Υπουργό Υγείας και στο Διοικητικό Συμβούλιο του Νοσοκομείου που θα προκύψει από
τη μετατροπή του Εθνικού Ιδρύματος Αποκατάστασης
Αναπήρων συμμετέχει εκπρόσωπος της ΕΣΑμεΑ.
Η ισχύς της παρούσας παραγράφου αρχίζει από την
31η.1.2011.
Το Διοικητικό Συμβούλιο εξακολουθεί να ασκεί τα
καθήκοντα του μετά τη λήξη της θητείας του, μέχρι τον
ορισμό νέου Διοικητικού Συμβουλίου, για χρονικό διάστημα όχι μεγαλύτερο των τριών (3) μηνών.»
2. Όπου στον ν. 3329/2005 αναφέρονται οργανικές
κλίνες, νοούνται οι ανεπτυγμένες.
3. Για τη συγκρότηση των συλλογικών οργάνων διοίκησης των ενιαίων νοσοκομείων, όπου στις παρ. 3 και 7 του
άρθρου 2 του ν. 4052/2012 (Α’ 41) για τη διοίκηση των
νοσοκομείων του Ε.Σ.Υ. αναφέρονται οργανικές κλίνες,
νοούνται οι ανεπτυγμένες.
4. Για τη συγκρότηση των συλλογικών οργάνων διοίκησης των διασυνδεόμενων νοσοκομείων, όπου στην
παρ. 11 του άρθρου 66 του ν. 3984/2011 (Α’ 150) αναφέρονται οργανικές κλίνες, νοούνται οι ανεπτυγμένες.
Άρθρο 14
Νομιμοποίηση δαπανών των νοσοκομείων και
των Υγειονομικών Περιφερειών
1. Η ισχύς της παρ. 2 του άρθρου 17 του ν. 4332/2015
(Α’ 76), ως προς τη νομιμοποίηση δαπανών για την εξόφληση υποχρεώσεων των νοσοκομείων του Εθνικού
Συστήματος Υγείας (Ε.Σ.Υ.) και των Υγειονομικών Περιφερειών, παρατείνεται από τη λήξη της, έως τη δημοσίευση του παρόντος.
2. Η ισχύς του άρθρου δέκατου του ν. 4737/2020 (Α’ 204),
ως προς τη νομιμοποίηση δαπανών των Κέντρων Υγείας
για την εξέταση δειγμάτων βιολογικού υλικού ύποπτων
κρουσμάτων κορωνοϊού COVID-19, παρατείνεται από τη
λήξη της, έως τη δημοσίευση του παρόντος.
3. Η ισχύς της παρ. 2 του άρθρου 39 του ν. 4715/2020
(Α’ 149), ως προς την εκκαθάριση και πληρωμή δαπανών
νοσοκομείων για την εξέταση δειγμάτων βιολογικού υλικού ύποπτων κρουσμάτων κορωνοϊού COVID-19, παρατείνεται από τη λήξη της, έως τη δημοσίευση του παρόντος.
4. Η ισχύς της παρ. 28 του άρθρου 66 του ν. 3984/2011
(Α’ 150), ως προς τη νομιμοποίηση δαπανών που απορρέουν από προμήθειες των νοσοκομείων του Ε.Σ.Υ. συμπεριλαμβανομένων των Ψυχιατρικών και των Πανεπιστημιακών Κλινικών, των Νοσοκομείων Αρεταίειο και
Αιγινήτειο, του Ωνασείου Καρδιοχειρουργικού Κέντρου
και του Νοσοκομείου Παπαγεωργίου της Θεσσαλονίκης,
παρατείνεται από τη λήξη της, έως τη δημοσίευση του
παρόντος. Η ρύθμιση του προηγούμενου εδαφίου ισχύει
ανάλογα και για την Εθνική Κεντρική Αρχή Προμηθειών
Υγείας, εφόσον οι προμήθειες του προηγούμενου εδαφίου έχουν διενεργηθεί από αυτήν για λογαριασμό των
εν λόγω νοσοκομείων.
ΚΕΦΑΛΑΙΟ Δ’
ΡΥΘΜΙΣΕΙΣ ΓΙΑ ΤΗΝ ΠΡΟΜΗΘΕΙΑ ΦΑΡΜΑΚΩΝ,
ΤΗΝ ΠΑΡΑΚΟΛΟΥΘΗΣΗ ΚΑΙ ΤΗΝ ΑΞΙΟΛΟΓΗΣΗ
ΤΗΣ ΦΑΡΜΑΚΕΥΤΙΚΗΣ ΔΑΠΑΝΗΣ
Άρθρο 15
Προσδιορισμός αρμοδιοτήτων στο
ηλεκτρονικό σύστημα παρακολούθησης της
διακίνησης φαρμάκων στην εγχώρια αγορά Τροποποίηση άρθρου 14 και παρ. 3 άρθρου 32
ν. 5057/2023
1. Στο πρώτο εδάφιο του άρθρου 14 του ν. 5057/2023
(Α’ 164), περί ηλεκτρονικού συστήματος παρακολούθησης της διακίνησης φαρμάκων στην εγχώρια αγορά,
μετά τη φράση «το οποίο διαχειρίζεται» προστίθεται η
φράση «η Διεύθυνση Φαρμάκου του Υπουργείου Υγείας,
ορίζεται υπεύθυνος επεξεργασίας το Υπουργείο Υγείας
και εκτελούσα την επεξεργασία είναι» και το άρθρο 14
διαμορφώνεται ως εξής:
«Άρθρο 14
Ηλεκτρονικό σύστημα παρακολούθησης της
διακίνησης φαρμάκων στην εγχώρια αγορά
Συστήνεται Ηλεκτρονικό Σύστημα Παρακολούθησης
Διακίνησης Φαρμάκων (Η.Σ.Πα.Δι.Φ.), το οποίο διαχειρίζεται η Διεύθυνση Φαρμάκου του Υπουργείου Υγείας,
υπεύθυνος επεξεργασίας είναι το Υπουργείο Υγείας και
εκτελούσα την επεξεργασία είναι η εταιρεία με την επωνυμία Ηλεκτρονική Διακυβέρνηση Κοινωνικής Ασφάλισης Ανώνυμη Εταιρεία, με σκοπό την παρακολούθηση
σε ζωντανό χρόνο (real time) της διακίνησης φαρμάκων
στην εγχώρια αγορά από τους εμπλεκόμενους φορείς,
φυσικά ή νομικά πρόσωπα. Το Η.Σ.Πα.Δι.Φ. δύναται να
διασυνδέεται με άλλα πληροφοριακά συστήματα και
ηλεκτρονικές βάσεις δεδομένων του δημοσίου τομέα
της περ. (α) της παρ. 1 του άρθρου 14 του ν. ν. 4270/2014
(Α’ 143), ώστε να συλλέγονται οι απαραίτητες πληροφορίες για την εφαρμογή του παρόντος.
2. Στην παρ. 3 του άρθρου 32 του ν. 5057/2023, περί
εξουσιοδοτικών διατάξεων, μετά τις λέξεις «οι κυρώσεις
για την περίπτωση μη συμμόρφωσής τους» προστίθεται
η φράση «το όργανο που διαπιστώνει και επιβάλλει τις
κυρώσεις και η διαδικασία επιβολής τους» και η παρ. 3
διαμορφώνεται ως εξής:
«3. Με κοινή απόφαση των Υπουργών Ψηφιακής Διακυβέρνησης και Υγείας καθορίζονται η διαδικασία και οι
υπόχρεοι προς υποβολή στοιχείων, το περιεχόμενο των
στοιχείων, οι κυρώσεις για την περίπτωση μη συμμόρφωσής τους, το όργανο που διαπιστώνει και επιβάλλει
τις κυρώσεις και η διαδικασία επιβολής τους, καθώς και
οι τεχνικές και οργανωτικές λεπτομέρειες για τη λειτουργία του Ηλεκτρονικού Συστήματος Παρακολούθησης
Διακίνησης Φαρμάκων κατ’ εφαρμογή του άρθρου 14.»»
Άρθρο 16
Σύσταση και έργο της Επιτροπής
παρακολούθησης της φαρμακευτικής
δαπάνης, της ολοκλήρωσης των
διαγνωστικών/θεραπευτικών πρωτοκόλλων
και της δημιουργίας Μητρώων ασθενών Προσθήκη άρθρου 255Α στον ν. 4512/2018
Στον ν. 4512/2018 (Α’ 5) μετά το άρθρο 255 προστίθεται άρθρο 255Α ως εξής:
«Άρθρο 255Α
Επιτροπή παρακολούθησης της φαρμακευτικής
δαπάνης, της ολοκλήρωσης των διαγνωστικών/
θεραπευτικών πρωτοκόλλων και της
δημιουργίας Μητρώων ασθενών
1. Συστήνεται στο Υπουργείο Υγείας μη αμειβόμενη
Επιτροπή για την παρακολούθηση της φαρμακευτικής
δαπάνης, την ολοκλήρωση των διαγνωστικών/θεραπευτικών πρωτοκόλλων και τη δημιουργία Εθνικών Μητρώων ασθενών, η οποία έχει συμβουλευτικό ρόλο.
2. Με απόφαση του Υπουργού Υγείας εξειδικεύονται
οι αρμοδιότητες της επιτροπής και προσδιορίζονται ο
αριθμός και οι ιδιότητες των μελών της, καθώς και οι
υποχρεώσεις τους. Με όμοια απόφαση συγκροτείται η
ως άνω αναφερόμενη επιτροπή.»
Άρθρο 17
Διαδικασία αξιολόγησης φαρμάκων από την
Επιτροπή Αξιολόγησης - Τροποποίηση παρ. 1
άρθρου 250 ν. 4512/2018
Στην παρ. 1 του άρθρου 250 του v. 4512/2018 (Α’ 5),
περί διαδικασίας αξιολόγησης φαρμάκων από την επιτροπή αξιολόγησης, επέρχονται οι ακόλουθες τροποποιήσεις: α) στο τρίτο εδάφιο, αα) η φράση «που αποδίδεται
με κοινή απόφαση των Υπουργών Υγείας και Οικονομικών στο Υπουργείο Υγείας» αντικαθίσταται από τη
φράση «και εγγράφεται ως πίστωση, κατά περίπτωση,
στον τακτικό προϋπολογισμό του Υπουργείου Υγείας»,
αβ) μετά τις λέξεις «των μελών» προστίθενται οι λέξεις «,
των νομικών συμβούλων», αγ) οι λέξεις «της Επιτροπής
Αξιολόγησης και της Επιτροπής Διαπραγμάτευσης» αντικαθίστανται με τις λέξεις «της Επιτροπής Αξιολόγησης
και Αποζημίωσης Φαρμάκων Ανθρώπινης Χρήσης, της
Επιτροπής Διαπραγμάτευσης Τιμών Φαρμάκων και της
Ειδικής Υποεπιτροπής Αξιολόγησης των κατ’ εξαίρεση
Χορηγούμενων Φαρμάκων», β) προστίθεται νέο τέταρτο
εδάφιο και η παρ. 1 διαμορφώνεται ως εξής:
«1. Για την αξιολόγηση ενός φαρμάκου από την Επιτροπή Αξιολόγησης και την ένταξη στον κατάλογο του
άρθρου 12 του ν. 3816/2010 (Α’ 6), ή την απένταξή του
από αυτόν, o Κάτοχος Άδειας Κυκλοφορίας (ΚΑΚ): α)
υποβάλλει στην Επιτροπή Αξιολόγησης σχετική αίτηση,
συνοδευόμενη από πλήρη φάκελο με τα πληροφοριακά στοιχεία και τα έγγραφα και β) καταβάλλει εφάπαξ
τέλος αξιολόγησης, το ύψος του οποίου καθορίζεται με
κοινή απόφαση των Υπουργών Εθνικής Οικονομίας και
Οικονομικών και Υγείας. Με απόφαση του Υπουργού
Υγείας εξειδικεύονται ο τύπος της αίτησης, τα πληροφοριακά στοιχεία και τα έγγραφα που υποβάλλονται από
τους ΚΑΚ. Το καταβαλλόμενο ως άνω τέλος αποτελεί
δημόσιο έσοδο, που εμφανίζεται στα έσοδα προϋπολογισμού και εγγράφεται ως πίστωση, κατά περίπτωση,
στον τακτικό προϋπολογισμό του Υπουργείου Υγείας,
οι πιστώσεις του οποίου βαρύνονται με τις δαπάνες της
αποζημίωσης των μελών, των νομικών συμβούλων, των
εξωτερικών αξιολογητών, των υπαλλήλων της γραμματείας και εν γένει των εξόδων λειτουργίας της Επιτροπής
Αξιολόγησης και Αποζημίωσης Φαρμάκων Ανθρώπινης
Χρήσης, της Επιτροπής Διαπραγμάτευσης Τιμών Φαρμάκων και της Ειδικής Υποεπιτροπής Αξιολόγησης των
κατ’ εξαίρεση Χορηγούμενων Φαρμάκων. Η υποχρέωση
εμφάνισης στα έσοδα του προϋπολογισμού και εγγραφής στις πιστώσεις του Υπουργείου Υγείας ισχύει από
την ημερομηνία καταβολής του τέλους.
Τα γενόσημα που έχουν ίδιες δραστικές ουσίες και ενδείξεις με ήδη αποζημιούμενα, δεν υπόκεινται σε αξιολόγηση
από την Επιτροπή Αξιολόγησης. Επίσης, δεν υπόκεινται σε
αξιολόγηση τα φαρμακευτικά προϊόντα που εγκρίνονται με
τη νομική βάση του άρθρου 10 (β) της Οδηγίας 2001/83/ΕΚ.
Τα βιο-ομοειδή φαρμακευτικά προϊόντα υπόκεινται σε συνοπτική διαδικασία αξιολόγησης εντός μηνός από την υποβολή της αίτησης, σύμφωνα με τα οριζόμενα στο παρόν. Τα
βιο-ομοειδή δεν παραπέμπονται σε εξωτερικούς αξιολογητές. Κατά τη συνοπτική διαδικασία αξιολόγησης εκτιμώνται
τα διαθέσιμα κλινικά και επιδημιολογικά δεδομένα και η
επίπτωση της νέας θεραπείας στον Προϋπολογισμό. Τα
εμβόλια υπόκεινται σε συνοπτική διαδικασία αξιολόγησης
εντός μηνός από την υποβολή της αίτησης, σύμφωνα με
τα οριζόμενα στο παρόν. Επίσης δεν υπόκεινται σε αξιολόγηση η αλλαγή περιέκτη, οι αλλαγές στη συσκευασία,
η μετονομασία και αλλαγές σε φαρμακοτεχνική μορφή,
που αφορούν στην ίδια οδό χορήγησης και τη διαδικασία
αποδέσμευσης φαρμάκων, ήδη ενταγμένων στον θετικό
κατάλογο και δεν επιφέρουν επίπτωση στη δαπάνη.»
Άρθρο 18
Επιτροπή Διαπραγμάτευσης Τιμών Φαρμάκων Τροποποίηση παρ. 6 άρθρου 254 ν. 4512/2018
Στην παρ. 6 του άρθρου 254 του ν. 4512/2018 (Α’ 5)
περί της Επιτροπής Διαπραγμάτευσης τιμών φαρμάκων
επέρχονται οι ακόλουθες τροποποιήσεις: α) στο τρίτο
εδάφιο οι λέξεις «Με όμοια απόφαση και» διαγράφονται,
β) στο τέταρτο εδάφιο οι λέξεις «ή όμοια απόφαση» αντικαθίστανται από τη λέξη «διαδικασία», προστίθενται οι
λέξεις «οι οποίοι πιστοποιούνται από τον Εθνικό Οργανισμό Φαρμάκων,» και η παρ. 6 διαμορφώνεται ως εξής:
«6. Με απόφαση του Υπουργού Υγείας καθορίζονται
ο τρόπος και η διαδικασία της διαπραγμάτευσης και της
λειτουργίας της Επιτροπής Διαπραγμάτευσης, τα επιμέρους κριτήρια διαπραγμάτευσης, στα οποία συμπεριλαμβάνονται, ιδίως, το ύψος του ποσού αυτόματης
επιστροφής (clawback) και του μηνιαίου κλιμακωτού
ποσοστού έκπτωσης (rebate) του εκάστοτε φαρμάκου,
ο όγκος πωλήσεών του σε άλλα κράτη της Ευρωπαϊκής
Ένωσης, οι τιμές πώλησής του σε άλλα κράτη της Ευρωπαϊκής Ένωσης, ιδίως, όταν αυτές υπολείπονται της τιμής
πώλησής του στην Ελληνική Επικράτεια και πρόκειται για
φάρμακο υπό προστασία, καθώς και ο χρόνος λήξης της
περιόδου προστασίας του, εάν πρόκειται για φάρμακο
υπό προστασία, ο τρόπος σύναψης των συμφωνιών με
τους Κ.Α.Κ. και ο Κανονισμός Λειτουργίας της, καθώς
και ο τρόπος ορισμού των τιμών αναφοράς (ΤΑ), που
αποτελούν ασφαλιστικές τιμές αποζημίωσης για τους
Φορείς Κοινωνικής Ασφάλισης (ΦΚΑ) και τον Ε.Ο.Π.Υ.Υ..
Με την απόφαση του πρώτου εδαφίου εξειδικεύονται τα
κριτήρια καθορισμού της ασφαλιστικής τιμής αποζημίωσης ανά κατηγορία φαρμάκου, ανάλογα με τη διάκρισή
τους σε φάρμακα αναφοράς ή γενόσημα, καθορίζεται η
έκταση συμμετοχής του ασφαλισμένου ανά κατηγορία
φαρμάκων και εξειδικεύεται ο τρόπος κάλυψης ανά κατηγορία της διαφοράς ανάμεσα στην τιμή αποζημίωσης
και τη λιανική τιμή του φαρμάκου.
Κατά παρέκκλιση των κριτηρίων διαπραγμάτευσης της
απόφασης του πρώτου εδαφίου, δύναται ο Υπουργός
Υγείας να παραπέμπει φαρμακευτικά προϊόντα ή θεραπευτικές κατηγορίες στην Επιτροπή Διαπραγμάτευσης
Τιμών Φαρμάκων με την ένδειξη «Διαπραγμάτευση για
λόγους δημόσιας υγείας». Με την ίδια διαδικασία εξειδικεύονται οι λόγοι δημοσίας υγείας, οι οποίοι πιστοποιούνται από τον Εθνικό Οργανισμό Φαρμάκων, όπως
επαπειλούμενες ελλείψεις φαρμακευτικών σκευασμάτων λόγω αυξημένης ζήτησης ή διακοπής κυκλοφορίας
ή προβλημάτων στην παραγωγή ή αύξησης τιμής των
πρώτων υλών παρασκευής, οι προϋποθέσεις και κάθε
άλλο ειδικότερο ζήτημα για την υπαγωγή των φαρμακευτικών προϊόντων ή των θεραπευτικών κατηγοριών στην
ανωτέρω ειδική διαδικασία διαπραγμάτευσης.
Για τον καθορισμό της αποζημίωσης των μελών της
Επιτροπής του άρθρου αυτού, η οποία κατ’ εξαίρεση
περιλαμβάνει συνεδριάσεις που άρχονται εντός του
κανονικού ωραρίου εργασίας των οικείων Υπηρεσιών,
αλλά περατώνονται μετά τη λήξη αυτού, εφαρμόζεται το
άρθρο 21 του ν. 4354/2015 (Α’ 176). Η αποζημίωση του
προηγούμενου εδαφίου καλύπτεται εξ ολοκλήρου από
τις πιστώσεις του καταβαλλόμενου τέλους αξιολόγησης
της παρ. 1 του άρθρου 250 του ν. 4512/2018 (Α’ 5).»
Άρθρο 19
Αξιολόγηση φαρμάκων έκτακτης εισαγωγής Τροποποίηση παρ. 2 άρθρου 249 ν. 4512/2018
Στην παρ. 2 του άρθρου 249 του ν. 4512/2018 (Α’ 5),
περί κριτηρίων και μεθοδολογίας αξιολόγησης φαρμάκων, μετά το δεύτερο εδάφιο προστίθεται νέο τρίτο
εδάφιο και η παρ. 2 διαμορφώνεται ως εξής:
«2. Τα φάρμακα που τελούν σε περίοδο προστασίας
των δεδομένων τους και έχουν πάρει άδεια κυκλοφορίας,
σύμφωνα με την εθνική διαδικασία ή την αποκεντρωμένη διαδικασία ή την διαδικασία αμοιβαίας αναγνώρισης
ή την κεντρική διαδικασία του Κανονισμού 726/2004/
ΕΚ (ΕΕ L 136), υπάγονται σε αξιολόγηση, μόνον εφόσον
αποζημιώνονται τουλάχιστον σε πέντε (5) από τα κάτωθι
ειδικώς αναφερόμενα κράτη μέλη που διαθέτουν μηχανισμό αξιολόγησης τεχνολογιών υγείας για τα φάρμακα
ανθρώπινης χρήσης, ήτοι: την Αυστρία, το Βέλγιο, τη
Γαλλία, τη Γερμανία, τη Δανία, την Ισπανία, την Ολλανδία,
την Ιταλία, την Πορτογαλία, τη Σουηδία και τη Φινλανδία.
Από την εφαρμογή της παρούσας παραγράφου εξαιρούνται: α) τα φάρμακα που έχουν λάβει άδεια κυκλοφορίας
ως ορφανά, μόνο εφόσον καλύπτονται από διεθνή πρωτόκολλα, β) τα φάρμακα της μεσογειακής αναιμίας, γ)
τα εμβόλια που αναφέρονται στην παρ. 5 του άρθρου 2
της υπ’ αρ. Δ.ΥΓ3α/Γ.Π.32221/2013 (Β’ 1049) κ.υ.α., δ) τα
φάρμακα με βάση το ανθρώπινο αίμα ή το πλάσμα του
αίματος, όπως ορίζονται στην παρ. 11 του άρθρου 2 της
υπ’ αρ. Δ.ΥΓ3α/Γ.Π.32221/2013 (Β’ 1049) κοινής υπουργικής απόφασης, ε) τα φάρμακα συνδυασμών γνωστών
δραστικών ουσιών, δηλαδή φάρμακα τα οποία συνδυάζουν δραστικές ουσίες, για τις οποίες έχει παρέλθει το
χρονικό διάστημα προστασίας των δεδομένων τους,
ανεξάρτητα από τη νομική βάση έγκρισής τους και εφόσον η ένδειξή τους είναι αντικατάσταση των θεραπειών
ελεύθερου συνδυασμού, στ) τα φάρμακα - «κλώνοι», που
ορίζονται ως φάρμακα με διαφορετική εμπορική ονομασία, ίδια φαρμακοτεχνική μορφή, ίδια ποιοτική και
ποσοτική σύνθεση, τόσο σε δραστική ουσία όσο και σε
έκδοχα και τα οποία έλαβαν άδεια κυκλοφορίας με την
ίδια φαρμακοχημική, προ-κλινική και κλινική τεκμηρίωση σε σχέση με φάρμακα τα οποία περιλαμβάνονται
ήδη στον Κατάλογο Αποζημιούμενων Φαρμάκων, ζ) τα
«βιοομοειδή» φάρμακα, δηλαδή τα φάρμακα βιολογικής
προέλευσης τα οποία έχουν εγκριθεί σύμφωνα με το
άρθρο 10 παρ. 4 της Οδηγίας 2001/83/ΕΚ, με αναφορά σε
φάρμακα βιολογικής προέλευσης, τα οποία περιλαμβάνονται ήδη στον Κατάλογο Αποζημιούμενων Φαρμάκων,
η) φάρμακα που τιμολογούνται σύμφωνα με το άρθρο
14 της Υ.Α. 32535/2019 (Β’ 1508), θ) φάρμακα καλώς
καθιερωμένης χρήσης με νομική βάση έγκρισης του
άρθρου 10 (α) της Οδηγίας 2001/83 ΕΚ και ι) φάρμακα
που διακινούνται με έκτακτη εισαγωγή και αποζημιώνονται, μέσω του Ινστιτούτου Φαρμακευτικής Έρευνας
και Τεχνολογίας Μ.Α.Ε., σε εκτέλεση παραγγελιών του
Συστήματος Ηλεκτρονικής Προέγκρισης, για χρονικό
διάστημα τουλάχιστον έξι (6) μηνών και με μηνιαίο κόστος θεραπείας ανά ασθενή άνω των χιλίων (1.000) ευρώ.
Με απόφαση του Υπουργού Υγείας ορίζεται η διαδικασία με την οποία τα φάρμακα της περ. ι) υπάγονται
σε αξιολόγηση.
Η ρύθμιση της παραγράφου αυτής εφαρμόζεται για
όλα τα προϊόντα που θα υποβληθούν προς αξιολόγηση
στην Επιτροπή Αξιολόγησης και Αποζημίωσης Φαρμάκων Ανθρώπινης Χρήσης (ΕΑΑΦΑΧ) μετά την έναρξη
ισχύος του παρόντος νόμου, καθώς και για όλα τα προϊόντα των οποίων η αξιολόγηση εκκρεμεί ακόμη στο
πλαίσιο της ΕΑΑΦΑΧ. Προϊόντα τα οποία έχουν ήδη
παραπεμφθεί στην Επιτροπή Διαπραγμάτευσης πριν
από την έναρξη ισχύος του παρόντος νόμου δεν αξιολογούνται εκ νέου.»
Άρθρο 20
Εξορθολογισμός αυτόματης επιστροφής
(clawback) επί της νοσοκομειακής
φαρμακευτικής δαπάνης - Τροποποίηση παρ. 1
άρθρου 21 ν. 4931/2022
Στην παρ. 1 του άρθρου 21 του ν. 4931/2022 (Α’ 94)
προστίθεται δεύτερο εδάφιο και η παρ. 1 διαμορφώνεται
ως εξής:
«1. Από 1ης.1.2022, ορίζεται για τους Κατόχους Άδειας
Κυκλοφορίας (Κ.Α.Κ.) και τις φαρμακευτικές εταιρείες,
που είναι προμηθευτές φαρμακευτικών σκευασμάτων
των νοσοκομείων του Εθνικού Συστήματος Υγείας και
του Γενικού Νοσοκομείου Θεσσαλονίκης «Παπαγεωργίου», μέγιστο ποσοστό αυτόματης επιστροφής
(clawback), ανάλογα με την αξία προμήθειας των φαρμακευτικών σκευασμάτων, ήτοι τη νοσοκομειακή τιμή
τους μείον την επιστροφή (rebate) πέντε τοις εκατό
(5%) πλέον Φόρου Προστιθέμενης Αξίας (Φ.Π.Α.), ως
εξής:
α) για φαρμακευτικά σκευάσματα με αξία προμήθειας
από ένα λεπτό του ευρώ (0,01) έως πέντε ευρώ (5,00),
ποσοστό αυτόματης επιστροφής (clawback), μηδέν τοις
εκατό (0%),
β) για φαρμακευτικά σκευάσματα με αξία προμήθειας
από πέντε ευρώ και ένα λεπτό του ευρώ (5,01) έως δεκαπέντε ευρώ (15,00), ποσοστό αυτόματης επιστροφής
(clawback) έως είκοσι τοις εκατό (20%),
γ) για φαρμακευτικά σκευάσματα με αξία προμήθειας
από δεκαπέντε ευρώ και ένα λεπτό του ευρώ (15,01) έως
τριάντα (30,00) ευρώ, ποσοστό αυτόματης επιστροφής
(clawback) έως σαράντα τοις εκατό (40%).
Ειδικά για τα έτη 2023, 2024, 2025, ορίζεται για τους
Κατόχους Άδειας Κυκλοφορίας (Κ.Α.Κ.) και τις φαρμακευτικές εταιρείες, που είναι προμηθευτές φαρμακευτικών
σκευασμάτων των νοσοκομείων του Εθνικού Συστήματος Υγείας και του Γενικού Νοσοκομείου Θεσσαλονίκης
«Παπαγεωργίου», μέγιστο ποσοστό αυτόματης επιστροφής (clawback), ανάλογα με την αξία προμήθειας των
φαρμακευτικών σκευασμάτων, ήτοι τη νοσοκομειακή
τιμή τους μείον την επιστροφή (rebate) πέντε τοις εκατό (5%) πλέον Φόρου Προστιθέμενης Αξίας (Φ.Π.Α.), ως
εξής:
α) για φαρμακευτικά σκευάσματα με αξία προμήθειας
από ένα λεπτό του ευρώ (0,01) έως πέντε ευρώ (5,00),
ποσοστό αυτόματης επιστροφής (clawback), μηδέν τοις
εκατό (0%),
β) για φαρμακευτικά σκευάσματα με αξία προμήθειας
από πέντε ευρώ και ένα λεπτό του ευρώ (5,01) έως δεκαπέντε ευρώ (15,00), ποσοστό αυτόματης επιστροφής
(clawback) έως σαράντα τοις εκατό (40%),
γ) για φαρμακευτικά σκευάσματα με αξία προμήθειας
από δεκαπέντε ευρώ και ένα λεπτό του ευρώ (15,01) έως
τριάντα (30,00) ευρώ, ποσοστό αυτόματης επιστροφής
(clawback) έως εξήντα τοις εκατό (60%). Με απόφαση
του Υπουργού Υγείας καθορίζεται ανά έτος το μέγιστο
ποσοστό αυτόματης επιστροφής (clawback) των περ. β)
και γ).»
Άρθρο 21
Ρυθμίσεις για τη συνεργασία του Εθνικού
Οργανισμού Παροχής Υπηρεσιών Υγείας
με το Ταμείο Υγείας Προσωπικού Εθνικής
Τραπέζης της Ελλάδος - Τροποποίηση άρθρου
5 ν. 4683/2020
1. Στο άρθρο 5 του ν. 4683/2020 (Α’ 83), περί ρυθμίσεων για τη συνεργασία του Εθνικού Οργανισμού Παροχής Υπηρεσιών Υγείας με τον Ενιαίο Δημοσιογραφικό
Οργανισμό Επικουρικής Ασφάλισης Περίθαλψης, επέρχονται οι ακόλουθες τροποποιήσεις: α) στο τέλος του
τίτλου προστίθενται οι λέξεις «και το Ταμείο Υγείας Προσωπικού Εθνικής Τραπέζης της Ελλάδος (Τ.Υ.Π.Ε.Τ.)», β)
στην παρ. 1: βα) στο πρώτο εδάφιο μετά το ακρωνύμιο εντός παρενθέσεως (Ε.Δ.Ο.Ε.Α.Π.) προστίθενται οι
λέξεις «και στους ασφαλισμένους του Ταμείου Υγείας
Προσωπικού Εθνικής Τραπέζης της Ελλάδος (Τ.Υ.Π.Ε.Τ.)»
και μετά το ακρωνύμιο «Ε.Δ.Ο.Ε.Α.Π.» προστίθενται οι
λέξεις «ή του Τ.Υ.Π.Ε.Τ., αντίστοιχα,», ββ) στο δεύτερο
εδάφιο μετά το ακρωνύμιο «Ε.Δ.Ο.Ε.Α.Π.» προστίθενται οι λέξεις «και του Τ.Υ.Π.Ε.Τ.», βγ) προστίθεται τελευταίο εδάφιο, γ) στην παρ. 2 γα) μετά τις λέξεις «του
Ε.Δ.Ο.Ε.Α.Π.» προστίθενται οι λέξεις «και του Τ.Υ.Π.Ε.Τ.»,
γβ) μετά τις λέξεις «και Ε.Δ.Ο.Ε.Α.Π.» προστίθενται οι
λέξεις «ή Τ.Υ.Π.Ε.Τ. αντίστοιχα», δ) στο τέλος της παρ. 3
μετά το ακρωνύμιο «Ε.Δ.Ο.Ε.Α.Π.» προστίθενται οι λέξεις «ή Τ.Υ.Π.Ε.Τ., αντίστοιχα» και το άρθρο 5 διαμορφώνεται ως εξής:
«Άρθρο 5
Ρυθμίσεις για τη συνεργασία του Εθνικού
Οργανισμού Παροχής Υπηρεσιών Υγείας
(Ε.Ο.Π.Υ.Υ.) με τον Ενιαίο Δημοσιογραφικό
Οργανισμό Επικουρικής Ασφάλισης Περίθαλψης
(Ε.Δ.Ο.Ε.Α.Π.) και το Ταμείο Υγείας Προσωπικού
Εθνικής Τραπέζης της Ελλάδος (Τ.Υ.Π.Ε.Τ.)
1. Οι συμβεβλημένοι με τον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.) πάροχοι υγείας
δύνανται να παρέχουν υπηρεσίες και στους ασφαλισμένους του Ενιαίου Δημοσιογραφικού Οργανισμού
Επικουρικής Ασφάλισης Περίθαλψης (Ε.Δ.Ο.Ε.Α.Π.) και
στους ασφαλισμένους του Ταμείου Υγείας Προσωπικού
Εθνικής Τραπέζης της Ελλάδος (Τ.Υ.Π.Ε.Τ.) μετά από τη
σύναψη σχετικής σύμβασης μεταξύ του Ε.Ο.Π.Υ.Υ. και
του Ε.Δ.Ο.Ε.Α.Π. ή του Τ.Υ.Π.Ε.Τ., αντίστοιχα, σύμφωνα
με τις διατάξεις του άρθρου 36 του Ενιαίου Κανονισμού
Παροχών Υγείας (ΕΚΠΥ) του ΕΟΠΥΥ (κοινή απόφαση
Αναπληρωτών Υπουργών Οικονομικών και Υγείας υπ’ αρ.
ΕΑΛΕ/Γ.Π. 80157/31-10-2018, Β’ 4898) και των διατάξεων
της παρ. 3 του άρθρου 90 του ν. 4368/2016 (Α’ 21), σχέδιο
της οποίας υποβάλλεται στους Υπουργούς Υγείας και Οικονομικών προς έγκριση. Οι δαπάνες της εξυπηρέτησης
των ασφαλισμένων του Ε.Δ.Ο.Ε.Α.Π. και του Τ.Υ.Π.Ε.Τ. δεν
προσαυξάνουν τον λογαριασμό των παρόχων για την
εξυπηρέτηση των ασφαλισμένων του Ε.Ο.Π.Υ.Υ. και ως
εκ τούτου δεν έχουν εφαρμογή οι διατάξεις του άρθρου
100 του ν. 4172/2013 (Α’ 167) σχετικά με την εφαρμογή
του μηχανισμού της αυτόματης επιστροφής. Σε περίπτωση υποβολής αιτήματος για τη σύναψη σύμβασης
με τον Ε.Ο.Π.Υ.Υ., η σχετική σύμβαση συνάπτεται εντός
αποκλειστικής προθεσμίας ενός (1) μηνός από την υποβολή του αιτήματος.
2. Η παροχή φαρμάκων υψηλού κόστους και φαρμάκων εξωσωματικής γονιμοποίησης σε δικαιούχους
του Ε.Δ.Ο.Ε.Α.Π. και του Τ.Υ.Π.Ε.Τ. δύναται να πραγματοποιείται από τα φαρμακεία του ΕΟΠΥΥ στο πλαίσιο της
σύμβασης της παρ. 1 μεταξύ ΕΟΠΥΥ και Ε.Δ.Ο.Ε.Α.Π. ή
Τ.Υ.Π.Ε.Τ. αντίστοιχα.
3. Κάθε ειδικότερο ζήτημα ή ζήτημα με χαρακτήρα
τεχνικό ή λεπτομερειακό που αφορά στην υλοποίηση
των προβλεπομένων στις παραγράφους 1 και 2 ρυθμίζεται με κοινές αποφάσεις των Διοικητικών Συμβουλίων του Ε.Ο.Π.Υ.Υ. και του Ε.Δ.Ο.Ε.Α.Π. ή του Τ.Υ.Π.Ε.Τ.,
αντίστοιχα.»
Άρθρο 22
Ένταξη Ενιαίου Δημοσιογραφικού Οργανισμού
Επικουρικής Ασφάλισης Περίθαλψης και
Ταμείου Υγείας Προσωπικού Εθνικής
Τραπέζης της Ελλάδος στα μέτρα οικονομικού
χαρακτήρα συγκράτησης της φαρμακευτικής
δαπάνης
1. Από 1ης.1.2024 ο Ενιαίος Δημοσιογραφικός Οργανισμός Επικουρικής Ασφάλισης Περίθαλψης (Ε.Δ.Ο.Ε.Α.Π.)
και το Ταμείο Υγείας Προσωπικού Εθνικής Τραπέζης
της Ελλάδος (Τ.Υ.Π.Ε.Τ.) εντάσσονται στα μέτρα οικονομικού χαρακτήρα συγκράτησης της φαρμακευτικής
δαπάνης, συμπεριλαμβανομένης της Επιτροπής Διαπραγμάτευσης Τιμών Φαρμάκων του άρθρου 254 του
ν. 4512/2018 (Α’ 5), με αναλογική εφαρμογή των οριζομένων για τον Εθνικό Οργανισμό Παροχής Υπηρεσιών
Υγείας (Ε.Ο.Π.Υ.Υ.).
2. Ο υπολογισμός του ποσού έκπτωσης των φαρμακευτικών εταιρειών προς τον Ε.Δ.Ο.Ε.Α.Π. και το Τ.Υ.Π.Ε.Τ.
ορίζεται σύμφωνα με τον τύπο υπολογισμού του άρθρου
35 του ν. 3918/2011 (Α’ 31). Από το συνολικό ποσό έκπτωσης, το ποσοστό που αντιστοιχεί στον Ε.Δ.Ο.Ε.Α.Π.
και το Τ.Υ.Π.Ε.Τ. προκύπτει αναλογικά με τον αριθμό
των ασφαλισμένων τους, σε σχέση με τον αριθμό των
ασφαλισμένων του Ε.Ο.Π.Υ.Υ. και των ανασφάλιστων που
καλύπτονται από τον τελευταίο και το αναλογούν ποσό
επιμερίζεται ανά φαρμακευτική εταιρεία ή κάτοχο άδειας
κυκλοφορίας (Κ.Α.Κ.) φαρμακευτικών σκευασμάτων, με
αναλογική εφαρμογή των οριζομένων στο άρθρο 35 του
ν. 3918/2011.
3. Η ετήσια φαρμακευτική δαπάνη του Ε.Δ.Ο.Ε.Α.Π.
και του Τ.Υ.Π.Ε.Τ. δεν μπορεί να υπερβαίνει το ποσό που
προκύπτει από τη διαίρεση του εκάστοτε ετήσιου προϋπολογισμού της φαρμακευτικής δαπάνης του Ε.Ο.Π.Υ.Υ.
με τον αριθμό των ασφαλισμένων του Ε.Ο.Π.Υ.Υ. και των
ανασφάλιστων που καλύπτονται από αυτόν επί του αριθμού των ασφαλισμένων του Ε.Δ.Ο.Ε.Α.Π. και του Τ.Υ.Π.Ε.Τ.
κατά περίπτωση.
4. Η κοινή υπουργική απόφαση του άρθρου 12
του ν. 4052/2012 για την εκχώρηση απαιτήσεων του
Ε.Δ.Ο.Ε.Α.Π. και του Τ.Υ.Π.Ε.Τ. έναντι των φαρμακευτικών εταιρειών ή κατόχων άδειας κυκλοφορίας (Κ.Α.Κ.)
φαρμακευτικών σκευασμάτων προς τα νοσοκομεία
και τον υποχρεωτικό συμψηφισμό από τα τελευταία
με οφειλές τους προς τις φαρμακευτικές εταιρείες,
εκδίδεται εντός αποκλειστικής προθεσμίας τριών (3)
μηνών από την έναρξη ισχύος του παρόντος. Ο συμψηφισμός της παρ. 1 του άρθρου 12 του ν. 4052/2012
(Α’ 41) περιλαμβάνει εκτός από τα νοσήλια και όλες
τις υπηρεσίες που παρασχέθηκαν από τα νοσοκομεία στους ασφαλισμένους του Ε.Δ.Ο.Ε.Α.Π. και του
Τ.Υ.Π.Ε.Τ..
Άρθρο 23
Επανασύναψη σύμβασης παρόχων υπηρεσιών
με τον Εθνικό Οργανισμό Παροχής Υπηρεσιών
Υγείας μετά τη μονομερή καταγγελία της
σύμβασης εκ μέρους του παρόχου - Προσθήκη
άρθρου 69Α στον ν. 5102/2024
Μετά το άρθρο 69 του ν. 5102/2024 (Α’ 55), περί αυτοδίκαιης λύσης συμβάσεων παρόχων υπηρεσιών με
τον Εθνικό Οργανισμό Παροχής Υπηρεσιών Υγείας
(Ε.Ο.Π.Υ.Υ.) σε περίπτωση εκ μέρους τους άρνησης παροχής υπηρεσιών ή εκτέλεσης των παραπεμπτικών σε
δικαιούχους περίθαλψης του Ε.Ο.Π.Υ.Υ., προστίθεται άρθρο 69Α ως εξής:
«Άρθρο 69Α
Επανασύναψη σύμβασης παρόχων υπηρεσιών
με τον Εθνικό Οργανισμό Παροχής Υπηρεσιών
Υγείας
Ο Ε.Ο.Π.Υ.Υ. δεν δύναται να εξετάζει νέα αίτηση για
σύναψη σύμβασης των παρόχων υπηρεσιών με τον Οργανισμό, που έχουν μονομερώς καταγγείλει τη σύμβασή
τους με τον Οργανισμό, πριν από την παρέλευση δεκαοκτώ (18) μηνών από την ημερομηνία καταγγελίας αυτής.»
Άρθρο 24
Αρμοδιότητα ορισμού εισηγητή και
εξωτερικού εμπειρογνώμονα κατά τη
λειτουργία της Επιτροπής Ελέγχου του
Συστήματος Ηλεκτρονικής Προέγκρισης του
Εθνικού Οργανισμού Παροχής Υπηρεσιών
Υγείας - Τροποποίηση παρ. 8 άρθρου 265Α
ν. 4512/2018
Στην παρ. 8 του άρθρου 265Α του ν. 4512/2018 (Α’ 5),
περί Επιτροπής Ελέγχου του Συστήματος Ηλεκτρονικής
Προέγκρισης του Εθνικού Οργανισμού Παροχής Υπηρεσιών Υγείας επέρχονται οι ακόλουθες τροποποιήσεις: α)
στο πρώτο εδάφιο μετά τη λέξη «απόφαση» προστίθενται οι λέξεις «του προέδρου», β) στο δεύτερο εδάφιο η
φράση «Η Επιτροπή Ελέγχου μπορεί, με ομόφωνη και»
αντικαθίσταται από τη φράση «Ο Πρόεδρος δύναται με»
και η παρ. 8 διαμορφώνεται ως εξής:
«8. Με απόφαση του Προέδρου της Επιτροπής Ελέγχου Σ.Η.Π. ορίζεται ένα (1) από τα μέλη της, πλην του
Προέδρου, ως Εισηγητής για κάθε αίτημα, καθώς και
τουλάχιστον ένας (1) εξωτερικός εμπειρογνώμονας. Ο
Πρόεδρος δύναται με ειδικώς αιτιολογημένη απόφαση,
να μην ορίσει εξωτερικούς εμπειρογνώμονες.»
ΚΕΦΑΛΑΙΟ E’
ΛΟΙΠΕΣ ΡΥΘΜΙΣΕΙΣ ΓΙΑ ΤΗ ΔΗΜΟΣΙΑ ΥΓΕΙΑ
Άρθρο 25
Ρύθμιση για αποθηκευμένη ποσότητα
ανακτημένου πλάσματος στο Εθνικό Κέντρο
Αιμοδοσίας
1. Η ποσότητα του ανακτημένου πλάσματος που είναι
αποθηκευμένο στις εγκαταστάσεις του Εθνικού Κέντρου
Αιμοδοσίας (Ε.ΚΕ.Α.) και έχει συλλεγεί από το έτος 2008
μέχρι το έτος 2014 και το οποίο δεν μεταγγίζεται ούτε
πληροί τις προϋποθέσεις για κλασματοποίηση, δύναται να αξιοποιηθεί ως πρώτη ύλη για την παρασκευή in
vitro διαγνωστικών προϊόντων και όχι για ανθρώπινη ή
θεραπευτική χρήση.
2. Η διαδικασία αξιοποίησης της ποσότητας πλάσματος της παρ. 1 διενεργείται από το Ε.ΚΕ.Α., κατά παρέκκλιση των ισχυουσών γενικών και ειδικών εθνικών
διατάξεων. Με απόφαση του Διοικητικού Συμβουλίου,
το Ε.ΚΕ.Α. απευθύνει πρόσκληση εκδήλωσης ενδιαφέροντος για την αξιοποίηση του πλάσματος και αξιολογεί τις
υποβληθείσες προτάσεις προς ανάδειξη του αναδόχου,
με κριτήριο την πλέον συμφέρουσα για το Κέντρο οικονομική πρόταση.
3. Η απόφαση του Διοικητικού Συμβουλίου του Κέντρου περί επιλογής του αναδόχου εγκρίνεται από τον
Υπουργό Υγείας και το Ε.ΚΕ.Α. συνάπτει τη σχετική σύμβαση στην οποία προσδιορίζονται οι όροι και οι προϋποθέσεις εκτέλεσής της.
4. Το ποσό που προκύπτει από τη σύμβαση της παρ. 3
αποτελεί έσοδο του Ε.ΚΕ.Α. και ενισχύει τον Προϋπολογισμό του.
Άρθρο 26
Παράταση σύμβασης για τον μοριακό έλεγχο
των μονάδων αίματος με τη μέθοδο της
μοριακής τεχνικής νουκλεϊκών οξέων - ΝΑΤ
1. Κατά παρέκκλιση κάθε γενικής και ειδικής διάταξης, η υπ’ αρ. 17/18 συμφωνία πλαίσιο του Ε.ΚΕ.Α, για
την προμήθεια αντιδραστηρίων αιμοδοσίας με συνοδό
εξοπλισμό για τον έλεγχο του αίματος με τη μέθοδο της
μοριακής τεχνικής νουκλεϊκών οξέων-ΝΑΤ, η οποία συνήφθη σε συνέχεια της υπ’ αρ. 17/18 διακήρυξης του
Ε.ΚΕ.Α, συνεχίζει να ισχύει και παρατείνεται από τη λήξη
της, ήτοι την 1η.12.2023, και έως την 1η.1.2025, περιλαμβανόμενης της δυνατότητας να ασκηθούν εντός αυτού
του χρονικού ορίου, τα δικαιώματα προαίρεσης, όπως
είχαν προβλεφθεί στην υπ’ αρ. 17/18 Διακήρυξη και την
υπ’ αρ. 17/18 συμφωνία-πλαίσιο αντίστοιχα. Η διάρκεια
της ως άνω συμφωνίας-πλαίσιο, κατόπιν της άσκησης
των δικαιωμάτων προαίρεσης, δεν δύναται να υπερβαίνει την 31η.12.2025.
2. Παρατείνεται η υπ’ αρ. 17/18-4 εκτελεστική σύμβαση, που ανατέθηκε δυνάμει της υπ’ αρ. 17/18 συμφωνίας-πλαίσιο από την ημερομηνία λήξης της, ήτοι την
27η.3.2024, έως και την 1η.1.2025, με ανάλογη επαύξηση
του οικονομικού αντικειμένου.
Άρθρο 27
Παράταση ισχύος ρυθμίσεων για την
προστασία της δημόσιας υγείας και για την
ενίσχυση της κοινωνικής συνοχής
1. α) Η ισχύς των ρυθμίσεων για την αντιμετώπιση της
πανδημίας του κορωνοϊού COVID-19 και την προστασία
της δημόσιας υγείας, η οποία παρατάθηκε με την περ. α)
της παρ. 1 του άρθρου 68 του ν. 5140/2024 (Α’ 154) έως
την 31η.12.2024, παρατείνεται, έως την 31η.3.2025,
πλην των άρθρων 66 του ν. 5034/2023 (Α’ 69), περί παράτασης ισχύος των συμβάσεων και του καθορισμού
μηνιαίας αποζημίωσης παιδιάτρων ως οικογενειακών
ιατρών, και τεσσαρακοστού ένατου της από 20.3.2020
Πράξης Νομοθετικού Περιεχομένου, που κυρώθηκε με
το άρθρο 1 του ν. 4683/2020 (Α’ 83), περί της διαδικασίας επανέκδοσης συνταγών στο Σύστημα Ηλεκτρονικής
Συνταγογράφησης. Ειδικά οι συμβάσεις του άρθρου 19
του ν. 5007/2022 (Α’ 241), λύονται αυτοδικαίως και αζημίως για τους εκάστοτε φορείς, στην περίπτωση κατά
την οποία πριν από την 31η.3.2025 ολοκληρωθούν οι
τακτικές διαγωνιστικές διαδικασίες για την προμήθεια
των αντίστοιχων υπηρεσιών, σύμφωνα με την παρ. 3 του
άρθρου 105 του ν. 4412/2016 (Α’ 147).
β) Η ισχύς του άρθρου 169 του ν. 4876/2021 (Α’ 251),
περί εργασίας καθ’ υπέρβαση του ωραρίου των εργαζομένων στις Διοικήσεις των Υγειονομικών Περιφερειών
και στην Κεντρική Υπηρεσία του Υπουργείου Υγείας,
η οποία παρατάθηκε έως και την 31η.12.2024 με την
περ. β) της παρ. 1 του άρθρου 68 του ν. 5140/2024, παρατείνεται έως την 31η.3.2025.
γ) Η ισχύς του άρθρου 205 του ν. 4820/2021 (Α’ 130),
περί της υποχρέωσης επίδειξης πιστοποιητικού ή βεβαίωσης εμβολιασμού ή νόσησης από τους εργαζόμενους στον δημόσιο ή ιδιωτικό τομέα, η οποία παρατάθηκε, δυνάμει της περ. γ) της παρ. 1 του άρθρου 68 του
ν. 5140/2024, έως την 31η.12.2024, παρατείνεται έως
την 31η.3.2025, και για τους εργαζόμενους σε κλειστές
δομές κοινωνικής φροντίδας για ηλικιωμένους, χρονίως
πάσχοντες και άτομα με αναπηρία.
δ) Η ισχύς του άρθρου 46 του ν. 4790/2021 (Α’ 48),
ως προς τον υποχρεωτικό διαγνωστικό έλεγχο για τον
κορωνοϊό COVID-19, η οποία παρατάθηκε δυνάμει της
περ. δ) της παρ. 1 του άρθρου 68 του ν. 5140/2024, έως
την 31η.12.2024, παρατείνεται έως την 31η.3.2025, και
για τους εργαζόμενους σε κλειστές δομές κοινωνικής
φροντίδας για ηλικιωμένους, χρονίως πάσχοντες και
άτομα με αναπηρία.
ε) Η ισχύς της περ. γ) της παρ. 4 του άρθρου 3 του
ν. 4498/2017 (Α’ 172), περί της δυνατότητας υπέρβασης
της σαρανταοκτάωρης εβδομαδιαίας διάρκειας εργασίας των ιατρών των νοσοκομείων και μονάδων Πρωτοβάθμιας Φροντίδας Υγείας του Εθνικού Συστήματος
Υγείας, η οποία παρατάθηκε με την περ. στ) της παρ. 1
του άρθρου 68 του ν. 5140/2024, έως την 31η.12.2024,
παρατείνεται έως την 31η.3.2025.
στ) Η ισχύς των περ. α) και β) του άρθρου 62 του
ν. 4872/2021 (Α’ 247), περί της εξαίρεσης από την παρ. 2
του άρθρου 114 του ν. 4270/2014 (Α’ 143) των ρυθμίσεων για τη διαδικασία καταβολής εφημεριών ιατρών και
πρόσθετων αμοιβών λοιπού προσωπικού παρατείνεται
έως την 31η.12.2025.
ζ) Οι ρυθμίσεις της παρούσας που αφορούν σε δομές παροχής υπηρεσιών ψυχικής υγείας του Εθνικού
Συστήματος Υγείας, οι οποίες μεταφέρονται ως αποκεντρωμένες μονάδες στις οικείες Διοικήσεις Υγειονομικών
Περιφερειών (Δ.Υ.Πε.) και εντάσσονται, από 1ης.1.2025,
στο Εθνικό Δίκτυο Υπηρεσιών Ψυχικής Υγείας (Ε.Δ.Υ.Ψ.Υ),
σύμφωνα με το άρθρο 6 του ν. 5129/2024 (Α’ 124), ισχύουν για τις οικείες Δ.Υ.Πε..
η) Οι ρυθμίσεις της παρούσας που αφορούν στις δομές, τις θεραπευτικές μονάδες, τα τμήματα και τα προ
γράμματα που εντάσσονται, από 1ης.1.2025, στον Εθνικό
Οργανισμό Πρόληψης και Αντιμετώπισης Εξαρτήσεων
(Ε.Ο.Π.Α.Ε.), σύμφωνα με το άρθρο 29 του ν. 5129/2024,
ισχύουν για τον Ε.Ο.Π.Α.Ε..
2. α) Η ισχύς των συμβάσεων εργασίας του προσωπικού με σχέση εργασίας Ιδιωτικού Δικαίου Ορισμένου
Χρόνου που απασχολείται στις δομές ψυχικής υγείας
με φορείς λειτουργίας νομικά πρόσωπα δημοσίου δικαίου εποπτευόμενα από το Υπουργείο Υγείας, η οποία
είχε παραταθεί δυνάμει της παρ. 2 του άρθρου 41 του
ν. 5082/2024 (Α’ 9) για έξι (6) μήνες και της περ. η) του
άρθρου 63 του ν. 5116/2024 (Α’ 100) για επιπλέον έξι
(6) μήνες, παρατείνεται από τη λήξη της και για χρονικό
διάστημα που δεν μπορεί να υπερβαίνει τους δώδεκα
(12) μήνες.
β) Παρατείνονται από τη λήξη τους και για χρονικό
διάστημα που δεν μπορεί να υπερβαίνει τους δώδεκα
(12) μήνες η διάρκεια των συμβάσεων εργασίας: βα) του
προσωπικού με σχέση εργασίας Ιδιωτικού Δικαίου Ορισμένου Χρόνου που απασχολείται στις δομές ψυχικής
υγείας με φορείς λειτουργίας νομικά πρόσωπα δημοσίου δικαίου εποπτευόμενα από το Υπουργείο Υγείας, η
οποία είχε παραταθεί δυνάμει της περ. η) της παρ. 1 του
άρθρου 68 του ν. 5140/2024 και ββ) του προσωπικού με
σχέση εργασίας Ιδιωτικού Δικαίου Ορισμένου Χρόνου
που απασχολείται στις δομές ψυχικής υγείας με φορείς
λειτουργίας νομικά πρόσωπα δημοσίου δικαίου εποπτευόμενα από το Υπουργείο Υγείας, οι οποίες αφορούν
σε δράσεις που συνεχίζονται από την προγραμματική
περίοδο ΕΣΠΑ 2014-2020 στην προγραμματική περίοδο
ΕΣΠΑ 2021-2027 και η συγχρηματοδότησή τους από το
Ευρωπαϊκό Κοινωνικό Ταμείο ολοκληρώνεται έως την
31η.12.2024. Μετά την ολοκλήρωση της συγχρηματοδότησης των δράσεων του προηγούμενου εδαφίου, οι
δαπάνες για τη μισθοδοσία του προσωπικού καλύπτονται από πιστώσεις των προϋπολογισμών των φορέων
απασχόλησής του.
γ) Η διάρκεια των συμβάσεων εργασίας του προσωπικού με σχέση εργασίας Ιδιωτικού Δικαίου Ορισμένου Χρόνου που απασχολείται στις δομές και τα
προγράμματα αντιμετώπισης εξαρτήσεων που έτυχαν
συγχρηματοδότησης ως συνεχιζόμενες δράσεις στην
προγραμματική περίοδο ΕΣΠΑ 2021-2027 και των
οποίων η συγχρηματοδότηση ολοκληρώνεται έως την
31η.12.2024, παρατείνεται από τη λήξη τους και μετά
την ολοκλήρωση της συγχρηματοδότησης των ως άνω
δράσεων. Η διάρκεια της παράτασης των συμβάσεων
της παρούσας δεν μπορεί να υπερβαίνει τους δώδεκα
(12) μήνες.
Οι δαπάνες για τη μισθοδοσία του προσωπικού των
δομών και προγραμμάτων του πρώτου εδαφίου καλύπτονται από πιστώσεις των προϋπολογισμών των φορέων απασχόλησής του.
δ) Παρατείνεται αυτοδικαίως από τη λήξη της έως την
30ή.6.2025 η παραμονή στην υπηρεσία: δα) των ειδικευόμενων νοσηλευτών Ιδιωτικού Δικαίου Ορισμένου
Χρόνου, η παραμονή των οποίων παρατάθηκε, έως την
31η.12.2024, δυνάμει της περ. ι) της παρ. 1 του άρθρου
63 του ν. 5116/2024 και δβ) των ειδικευόμενων νοσηλευτών, οι οποίοι ολοκληρώνουν την παράταση της παρ. 3
του άρθρου ένατου του ν. 4889/2022 (Α’ 21) ή την παράταση της παρ. 1 του άρθρου 86 του ν. 5041/2023 (Α’ 87),
αντίστοιχα, έως την ανωτέρω ημερομηνία, με ισόχρονη
παράταση της σύμβασής τους.
ε) Στο πρώτο εδάφιο της παρ.  1 του άρθρου 17
της από 11.3.2020 Πράξης Νομοθετικού Περιεχομένου (Α’ 55), η οποία κυρώθηκε με το άρθρο 2 του
ν. 4682/2020 (Α’ 76), περί του επικουρικού προσωπικού
των κλάδων ιατρικού, νοσηλευτικού και πάσης φύσεως λοιπού προσωπικού, επέρχονται οι ακόλουθες τροποποιήσεις: α) στο πρώτο εδάφιο: αα) η ημερομηνία
«31η.12.2023» αντικαθίσταται από την ημερομηνία
«31η.12.2024», αβ) μετά από τις λέξεις «των δομών
πρωτοβάθμιας φροντίδας υγείας» προστίθενται οι λέξεις «, των δομών ψυχικής υγείας του Εθνικού Δικτύου
Υπηρεσιών Ψυχικής Υγείας (Ε.Δ.Υ.Ψ.Υ.)», αγ) η ημερομηνία «31η.12.2024» αντικαθίσταται από την ημερομηνία
«31η.12.2025» και β) στο δεύτερο εδάφιο: βα) η λέξη
«πιστώσεις» αντικαθίσταται από τη λέξη «δαπάνες», ββ)
οι λέξεις «κατόπιν ισόποσης επιχορήγησης από τον κρατικό προϋπολογισμό» αντικαθίστανται από τις λέξεις
«από πιστώσεις των προϋπολογισμών των φορέων»
και η παρ. 1 διαμορφώνεται ως εξής:
«1. Για την αντιμετώπιση έκτακτων αναγκών από την
εμφάνιση και διάδοση του κορωνοϊού COVID-19 όλες οι
ενεργές κατά την 31η.12.2024 συμβάσεις επικουρικού
προσωπικού των κλάδων ιατρικού, νοσηλευτικού και
πάσης φύσεως λοιπού προσωπικού των νοσοκομείων
του Ε.Σ.Υ., των δομών πρωτοβάθμιας φροντίδας υγείας,
των δομών ψυχικής υγείας του Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.), των εποπτευόμενων
φορέων του Υπουργείου Υγείας, του Γ.Ν. Θεσσαλονίκης
«Γ. Παπαγεωργίου», των στρατιωτικών νοσοκομείων, του
Νοσηλευτικού Ιδρύματος Μετοχικού Ταμείου Στρατού
(Ν.Ι.Μ.Τ.Σ.), καθώς και των Πανεπιστημιακών Νοσοκομείων αρμοδιότητας του Υπουργείου Παιδείας, Θρησκευμάτων και Αθλητισμού, δύναται να παρατείνονται από τη
λήξη τους και για χρονικό διάστημα που δεν υπερβαίνει
την 31η.12.2025. Για την υλοποίηση των ανωτέρω μεριμνά ο Διοικητής κάθε επιμέρους φορέα, οι δε αναγκαίες
δαπάνες καλύπτονται από πιστώσεις των προϋπολογισμών των φορέων. Η παράταση των συμβάσεων δεν
μεταβάλλει τον χαρακτήρα της σχέσης εργασίας, βάσει
της οποίας προσλήφθηκαν οι απασχολούμενοι στις θέσεις αυτές.»
στ) Στο πρώτο εδάφιο της παρ. 2 του άρθρου εικοστού
του ν. 4737/2020 (Α’ 204), περί των συμβάσεων εργασίας Ιδιωτικού Δικαίου Ορισμένου Χρόνου του λοιπού,
πλην ιατρών, επικουρικού προσωπικού του Εθνικού Οργανισμού Παροχής Υπηρεσιών Υγείας και του Εθνικού
Οργανισμού Φαρμάκων, η ημερομηνία «31η.12.2024»
αντικαθίσταται από την ημερομηνία «31η.12.2025», και
η παρ. 2 διαμορφώνεται ως εξής:
«2. Συμβάσεις εργασίας Ιδιωτικού Δικαίου Ορισμένου Χρόνου λοιπού, πλην ιατρών, επικουρικού
προσωπικού του Ε.Ο.Π.Υ.Υ. και του Ε.Ο.Φ., διαφόρων
ειδικοτήτων, δυνάμει της υπό στοιχεία Γ4β/Γ.Π. οικ.
50604/4.7.2018 κοινής απόφασης των Υπουργών Οι
κονομικών, Υγείας και Διοικητικής Ανασυγκρότησης,
δύναται να παρατείνονται από τη λήξη τους έως την
31η.12.2025 με τους ίδιους όρους, προκειμένου να
συνεπικουρούν το έργο του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.) και του Εθνικού
Οργανισμού Φαρμάκων (Ε.Ο.Φ.). Η παράταση των συμβάσεων δεν μεταβάλλει τον χαρακτήρα της σχέσης
εργασίας, βάσει της οποίας προσλήφθηκαν οι απασχολούμενοι στις θέσεις αυτές.»
ζ) Οι συμβάσεις εργασίας Ιδιωτικού Δικαίου Ορισμένου Χρόνου, που έχουν συναφθεί κατ’ εφαρμογή του
άρθρου εικοστού πρώτου της, από 14.3.2020, Πράξης
Νομοθετικού Περιεχομένου, η οποία κυρώθηκε με το άρθρο 3 του ν. 4682/2020 και της κατ’ εξουσιοδότηση αυτού υπ’ αρ. 12549/4426/16.3.2020 κοινής απόφασης των
Υπουργών Οικονομικών, Εργασίας και Κοινωνικών Υποθέσεων και Εσωτερικών (Β’ 868), για την αντιμετώπιση
έκτακτων αναγκών από την εμφάνιση και διασπορά του
κορωνοϊού COVID-19, και οι συμβάσεις που συνήφθησαν
κατ’ εφαρμογή της περ. θ) της παρ. 1 του άρθρου 63
του ν. 5116/2024 παρατείνονται, από τη λήξη τους, έως
την 31η.12.2025. Συμβάσεις εργασίας Ιδιωτικού Δικαίου
Ορισμένου Χρόνου, που συνάπτονται μετά την έναρξη ισχύος του παρόντος, κατ’ εφαρμογή της παρούσας
περίπτωσης, δεν δύνανται να έχουν ημερομηνία λήξης
μετά την 31η.12.2025.
η) Στο πρώτο και στο δεύτερο εδάφιο της παρ. 2
του άρθρου 35 του ν. 4578/2018 (Α’ 200), περί κάλυψης θέσεων εποπτευόμενων φορέων, οι ημερομηνίες
«31ης.12.2024» αντικαθίσταται από τις ημερομηνίες
«31ης.12.2025», και η παρ. 2 διαμορφώνεται ως εξής:
«2. Οι συμβάσεις εργασίας Ιδιωτικού Δικαίου Ορισμένου Χρόνου του έκτακτου προσωπικού των φορέων
του άρθρου 34, που παρέχουν τις υπηρεσίες τους, κατά
την έναρξη ισχύος του παρόντος, παρατείνονται από
τη λήξη τους μέχρι τη δημοσίευση του διορισμού των
επιτυχόντων των οριστικών πινάκων διοριστέων της
υπ’ αρ. 7Κ/2019 Προκήρυξης του Ανώτατου Συμβουλίου
Επιλογής Προσωπικού (ΑΣΕΠ 42) και σε κάθε περίπτωση
όχι πέραν της 31ης.12.2025. Αν οι οικείοι προσωρινοί
πίνακες διοριστέων για τις προσλήψεις της παρ. 1 έχουν
καταρτιστεί πριν από τη δημοσίευση του παρόντος, οι
συμβάσεις εργασίας του έκτακτου προσωπικού του
προηγούμενου εδαφίου διατηρούνται σε ισχύ κατά το
διάστημα μεταξύ της κατάρτισης των ανωτέρω πινάκων
και της ανάληψης υπηρεσίας από τους υπαλλήλους που
περιλαμβάνονται σε αυτούς και σε κάθε περίπτωση όχι
πέραν της 31ης.12.2025.»
3. α) Η παράταση των συμβάσεων της παρ. 2 δεν μεταβάλλει τον χαρακτήρα της σχέσης εργασίας, βάσει της
οποίας προσλήφθηκαν οι απασχολούμενοι στις θέσεις
αυτές, ούτε εμπίπτει στους περιορισμούς των άρθρων
5 και 6 του π.δ. 164/2004 (Α’ 134).
β) Από 1ης.1.2025 στα δικαιώματα και τις υποχρεώσεις
του συνόλου των συμβάσεων της παρ. 2 υπεισέρχονται
αυτοδικαίως:
βα) οι οικείες Δ.Υ.Πε, εφόσον αυτές αφορούν σε προσωπικό που απασχολείται σε δομές ψυχικής υγείας που
μεταφέρεται σε αυτές, σύμφωνα με το άρθρο 6 του
ν. 5129/2024, ως αποκεντρωμένες μονάδες τους, στο
πλαίσιο λειτουργίας του Ε.Δ.Υ.Ψ.Υ. και
ββ) ο Ε.Ο.Π.Α.Ε., εφόσον αυτές αφορούν σε προσωπικό
των δομών, μονάδων, υπηρεσιών και προγραμμάτων
των νομικών προσώπων ιδιωτικού δικαίου με την επωνυμία «Οργανισμός κατά των Ναρκωτικών» (Ο.ΚΑ.ΝΑ.) και
«Κέντρο Θεραπείας Εξαρτημένων Ατόμων» (ΚΕ.Θ.Ε.Α.),
της Μονάδας Απεξάρτησης από τα Ναρκωτικά «18 ΑΝΩ»,
της Μονάδας Απεξάρτησης από το Αλκοόλ και της Μονάδας Σωματικής Αποτοξίνωσης DETOX του Ψυχιατρικού
Νοσοκομείου Αττικής, του «Προγράμματος Εναλλακτικής Θεραπείας Εξαρτημένων Ατόμων «ΑΡΓΩ»», του Τμήματος Αποκατάστασης Τοξικοεξαρτημένων «ΙΑΝΟΣ»,
της Μονάδας Απεξάρτησης από Αλκοόλ, Φάρμακα και
Τυχερά Παιχνίδια της αποκεντρωμένης οργανικής μονάδας «Ψυχιατρικό Νοσοκομείο Θεσσαλονίκης του Ενιαίου
Γενικού Νοσοκομείου «Γ. ΠΑΠΑΝΙΚΟΛΑΟΥ», της αποκεντρωμένης οργανικής μονάδας «Πολυδύναμο Κέντρο
αντιμετώπισης της κρίσης των χρηστών Ναρκωτικών και
Αλκοολισμού» του Γ.Ν. Ιωαννίνων «Χατζηκώστα» και της
Μονάδας Απεξάρτησης «Διάπλους» του Γ.Ν. Κέρκυρας
«Αγ. Ειρήνη», που εντάσσονται σε αυτόν υπό καθεστώς
καθολικής διαδοχής σύμφωνα με την παρ. 1 του άρθρου
29 του ν. 5129/2024.
4. Στο τρίτο εδάφιο του άρθρου 91 του ν. 4850/2021
(Α’ 208), περί της δαπάνης που προκύπτει από την εφαρμογή των άρθρων 88, 89 και 90 του ιδίου νόμου, η ημερομηνία «31.12.2024» αντικαθίσταται από την ημερομηνία
«31.3.2025» και το άρθρο 91 διαμορφώνεται ως εξής:
«Άρθρο 91
Εξουσιοδοτική διάταξη για την εφαρμογή των
άρθρων 88, 89 και 90
Η δαπάνη που προκύπτει από την εφαρμογή των
άρθρων 88, περί τροποποίησης των παρ. 1 και 4 του
άρθρου 29 του ν. 4816/2021 (Α’ 118), 89, περί τροποποίησης της παρ. 1 του άρθρου πεντηκοστού πρώτου
του ν. 4839/2021 (Α’ 181), και 90 του παρόντος, περί
αποζημίωσης των πρόσθετων ενεργών εφημεριών για
τους μήνες Νοέμβριο και Δεκέμβριο του 2021, δεν δύναται να υπερβαίνει το ποσό των δύο εκατομμυρίων
(2.000.000) ευρώ. Η κατανομή του ποσού του πρώτου
εδαφίου για τις ανάγκες εφαρμογής των επιμέρους
άρθρων κατά το ανωτέρω χρονικό διάστημα, ο ειδικότερος προσδιορισμός των δικαιούχων, η διαδικασία
και ο έλεγχος της διάθεσής του, καθώς και κάθε άλλη
αναγκαία λεπτομέρεια ρυθμίζονται με κοινή απόφαση των Υπουργών Υγείας και Εθνικής Οικονομίας και
Οικονομικών. Με όμοια απόφαση προσδιορίζεται το
ύψος της δαπάνης και ρυθμίζονται τα ζητήματα του
προηγούμενου εδαφίου για το χρονικό διάστημα από
1ης.1.2022 έως τις 31.3.2025.»
5. Στην παρ. 2Α του άρθρου 134 του ν. 5034/2023
(Α’ 69), περί της έναρξης ισχύος συγκεκριμένων άρθρων
του νόμου αυτού, η ημερομηνία «1η.1.2025» αντικαθίσταται από την ημερομηνία «1η.1.2026» και η παρ. 2Α
διαμορφώνεται ως εξής:
«2A. Η ισχύς της παρ. 1 του άρθρου 110 άρχεται από
την 1η.1.2026.»
ΚΕΦΑΛΑΙΟ ΣΤ’
ΛΟΙΠΕΣ ΔΙΑΤΑΞΕΙΣ ΥΠΟΥΡΓΕΙΟΥ ΥΓΕΙΑΣ
Άρθρο 28
Ολοήμερη λειτουργία των Δομών Παροχής
Υπηρεσιών Ψυχικής Υγείας στο πλαίσιο του
Εθνικού Δικτύου Παροχής Υπηρεσιών Ψυχικής
Υγείας - Προσθήκη παρ. 5 στο άρθρο 6 του
ν. 5129/2024
Στο άρθρο 6 του ν. 5129/2024 (Α’ 124), περί δομών
παροχής υπηρεσιών ψυχικής υγείας του Εθνικού Συστήματος Υγείας που εντάσσονται στο Εθνικό Δίκτυο
Υπηρεσιών Ψυχικής Υγείας, προστίθεται παρ. 5, ως εξής:
«5. Καθιερώνεται η ολοήμερη λειτουργία των δομών
παροχής υπηρεσιών ψυχικής υγείας που εντάσσονται
στο Ε.Δ.Υ.Ψ.Υ.. Στις δομές των περ. α), β), γ) και δ) της
παρ. 1, καθώς και στα Κ.Ψ.Υ., στα Κο.Κε.Ψυ.Π.Ε. και στις
δημόσιες Μ.Ψ.Α. της παρ. 2 εφαρμόζονται αναλογικά το
άρθρο 9 του ν. 2889/2001 (Α’ 37) περί ολοήμερης λειτουργίας νοσοκομείων και οι δυνάμει του άρθρου αυτού
εκδιδόμενες υπουργικές αποφάσεις. Οι δομές της περ. γ)
της παρ. 1 ακολουθούν την ολοήμερη λειτουργία των
Γενικών Νοσοκομείων του Εθνικού Συστήματος Υγείας
(Ε.Σ.Υ.) και των Πανεπιστημιακών Νοσοκομείων εντός
των οποίων λειτουργούν. Τα Κ.Ψ.Υ., τα Κο.Κε.Ψυ.Π.Ε. και
οι δημόσιες Μ.Ψ.Α. της παρ. 2 ακολουθούν την ολοήμερη
λειτουργία των δομών της παρ. 1 στις οποίες υπάγονται.»
Άρθρο 29
Μεταφορά στις Διοικήσεις των Υγειονομικών
Περιφερειών του προσωπικού των δομών
παροχής υπηρεσιών ψυχικής υγείας του
Εθνικού Συστήματος Υγείας που εντάσσονται
στο Εθνικό Δίκτυο Υπηρεσιών Ψυχικής Υγείας
και αρμοδιότητα Υπηρεσιακών Συμβουλίων για
το προσωπικό αυτό - Τροποποίηση παρ. 1 και
παρ. 2 άρθρου 7 ν. 5129/2024 και προσθήκη
παρ. 9 στο άρθρο 83 του ν. 5129/2024
1. Στην παρ. 1 του άρθρου 7 του ν. 5129/2024 (Α’ 124),
περί μεταφοράς στις Διοικήσεις των Υγειονομικών Περιφερειών των αρμοδιοτήτων, των περιουσιακών στοιχείων και του προσωπικού των δομών παροχής υπηρεσιών ψυχικής υγείας του Εθνικού Συστήματος Υγείας
που εντάσσονται στο Εθνικό Δίκτυο Υπηρεσιών Ψυχικής
Υγείας, α) στο πρώτο εδάφιο της περ. β) οι λέξεις «Το μόνιμο και με σχέση εργασίας Ιδιωτικού Δικαίου Αορίστου
Χρόνου, το επικουρικό και λοιπό προσωπικό Ιδιωτικού
Δικαίου Ορισμένου Χρόνου κλάδου ιατρών, ψυχολόγων,
εργοθεραπευτών και λογοθεραπευτών» αντικαθίστανται
από τις λέξεις «Οι ιατροί κλάδου Ε.Σ.Υ., μόνιμοι και επί
θητεία, οι ιατροί με σχέση Ιδιωτικού Δικαίου Αορίστου
Χρόνου, το ιατρικό επικουρικό προσωπικό, καθώς και
το μόνιμο και με σχέση εργασίας Ιδιωτικού Δικαίου
Αορίστου Χρόνου, το επικουρικό και λοιπό προσωπικό
Ιδιωτικού Δικαίου Ορισμένου Χρόνου των κλάδων Π.Ε.
ψυχολόγων, Π.Ε. και Τ.Ε. εργοθεραπείας, Π.Ε. και Τ.Ε. λογοθεραπείας», β) μετά την περ. β) προστίθεται περ. γ)
και κατόπιν νομοτεχνικών βελτιώσεων οι παρ. 1 και 2
διαμορφώνονται ως εξής:
«1. Με την έναρξη της λειτουργίας του Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.):
α) Το πάσης φύσης μόνιμο και με σχέση εργασίας Ιδιωτικού Δικαίου Αορίστου Χρόνου, το επικουρικό και λοιπό
προσωπικό Ιδιωτικού Δικαίου Ορισμένου Χρόνου και το
προσωπικό με σχέση έμμισθης εντολής, καθώς και το
νοσηλευτικό εκπαιδευτικό προσωπικό που απασχολείται στις δομές του άρθρου 6, πλην των δομών της περ. γ)
της παρ. 1 του ιδίου άρθρου, μεταφέρεται αυτοδικαίως
με την ίδια σχέση εργασίας, ίδια κατηγορία, κλάδο/ειδικότητα και ταυτόχρονη μεταφορά της θέσης τους, στις
οικείες Δ.Υ.Πε. και καθίσταται αυτοδικαίως προσωπικό των
οικείων Δ.Υ.Πε.. Για το προσωπικό που υπηρετεί σε προσωποπαγείς θέσεις συστήνονται στις Δ.Υ.Πε. αντίστοιχες
προσωποπαγείς θέσεις. Το προσωπικό του δεύτερου εδαφίου καταλαμβάνει την πρώτη κενή οργανική θέση ίδιας
σχέσης εργασίας, κατηγορίας και κλάδου, που θα κενωθεί.
β) Οι ιατροί κλάδου Ε.Σ.Υ., μόνιμοι και επί θητεία, οι
ιατροί με σχέση Ιδιωτικού Δικαίου Αορίστου Χρόνου, το
ιατρικό επικουρικό προσωπικό, καθώς και το μόνιμο και
με σχέση εργασίας Ιδιωτικού Δικαίου Αορίστου Χρόνου,
το επικουρικό και λοιπό προσωπικό Ιδιωτικού Δικαίου
Ορισμένου Χρόνου των κλάδων Π.Ε. ψυχολόγων, Π.Ε.
και Τ.Ε. εργοθεραπείας, Π.Ε. και Τ.Ε. λογοθεραπείας που
υπηρετεί αποκλειστικά στους Ψυχιατρικούς Τομείς των
Γενικών Νοσοκομείων του Εθνικού Συστήματος Υγείας
(Ε.Σ.Υ.) και των Πανεπιστημιακών Νοσοκομείων και στις
δομές, κλινικές και τμήματα που τους απαρτίζουν, καθώς
και στις δομές ψυχικής υγείας λοιπών Ιατρικών Τομέων
των ως άνω νοσοκομείων, που εντάσσονται στο Ε.Δ.Υ.Ψ.Υ.
σύμφωνα με την περ. γ) της παρ. 1 του άρθρου 6, μεταφέρεται αυτοδικαίως με την ίδια σχέση εργασίας, ίδια
κατηγορία, κλάδο/ειδικότητα και ταυτόχρονη μεταφορά
της θέσης του, στις οικείες Δ.Υ.Πε. και καθίσταται αυτοδικαίως προσωπικό των οικείων Δ.Υ.Πε.. Για το προσωπικό
που υπηρετεί σε προσωποπαγείς θέσεις συστήνονται
στις Δ.Υ.Πε. αντίστοιχες προσωποπαγείς θέσεις. Το προσωπικό του δεύτερου εδαφίου καταλαμβάνει την πρώτη
κενή οργανική θέση ίδιας σχέσης εργασίας, κατηγορίας
και κλάδου, που θα κενωθεί.
γ) Οι ιατροί κλάδου Ε.Σ.Υ. των ειδικοτήτων της ψυχιατρικής ενηλίκων και της ψυχιατρικής παίδων και
εφήβων, μόνιμοι και επί θητεία, οι ιατροί με σχέση Ιδιωτικού Δικαίου Αορίστου Χρόνου και το ιατρικό επικουρικό προσωπικό των ίδιων ως άνω ειδικοτήτων, καθώς
και το μόνιμο και με σχέση εργασίας Ιδιωτικού Δικαίου
Αορίστου Χρόνου, το επικουρικό και λοιπό προσωπικό
Ιδιωτικού Δικαίου Ορισμένου Χρόνου του κλάδου Π.Ε.
ψυχολόγων, που υπηρετεί σε δομές, κλινικές και τμήματα
εκτός ψυχιατρικών τομέων των Γενικών Νοσοκομείων
του Εθνικού Συστήματος Υγείας (Ε.Σ.Υ.) και των Πανεπιστημιακών Νοσοκομείων μεταφέρεται αυτοδικαίως
με την ίδια σχέση εργασίας, ίδια κατηγορία, κλάδο/ειδικότητα και ταυτόχρονη μεταφορά της θέσης του, στις
οικείες Δ.Υ.Πε. και καθίσταται αυτοδικαίως προσωπικό
των οικείων Δ.Υ.Πε.. Για το προσωπικό που υπηρετεί σε
προσωποπαγείς θέσεις συστήνονται στις Δ.Υ.Πε. αντίστοιχες προσωποπαγείς θέσεις. Το προσωπικό του δεύτερου εδαφίου καταλαμβάνει την πρώτη κενή οργανική
θέση ίδιας σχέσης εργασίας, κατηγορίας και κλάδου, που
θα κενωθεί.
Για την αυτοδίκαιη μεταφορά του προσωπικού των
περ. α), β) και γ) εκδίδονται διαπιστωτικές πράξεις της
αρμόδιας Υπηρεσίας της οικείας Δ.Υ.Πε., οι οποίες ισχύουν από την 1η.1.2025 για όλες τις έννομες συνέπειες
και, στην περίπτωση του επικουρικού προσωπικού και
του προσωπικού Ιδιωτικού Δικαίου Ορισμένου Χρόνου,
διαρκούν έως τη λήξη της σύμβασής του. Με την πράξη
του τέταρτου εδαφίου ή όμοια πράξη διενεργείται και η
μεταφορά των κενών οργανικών θέσεων του προσωπικού των δομών του άρθρου 6.
2. α) Το νοσηλευτικό προσωπικό που υπηρετεί στα
Γενικά και Πανεπιστημιακά νοσοκομεία της περ. γ) της
παρ. 1 του άρθρου 6 δύναται να μεταφερθεί, με ταυτόχρονη μεταφορά της οργανικής του θέσης στην οικεία
Δ.Υ.Πε., μετά από αίτησή του η οποία υποβάλλεται εντός
δύο (2) μηνών από την έναρξη ισχύος του παρόντος,
στην αρμόδια Διεύθυνση των Γενικών ή Πανεπιστημιακών Νοσοκομείων όπου υπηρετεί. Για το προσωπικό
που υπηρετεί σε προσωποπαγείς θέσεις συστήνονται
στις Δ.Υ.Πε. αντίστοιχες προσωποπαγείς θέσεις. Το προσωπικό του δεύτερου εδαφίου καταλαμβάνει την πρώτη
κενή οργανική θέση ίδιας σχέσης εργασίας, κατηγορίας
και κλάδου, που θα κενωθεί. Για τη μεταφορά του προσωπικού εκδίδονται διαπιστωτικές πράξεις της αρμόδιας
Υπηρεσίας της οικείας Δ.Υ.Πε., οι οποίες ισχύουν από την
1η.1.2025 για όλες τις έννομες συνέπειες.
β) Το προσωπικό λοιπών κλάδων που υπηρετεί στους
Ψυχιατρικούς Τομείς των Γενικών Νοσοκομείων του
Ε.Σ.Υ. και των Πανεπιστημιακών Νοσοκομείων και στις
δομές, κλινικές και τμήματα που τους απαρτίζουν, καθώς
και στις δομές ψυχικής υγείας λοιπών Ιατρικών Τομέων
των ιδίων ως άνω νοσοκομείων της περ. γ) της παρ. 1
του άρθρου 6 δύναται να μεταφερθεί, με ταυτόχρονη
μεταφορά της οργανικής του θέσης στην οικεία Δ.Υ.Πε.,
μετά από αίτησή του, η οποία υποβάλλεται εντός δύο
(2) μηνών από την έναρξη ισχύος του παρόντος, στην
αρμόδια Διεύθυνση των Γενικών ή Πανεπιστημιακών
Νοσοκομείων όπου υπηρετεί. Για τη μεταφορά του προσωπικού εκδίδονται διαπιστωτικές πράξεις της αρμόδιας
Υπηρεσίας της οικείας Δ.Υ.Πε., οι οποίες ισχύουν από την
1η.1.2025 για όλες τις έννομες συνέπειες.
γ) Σε περίπτωση μη κάλυψης των αναγκών των μεταφερόμενων ψυχιατρικών τμημάτων και κλινικών σε
νοσηλευτικό και πάσης φύσης προσωπικό, αυτές εξακολουθούν να καλύπτονται από τα Γενικά Νοσοκομεία
του Ε.Σ.Υ. και τα Πανεπιστημιακά Νοσοκομεία εντός των
οποίων λειτουργούν.»
2. Στο άρθρο 83 του ν. 5129/2024 (Α’ 124), περί των μεταβατικών διατάξεων του Μέρους Α’, προστίθεται παρ. 9,
η οποία έχει ως εξής:
«9. Μέχρι την 31η.12.2026, οι υπάλληλοι που μεταφέρονται στις Δ.Υ.Πε., σύμφωνα με τα αναφερόμενα στο
άρθρο 7, εξακολουθούν να υπάγονται στην αρμοδιότητα
των Υπηρεσιακών Συμβουλίων και των Κοινών Υπηρεσιακών Συμβουλίων, στα οποία υπάγονται κατά την έναρξη
ισχύος του παρόντος. Από την 1η.1.2027, οι υπάλληλοι
του πρώτου εδαφίου υπάγονται στην αρμοδιότητα των
Υπηρεσιακών Συμβουλίων των οικείων Δ.Υ.Πε..»
Άρθρο 30
Σύσταση θέσης Διοικητή στο Ψυχιατρικό
Νοσοκομείο Αττικής «ΔΡΟΜΟΚΑΪΤΕΙΟ» Ένταξη του Γενικού Νοσοκομείου
Θεσσαλονίκης «Παπαγεωργίου» στους
Διασυνδεόμενους Φορείς Παροχής Υπηρεσιών
Ψυχικής Υγείας του Εθνικού Δικτύου Παροχής
Υπηρεσιών Ψυχικής Υγείας - Τροποποίηση
παρ. 1 και προσθήκη παρ. 3 στο άρθρο 8 του
ν. 5129/2024
Στο άρθρο 8 του ν. 5129/2024 (Α’ 124), περί των διασυνδεόμενων Φορέων Παροχής Υπηρεσιών Ψυχικής
Υγείας του Εθνικού Δικτύου Υπηρεσιών Ψυχικής Υγείας
(Ε.Δ.Υ.Ψ.Υ.), επέρχονται οι εξής τροποποιήσεις: α) στην
περ. α) της παρ. 1 προστίθεται δεύτερο εδάφιο, β) προστίθεται παρ. 3 και το άρθρο 8 διαμορφώνεται ως εξής:
«Άρθρο 8
Διασυνδεόμενοι Φορείς Παροχής Υπηρεσιών
Ψυχικής Υγείας του Εθνικού Δικτύου Υπηρεσιών
Ψυχικής Υγείας
Από την ημερομηνία έναρξης της λειτουργίας του
Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.):
1. Το Ψυχιατρικό Νοσοκομείο Αττικής «ΔΡΟΜΟΚΑΪΤΕΙΟ», το οποίο αποτελεί Μονάδα Ψυχικής Υγείας (Μ.Ψ.Υ.)
του Εθνικού Συστήματος Υγείας (Ε.Σ.Υ.), υπό την έννοια
της παρ. 1 του άρθρου 4 του ν. 2716/1999 (Α’ 96), συμπεριλαμβανομένου και του συνόλου των παραρτημάτων
και των Αποκεντρωμένων Δομών και Μονάδων Ψυχικής
Υγείας που υπάγονται σε αυτό:
α) παύει να διασυνδέεται διοικητικά, υπό την έννοια
της παρ. 10 του άρθρου 13 του ν. 2889/2001 (Α’ 37), και
της παρ. 11 του άρθρου 66 του ν. 3984/2011 (Α’ 150), με
το καταργούμενο, σύμφωνα με την παρ. 1 του άρθρου
6, νομικό πρόσωπο δημοσίου δικαίου με την επωνυμία
«Ψυχιατρικό Νοσοκομείο Αττικής». Από την ίδια ως άνω
ημερομηνία συστήνεται στο Ψυχιατρικό Νοσοκομείο Αττικής «ΔΡΟΜΟΚΑΪΤΕΙΟ» μία (1) θέση Διοικητή, ο οποίος
επιλέγεται με απόφαση του Yπουργού Υγείας, κατόπιν
τήρησης της διαδικασίας του ν. 5062/2023 (Α’ 183), περί
του νέου συστήματος επιλογής φορέων του δημοσίου
τομέα,
β) διασυνδέεται εφεξής, υπό την έννοια της περ. ε) της
παρ. 2 του άρθρου 3, με τις δομές παροχής υπηρεσιών
ψυχικής υγείας της οικείας Δ.Υ.Πε και τους λοιπούς διασυνδεόμενους, συνεργαζόμενους και εποπτευόμενους
φορείς του Περιφερειακού Δικτύου Υπηρεσιών Ψυχικής Υγείας (Πε.Δ.Υ.Ψ.Υ.), στην τοπική αρμοδιότητα του
οποίου υπάγεται, και συγκεκριμένα: βα) λειτουργικά με
τη συμμετοχή του στο πρόγραμμα εφημεριών του Εθνικού Συστήματος Υγείας και στη διαδικασία μεταφοράς
και υποδοχής ασθενών στο πλαίσιο ακούσιων νοσηλειών, σύμφωνα με τα άρθρα 96 και 96Α του ν. 2071/1992
(Α’ 123), και ββ) επιστημονικά και εκπαιδευτικά, ως αναγνωρισμένο Κέντρο Εκπαίδευσης για τη χορήγηση ιατρικών και νοσηλευτικών ειδικοτήτων,
γ) δύναται να διασυνδέεται με άλλο ή, παράλληλα και
με άλλο, Πε.Δ.Υ.Ψ.Υ. από το κατά τόπον αρμόδιο, εφόσον
αυτό απαιτείται για την ομαλή λειτουργία του Δικτύου.
2. Το Ελληνικό Κέντρο Ψυχικής Υγιεινής και Ερευνών (Ε.Κε.Ψ.Υ.Ε.), το οποίο σύμφωνα με την παρ. 2 του
άρθρου 30 του ν. 3329/2005 (Α’ 81) έχει ενταχθεί στις
Μονάδες Ψυχικής Υγείας της παρ. 1 του άρθρου 4 του
ν. 2716/1999, συμπεριλαμβανομένου και του συνόλου
των Αποκεντρωμένων Δομών Ψυχικής Υγείας που υπάγονται σε αυτό:
α) υπάγεται στον έλεγχο και την εποπτεία του αρμοδίου για θέματα ψυχικής υγείας Υποδιοικητή της οικείας
Υ.Πε., ως προς την ποιότητα των παρεχόμενων υπηρεσιών ψυχικής υγείας των Μονάδων Ψυχικής Υγείας που
ιδρύει και λειτουργεί εντός των ορίων της Υγειονομικής
Περιφέρειας ευθύνης του, και
β) διασυνδέεται, υπό την έννοια της περ. ε) της παρ. 2
του άρθρου 3, άμεσα, επιστημονικά, λειτουργικά και εκπαιδευτικά, με τις δομές παροχής υπηρεσιών ψυχικής
υγείας των οικείων Δ.Υ.Πε. και τους λοιπούς διασυνδεόμενους, συνεργαζόμενους και εποπτευόμενους φορείς
των Πε.Δ.Υ.Ψ.Υ., στην τοπική αρμοδιότητα των οποίων
υπάγονται οι επιμέρους δομές του, και συγκεκριμένα: βα)
λειτουργικά, συμπεριλαμβανομένης της δυνατότητας
μετακίνησης του πάσης φύσης προσωπικού του προς
τις δομές παροχής Υ.Ψ.Υ. του άρθρου 6 και αντιστρόφως,
και ββ) επιστημονικά και εκπαιδευτικά, ως αναγνωρισμένο Κέντρο Εκπαίδευσης για τη χορήγηση ιατρικών
ειδικοτήτων.
3. H A’ Ψυχιατρική Κλινική του Αριστοτελείου Πανεπιστημίου Θεσσαλονίκης, η οποία έχει εγκατασταθεί, δυνάμει της υπό στοιχεία Υ4α/26854/2003 κοινής απόφασης
των Υπουργών Εθνικής Παιδείας και Θρησκευμάτων και
Υγείας και Πρόνοιας (Β’ 396), και λειτουργεί εντός του Β’
Παθολογικού Τομέα του Γενικού Νοσοκομείου Θεσσαλονίκης «Παπαγεωργίου» ως Μονάδα Ψυχικής Υγείας
(Μ.Ψ.Υ.) του Εθνικού Συστήματος Υγείας (Ε.Σ.Υ.), υπό την
έννοια της παρ. 1 του άρθρου 4 του ν. 2716/1999 (Α’ 96),
συμπεριλαμβανομένου του συνόλου των Μονάδων και
παραρτημάτων που υπάγονται σε αυτή, διασυνδέεται,
υπό την έννοια της περ. ε) της παρ. 2 του άρθρου 3, με
τις δομές παροχής υπηρεσιών ψυχικής υγείας της οικείας
Δ.Υ.Πε. και τους λοιπούς διασυνδεόμενους, συνεργαζόμενους και εποπτευόμενους φορείς του Περιφερειακού
Δικτύου Υπηρεσιών Ψυχικής Υγείας (Πε.Δ.Υ.Ψ.Υ.), στην
τοπική αρμοδιότητα του οποίου υπάγεται, και συγκεκριμένα: α) λειτουργικά με τη συμμετοχή της στο πρόγραμμα εφημεριών του Εθνικού Συστήματος Υγείας και
στη διαδικασία μεταφοράς και υποδοχής ασθενών στο
πλαίσιο ακούσιων νοσηλειών, σύμφωνα με τα άρθρα 96
και 96Α του ν. 2071/1992 (Α’ 123) και β) επιστημονικά και
εκπαιδευτικά, ως αναγνωρισμένο Κέντρο Εκπαίδευσης
για τη χορήγηση ιατρικών ειδικοτήτων.»
Άρθρο 31
Μεταφορά προσωπικού στον Εθνικό
Οργανισμό Πρόληψης και Αντιμετώπισης
Εξαρτήσεων - Τροποποίηση παρ. 2 άρθρου 30
ν. 5129/2024
Στην παρ. 2 του άρθρου 30 του ν. 5129/2024 (Α’ 124),
περί μεταφοράς προσωπικού στον Εθνικό Οργανισμό
Πρόληψης και Αντιμετώπισης Εξαρτήσεων, επέρχονται
οι εξής τροποποιήσεις: α) στην περ. α): αα) προστίθεται
νέο δεύτερο εδάφιο, αβ) στο νέο τρίτο εδάφιο μετά τη
φράση «να αποσπασθεί στον Ε.Ο.Π.Α.Ε.» προστίθενται
οι λέξεις «με τη διαδικασία της περ. β) της παρ. 2 του
άρθρου 49», β) στην περ. β) προστίθεται τρίτο εδάφιο,
και η παρ. 2 διαμορφώνεται ως εξής:
«2.α) Το μόνιμο προσωπικό που υπηρετεί, κατά την
έναρξη ισχύος του παρόντος, στη Μονάδα Απεξάρτησης
από τα Ναρκωτικά «18ΑΝΩ», στη Μονάδα Απεξάρτησης
από το Αλκοόλ και στη Μονάδα Σωματικής Αποτοξίνωσης DETOX του Ψ.Ν.Α., στο «Πρόγραμμα Εναλλακτικής
Θεραπείας Εξαρτημένων Ατόμων «ΑΡΓΩ»», στο Τμήμα
Αποκατάστασης Τοξικοεξαρτημένων «ΙΑΝΟΣ», στη Μονάδα Απεξάρτησης από Αλκοόλ, Φάρμακα και Τυχερά
Παιχνίδια του Ψ.Ν.Θ., στην αποκεντρωμένη οργανική
μονάδα «Πολυδύναμο Κέντρο αντιμετώπισης της κρίσης
των χρηστών Ναρκωτικών και Αλκοολισμού» και στη
Μονάδα Απεξάρτησης «Διάπλους», που εντάσσονται
στον Ε.Ο.Π.Α.Ε. σύμφωνα με την παρ. 1 του άρθρου 29,
μεταφέρεται αυτοδικαίως, με την ίδια σχέση εργασίας,
ίδια κατηγορία, κλάδο/ειδικότητα και ταυτόχρονη μεταφορά της οργανικής του θέσης, στις οικείες Δ.Υ.Πε. και
καθίσταται αυτοδικαίως προσωπικό αυτών. Για τη μεταφορά εκδίδονται σχετικές διαπιστωτικές πράξεις της
αρμόδιας Υπηρεσίας της οικείας Δ.Υ.Πε., οι οποίες ισχύουν από την 1η.1.2025 για όλες τις έννομες συνέπειες.
Το εν λόγω προσωπικό δύναται να αποσπασθεί στον
Ε.Ο.Π.Α.Ε., με τη διαδικασία της περ. β) της παρ. 2 του
άρθρου 49, κατόπιν αίτησής του, που υποβάλλεται εντός
δύο (2) μηνών από την έναρξη ισχύος του παρόντος,
προς την αρμόδια Διεύθυνση της οικείας Δ.Υ.Πε. για
χρονικό διάστημα τριών (3) ετών, με δυνατότητα οικειοθελών ισόχρονων παρατάσεων.
β) Το προσωπικό που υπηρετεί, κατά τη δημοσίευση
του παρόντος, με σχέση εργασίας ιδιωτικού δικαίου αορίστου και ορισμένου χρόνου στις θεραπευτικές μονάδες, τμήματα και προγράμματα της παρ. 1 του άρθρου
29, δύναται να μεταφερθεί, με ταυτόχρονη μεταφορά της
θέσης του στην περίπτωση του προσωπικού με σχέση
εργασίας Ιδιωτικού Δικαίου Αορίστου Χρόνου και έως
τη λήξη της σύμβασής του στην περίπτωση του προσωπικού με σχέση εργασίας Ιδιωτικού Δικαίου Ορισμένου
Χρόνου, στον Ε.Ο.Π.Α.Ε. μετά από αίτησή του, που υποβάλλεται εντός δύο (2) μηνών από την έναρξη ισχύος
του παρόντος προς την αρμόδια Διεύθυνση της οικείας
Δ.Υ.Πε.. Για τη μεταφορά εκδίδονται σχετικές διαπιστωτικές πράξεις του Προέδρου του Ε.Ο.Π.Α.Ε., οι οποίες ισχύουν από την 1η.1.2025 για όλες τις έννομες συνέπειες.
Σε περίπτωση μη υποβολής της αίτησης του πρώτου
εδαφίου: βα) το προσωπικό που υπηρετεί στις θεραπευτικές μονάδες, τμήματα και προγράμματα των περ. ε)
και στ) της παρ. 1 του άρθρου 29 παραμένει στο Γενικό
Νοσοκομείο Ιωαννίνων «Χατζηκώστα» και στο Γενικό
Νοσοκομείο Κέρκυρας «Αγ. Ειρήνη», αντίστοιχα και ββ)
το προσωπικό που υπηρετεί στις θεραπευτικές μονάδες, τμήματα και προγράμματα των περ. γ) και δ) της
παρ. 1 του άρθρου 29, μεταφέρεται αυτοδικαίως, με την
ίδια σχέση εργασίας, ίδια κατηγορία, κλάδο/ειδικότητα
και ταυτόχρονη μεταφορά της θέσης του, στις οικείες
Δ.Υ.Πε. και καθίσταται αυτοδικαίως προσωπικό αυτών,
σύμφωνα με τα αναφερόμενα στην περ. α) της παρ. 1
του άρθρου 7.
Άρθρο 32
Πρόσληψη θεραπευτικού προσωπικού στα
προγράμματα απεξάρτησης του Εθνικού
Οργανισμού Πρόληψης και Αντιμετώπισης
Εξαρτήσεων - Τροποποίηση παρ. 1 άρθρου 49
ν. 5129/2024
Στην παρ. 1 του άρθρου 49 του ν. 5129/2024 (Α’ 124),
περί προσλήψεων του προσωπικού του Εθνικού Οργανισμού Πρόληψης και Αντιμετώπισης Εξαρτήσεων,
επέρχονται οι ακόλουθες τροποποιήσεις: α) οι λέξεις «και
των πρώην εξαρτημένων ατόμων, οι οποίες, σύμφωνα με
την περ. στ’ της παρ. 2 του άρθρου 2 του ν. 4765/2021»
αντικαθίστανται από τις λέξεις «στα θεραπευτικά προγράμματα του Ε.Ο.Π.Α.Ε. και των ειδικών θεραπευτών της
παρ. 4 του παρόντος, οι οποίες», β) οι λέξεις «εξαιρούνται
του νόμου αυτού» αντικαθίστανται από τις λέξεις «εξαιρούνται του ν. 4765/2021» και η παρ. 1 διαμορφώνεται
ως εξής:
«1. Οι προσλήψεις του προσωπικού του Ε.Ο.Π.Α.Ε. γίνονται με απόφαση του Διοικητικού του Συμβουλίου, σύμφωνα με τον προγραμματισμό προσλήψεων του άρθρου
51 του ν.4622/2019 (Α’ 133), μετά από προκήρυξη των
εγκρινόμενων θέσεων προς πλήρωση, σύμφωνα με τον
ν. 4765/2021 (Α’ 6), με την επιφύλαξη των προσλήψεων
του ιατρικού προσωπικού, των κάθε είδους θεραπευτών
στα θεραπευτικά προγράμματα του Ε.Ο.Π.Α.Ε. και των
ειδικών θεραπευτών της παρ. 4 του παρόντος, οι οποίες
εξαιρούνται του ν. 4765/2021.»
Άρθρο 33
Έγκριση προϋπολογισμού οικονομικού έτους
2025 του Εθνικού Οργανισμού Πρόληψης και
Αντιμετώπισης Εξαρτήσεων - Τροποποίηση
περ. α) παρ. 8 άρθρου 84 ν. 5129/2024
Το πρώτο εδάφιο της περ. α) της παρ. 8 του άρθρου
84 του ν. 5129/2024 (Α’ 124), περί των μεταβατικών διατάξεων του Μέρους Β’, αντικαθίσταται και η περ. α) διαμορφώνεται ως εξής:
«8.α) Το Διοικητικό Συμβούλιο του Ε.Ο.Π.Α.Ε. της παρ. 1
εγκρίνει μέχρι την 31η.12.2024 τον προϋπολογισμό του
Ε.Ο.Π.Α.Ε. του οικονομικού έτους 2025, τον υποβάλει
προς έγκριση στο αρμόδιο όργανο του Υπουργείου Υγείας, σύμφωνα με τα άρθρα 54 και 63 του ν. 4270/2014
(Α’ 143) και προβαίνει σε όλες τις απαραίτητες προπαρασκευαστικές ενέργειες για τη διασφάλιση της ομαλής
έναρξης της λειτουργίας του Ε.Ο.Π.Α.Ε.. Διατάκτης του
προϋπολογισμού ορίζεται ο Πρόεδρος του Ε.Ο.Π.Α.Ε..»
Άρθρο 34
Παροχή υπηρεσιών στο Εθνικό Σύστημα Υγείας
με καθεστώς έκδοσης δελτίου απόδειξης
παροχής υπηρεσιών - Τροποποίηση παρ. 1
άρθρου 41 ν. 4058/2012
Στο πρώτο εδάφιο της παρ. 1 του άρθρου 41 του
ν. 4058/2012 (Α’ 63), περί της δυνατότητας παροχής υπηρεσιών προς τα νοσοκομεία του Εθνικού Συστήματος
Υγείας και άλλους φορείς αρμοδιότητας του Υπουργείου Υγείας από επαγγελματίες διαφόρων ειδικοτήτων με
καθεστώς έκδοσης δελτίου απόδειξης παροχής υπηρεσιών, επέρχονται οι ακόλουθες τροποποιήσεις: α) μετά
τις λέξεις «Τα νοσοκομεία του Ε.Σ.Υ.,» προστίθενται οι
λέξεις «, τα πανεπιστημιακά νοσοκομεία αρμοδιότητας
του Υπουργείου Παιδείας, Θρησκευμάτων και Αθλητισμού», β) οι λέξεις «ο Ο.ΚΑ.ΝΑ., το Κ.Ε.Θ.Ε.Α.» αντικαθίστανται από τις λέξεις «ο Ε.Ο.Π.Α.Ε.», γ) μετά τις λέξεις
«καθώς και» προστίθενται οι λέξεις «οι αποκεντρωμένες
μονάδες παροχής υπηρεσιών ψυχικής υγείας των Δ.Υ.Πε.
του άρθρου 6 του ν. 5129/2024 (Α’ 124),», δ) μετά τις λέξεις «καταλόγους των Υ.Πε.» προστίθενται οι λέξεις «το
Ειδικό Κέντρο Υγείας Κρατουμένων Κορυδαλλού, το Ψυχιατρείο Κρατουμένων Κορυδαλλού, το Κέντρο Απεξάρτησης Τοξικομανών Κρατουμένων Ελαιώνα Θηβών και
τα Ειδικά Περιφερειακά Ιατρεία (Ε.Π.Ι.) που λειτουργούν
εντός των Σωφρονιστικών Καταστημάτων», ε) μετά τις
λέξεις «να συνεργάζονται» οι λέξεις «με ιατρούς κάθε
ειδικότητας» αντικαθίστανται από τις λέξεις «με επαγγελματίες των κλάδων ΠΕ ιατρών όλων των ειδικοτήτων»
και αντιστοίχως επικαιροποιούνται όλοι οι προβλεπόμενοι κλάδοι και ειδικότητες σύμφωνα με το π.δ.85/2022
(Α’ 232), στ) μετά τις λέξεις «ΠΕ Βιολόγων» προστίθενται
οι λέξεις «ΠΕ Διοικητικού/Οικονομικού ειδικοτήτων ΠΕ
Διοικητικού - Οικονομικού και ΠΕ Οικονομικού, ΠΕ/ΤΕ
Εργοθεραπείας ειδικοτήτων ΠΕ/ΤΕ Εργοθεραπείας, ΠΕ/
ΤΕ Διαιτολογίας ειδικοτήτων ΠΕ/ΤΕ Διαιτολογίας, ΠΕ/ΤΕ
Φυσικοθεραπείας ειδικοτήτων ΠΕ/ΤΕ Φυσικοθεραπείας,
ΠΕ/ΤΕ Λογοθεραπείας ειδικοτήτων ΠΕ/ΤΕ Λογοθεραπείας, ΠΕ/ΤΕ Μαιευτικής ειδικοτήτων ΠΕ/ΤΕ Μαιευτικής, ΠΕ
Κοινοτικής Υγείας ειδικότητας ΠΕ Κοινοτικής Υγείας, ΤΕ
Επισκεπτών Υγείας ειδικότητας ΤΕ Επισκεπτών Υγείας, ΠΕ Πληροφορικής ειδικοτήτων ΠΕ Πληροφορικής
(Software - Hardware), ΠΕ Πληροφορικής (Software) και
ΠΕ Πληροφορικής (Hardware), ΤΕ Πληροφορικής ειδικότητας ΤΕ Πληροφορικής (Software ή Hardware), ΔΕ
Υποστηρικτικού Προσωπικού ειδικότητας ΔΕ Γενικών
Καθηκόντων», και η παρ. 1 διαμορφώνεται ως εξής:
«1. Τα νοσοκομεία του Ε.Σ.Υ., τα πανεπιστημιακά
νοσοκομεία αρμοδιότητας του Υπουργείου Παιδείας,
Θρησκευμάτων και Αθλητισμού, το Ν.Ι.Μ.Τ.Σ., ο Ε.Ο.Δ.Υ.,
ο Ε.Ο.Π.Α.Ε., η Α.Ε.Μ.Υ. Α.Ε., το Ε.ΚΕ.Ψ.Υ.Ε., η Ε.Κ.Α.Π.Τ.Υ.
Α.Ε. ο Ε.Ο.Φ., η Ι.Φ.Ε.Τ. Μ.Α.Ε., το Εθνικό Κέντρο Άμεσης
Βοήθειας (Ε.Κ.Α.Β.), το Εθνικό Κέντρο Αιμοδοσίας και
ο Ε.Ο.Π.Υ.Υ., με απόφαση του Διοικητικού Συμβουλίου
τους, και τα στρατιωτικά νοσοκομεία, με απόφαση του
Διοικητή τους, καθώς και οι αποκεντρωμένες μονάδες
παροχής υπηρεσιών ψυχικής υγείας των Δ.Υ.Πε. του
άρθρου 6 του ν. 5129/2024 (Α’ 124), τα Κέντρα Υγείας
νησιωτικών, ορεινών και απομακρυσμένων περιοχών
ή των περιοχών όπου έχουν εξαντληθεί οι υποψήφιοι
επικουρικοί ιατροί από τους αντίστοιχους ηλεκτρονικούς καταλόγους των Υ.Πε., το Ειδικό Κέντρο Υγείας
Κρατουμένων Κορυδαλλού, το Ψυχιατρείο Κρατουμένων Κορυδαλλού, το Κέντρο Απεξάρτησης Τοξικομανών Κρατουμένων Ελαιώνα Θηβών και τα Ειδικά
Περιφερειακά Ιατρεία (Ε.Π.Ι.) που λειτουργούν εντός
των Σωφρονιστικών Καταστημάτων, με απόφαση του
Διοικητή της αρμόδιας Υ.Πε., δύνανται για την κάλυψη
των αναγκών τους σε προσωπικό και για την προσήκουσα λειτουργία τους, εφόσον δεν επαρκεί το προσωπικό
τους, να συνεργάζονται με επαγγελματίες των κλάδων
ΠΕ Ιατρών όλων των ειδικοτήτων, ΠΕ Οδοντιατρικής
ειδικότητας ΠΕ Οδοντιάτρων, ΠΕ Ακτινοφυσικών ειδικοτήτων ΠΕ Φυσικών Νοσοκομείων - Ακτινοφυσικών Ιατρικής και ΠΕ Φυσικών Νοσοκομείων εκτός της
περιοχής ιοντιζουσών ακτινοβολιών, ΠΕ Ψυχολόγων
ειδικότητας ΠΕ Ψυχολόγων, ΠΕ/ΤΕ Κοινωνικής Εργασίας ειδικοτήτων ΠΕ/ΤΕ Κοινωνικών Λειτουργών, ΠΕ
Κοινωνικών Επιστημών ειδικότητας ΠΕ Κοινωνιολόγων,
ΠΕ/ΤΕ Νοσηλευτικής ειδικοτήτων ΠΕ/ΤΕ Νοσηλευτικής,
ΔΕ Βοηθών νοσηλευτών ειδικότητας ΔΕ Βοηθών Νοσηλευτών, ΤΕ Βιοϊατρικών Επιστημών ειδικότητας ΤΕ
Ραδιολογίας Ακτινολογίας, ΔΕ Χειριστών Εμφανιστών
Ακτινολογικών Εργαστηρίων, ειδικότητας ΔΕ Χειριστών
Εμφανιστών Ακτινολογικών Εργαστηρίων, ΤΕ Βιοϊατρικών Επιστημών ειδικότητας ΤΕ Ιατρικών Εργαστηρίων,
ΔΕ Βοηθών Ιατρικών και Βιολογικών Εργαστηρίων ειδικότητας ΔΕ Βοηθών Ιατρικών και Βιολογικών Εργαστηρίων, ΔΕ Τεχνικού ειδικοτήτων ΔΕ Ηλεκτρολόγων
και ΔΕ Υδραυλικών, ΤΕ Διοικητικού - Λογιστικού ειδικότητας ΤΕ Διοίκησης Μονάδων Υγείας και Πρόνοιας,
ΤΕ Διοικητικού - Λογιστικού ειδικότητας ΤΕ Διοικητικού - Λογιστικού, ΠΕ Φαρμακευτικής ειδικότητας ΠΕ
Φαρμακοποιών, ΔΕ Βοηθών Φαρμακείου ειδικότητας
ΔΕ Βοηθών Φαρμακοποιών, ΔΕ Πληρωμάτων Ασθενοφόρων ειδικότητας ΔΕ Πληρωμάτων Ασθενοφόρων,
ΔΕ Οδηγών ειδικότητας ΔΕ Οδηγών, ΔΕ Τεχνικού ειδικότητας ΔΕ Μηχανοτεχνιτών Οχημάτων, ΠΕ Βιοχημικών
ειδικότητας ΠΕ Βιοχημικών, ΠΕ Μηχανικών ειδικοτήτων
ΠΕ Αρχιτεκτόνων Μηχανικών, ΠΕ Πολιτικών Μηχανικών,
ΠΕ Ηλεκτρολόγων Μηχανικών και ΠΕ Μηχανολόγων
Μηχανικών, ΠΕ Βιολόγων ειδικότητας ΠΕ Βιολόγων, ΠΕ
Διοικητικού/Οικονομικού ειδικοτήτων ΠΕ Διοικητικού Οικονομικού και ΠΕ Οικονομικού, ΠΕ/ΤΕ Εργοθεραπείας
ειδικοτήτων ΠΕ/ΤΕ Εργοθεραπείας, ΠΕ/ΤΕ Διαιτολογίας ειδικοτήτων ΠΕ/ΤΕ Διαιτολογίας, ΠΕ/ΤΕ Φυσικοθεραπείας ειδικοτήτων ΠΕ/ΤΕ Φυσικοθεραπείας, ΠΕ/ΤΕ
Λογοθεραπείας ειδικοτήτων ΠΕ/ΤΕ Λογοθεραπείας,
ΠΕ/ΤΕ Μαιευτικής ειδικοτήτων ΠΕ/ΤΕ Μαιευτικής, ΠΕ
Κοινοτικής Υγείας ειδικότητας ΠΕ Κοινοτικής Υγείας,
ΤΕ Επισκεπτών Υγείας ειδικότητας ΤΕ Επισκεπτών Υγείας, ΠΕ Πληροφορικής ειδικοτήτων ΠΕ Πληροφορικής
(Software - Hardware), ΠΕ Πληροφορικής (Software) και
ΠΕ Πληροφορικής (Hardware), ΤΕ Πληροφορικής ειδικότητας ΤΕ Πληροφορικής (Software ή Hardware), ΔΕ
Υποστηρικτικού Προσωπικού ειδικότητας ΔΕ Γενικών
Καθηκόντων και ειδικούς θεραπευτές πρώην εξαρτημένους, οι οποίοι έχουν ολοκληρώσει με επιτυχία θεραπευτικό πρόγραμμα των εγκεκριμένων Οργανισμών ή
Φορέων του ν. 4139/2013 (Α’ 74), με καθεστώς έκδοσης
από αυτούς δελτίου απόδειξης παροχής υπηρεσιών για
τις παρεχόμενες υπηρεσίες τους. Η συνεργασία με τους
ανωτέρω πραγματοποιείται κατά παρέκκλιση του άρθρου 6 του ν. 2527/1997 (Α’ 206), καθώς και της περ. α’
της παρ. 20 του ένατου άρθρου του ν. 4057/2012 (Α’ 54),
μετά από πλήρως αιτιολογημένη έκθεση του φορέα
και απόφαση του Υπουργού Υγείας ή του Υπουργού
Εθνικής Άμυνας, αντίστοιχα.»
Άρθρο 35
Ζητήματα προσωπικού του Οργανισμού κατά
των Ναρκωτικών
Ποσά που έχουν εισπραχθεί καλόπιστα από τους εργαζόμενους του Οργανισμού κατά των Ναρκωτικών (Ο.ΚΑ.
ΝΑ.), ως τακτικές αποδοχές, από την έναρξη εφαρμογής του ν. 4024/2011 (Α’ 226) και μέχρι την 27η.3.2023,
δυνάμει δικαστικών αποφάσεων, δεν αναζητούνται ως
αχρεωστήτως καταβληθέντα και οι σχετικές δαπάνες
θεωρούνται νόμιμες.
Άρθρο 36
Διοικούσα Επιτροπή του Κεντρικού
Συμβουλίου Υγείας - Τροποποίηση παρ. 1
άρθρου 4 ν. 1278/1982
Η περ. δ) της παρ. 1 του άρθρου 4 του ν. 1278/1982
(Α’ 105), περί διοικούσας επιτροπής του Κεντρικού Συμβουλίου Υγείας, αντικαθίσταται, και η παρ. 1 διαμορφώνεται ως εξής:
«1. Η Διοικούσα Επιτροπή αποτελεί το ανώτατο επιστημονικό και αποφασιστικό όργανο του Κεντρικού
Συμβουλίου Υγείας (ΚΕ.Σ.Υ.). Η Διοικούσα Επιτροπή είναι
εννεαμελής και αποτελείται από τα εξής μέλη:
α) Δύο (2) ιατρούς μέλη Διδακτικού Ερευνητικού Προσωπικού (Δ.Ε.Π.), Καθηγητές ή Αναπληρωτές Καθηγητές Ιατρικής Σχολής, με σημαντικό επιστημονικό έργο,
δραστηριότητα και εμπειρία στον τομέα της παροχής
υπηρεσιών υγείας,
β) δύο (2) ιατρούς κλάδου Ε.Σ.Υ. με βαθμό Διευθυντή ή
Συντονιστή Διευθυντή, με σημαντικό επιστημονικό έργο,
δραστηριότητα και εμπειρία στον τομέα της παροχής
υπηρεσιών υγείας,
γ) έναν (1) επιστήμονα της υγείας, πλην ιατρών, μέλος
Δ.Ε.Π. Ανώτατου Εκπαιδευτικού Ιδρύματος της ημεδαπής, με σημαντικό επιστημονικό έργο, δραστηριότητα
και εμπειρία στον τομέα της παροχής υπηρεσιών υγείας,
δ) τον Υπηρεσιακό Γραμματέα του Υπουργείου Υγείας
ή έναν (1) Προϊστάμενο Γενικής Διεύθυνσης του Υπουργείου Υγείας,
ε) έναν (1) επιστήμονα με σημαντικό επιστημονικό
έργο, δραστηριότητα και εμπειρία στις πολιτικές της
υγείας, ή στα οικονομικά της υγείας, ή στη διοίκηση
υπηρεσιών υγείας,
στ) ένα (1) μέλος του Διοικητικού Συμβουλίου του
Οργανισμού Διασφάλισης της Ποιότητας στην Υγεία
(Ο.ΔΙ.Π.Υ. Α.Ε.), που ορίζεται με απόφαση του Διοικητικού Συμβουλίου του και
ζ) έναν (1) εκπρόσωπο του Πανελλήνιου Ιατρικού Συλλόγου (Π.Ι.Σ.) που ορίζεται με απόφαση του Διοικητικού
Συμβουλίου του.
Χρέη γραμματέα εκτελεί υπάλληλος ΠΕ, ΤΕ ή ΔΕ Διοικητικού της Διεύθυνσης Επιστημονικής Τεκμηρίωσης,
Διοικητικής και Γραμματειακής Υποστήριξης του ΚΕ.Σ.Υ.,
ο οποίος ορίζεται με τον αναπληρωτή του με την απόφαση συγκρότησης της Διοικούσας Επιτροπής.»
Άρθρο 37
Χρηματοδότηση Τοπικών Ομάδων Υγείας Τροποποίηση παρ. 7 άρθρου 106 ν. 4461/2017
Το πρώτο εδάφιο της παρ. 7 του άρθρου 106 του
ν. 4461/2017 (Α’ 38), περί της χρηματοδότησης Τοπικών
Ομάδων Υγείας, αντικαθίσταται και η παρ. 7 διαμορφώνεται ως εξής:
«7. Η μισθοδοσία του προσωπικού που προσλαμβάνεται με βάση το παρόν, τα μισθώματα και τα έξοδα
για εγκατάσταση και λειτουργία δύνανται να καλύπτονται από ενωσιακούς ή άλλους πόρους, είτε στο
πλαίσιο συγχρηματοδοτούμενων προγραμμάτων είτε
εκτός τέτοιου πλαισίου. Δικαιούχοι των Πράξεων για
συγχρηματοδούμενα έργα ορίζονται η Επιτελική Δομή
του Υπουργείου Υγείας ή οι Δ.Υ.Πε.. Για έργα προαπαιτούμενων μικροδιαμορφώσεων παραχωρούμενων
ακινήτων, ως δικαιούχος δύναται να ορίζεται ο φορέας παραχώρησης. Ειδικότερα ζητήματα που αφορούν
τους όρους χρηματοδότησης, ρυθμίζονται με απόφαση των Υπουργών Υγείας και Εθνικής Οικονομίας και
Οικονομικών.»
Άρθρο 38
Χρόνος εκτέλεσης συνταγών φαρμακείων Τροποποίηση παρ. 1 και παρ. 4 άρθρου 4
π.δ. 121/2008 και τροποποίηση παρ. 6 άρθρου
3 και παρ. 8 άρθρου 4 ν. 3892/2010
1. Στο άρθρο 4 του π.δ. 121/2008 (Α’ 183), περί υποχρεώσεων των φαρμακοποιών, επέρχονται οι ακόλουθες
τροποποιήσεις: α) στην περ. δ’ της παρ. 1 οι λέξεις «πέντε εργάσιμων ημερών» αντικαθίστανται από τις λέξεις
«τριάντα ημερών», β) στο τέταρτο εδάφιο της παρ. 4 οι
λέξεις «μέσα στην προβλεπόμενη ημερομηνία των πέντε (5) εργάσιμων ημερών για την ολική εκτέλεσή της»
αντικαθίστανται από τη φράση «για την ολική εκτέλεση
της συνταγής, της οποίας η ισχύς παρατείνεται κατά δέκα
(10) ημέρες από τη λήξη της» και οι παρ. 1 και 4 διαμορφώνονται ως εξής:
«1. Οι φαρμακοποιοί που συμβάλλονται είτε ατομικά
είτε συλλογικά με τον ΟΠΑΔ και τους ασφαλιστικούς
οργανισμούς υποχρεούνται:
α. Να συμμορφώνονται με τις διατάξεις του παρόντος
προεδρικού διατάγματος, τις διατάξεις της νομοθεσίας
και των οδηγιών των αρμοδίων υπουργείων περί του
τρόπου, χρόνου και όρων παροχής φαρμακευτικής περίθαλψης και να τηρούν τους όρους των συμβάσεων
τους.
β. Να έχουν σε άμεση ζήτηση τα νομίμως κυκλοφορούντα φάρμακα, για τα οποία υπάρχει έγκριση να χορηγούνται μόνο με ιατρική συνταγή και η δαπάνη τους
καλύπτεται από τον ΟΠΑΔ και τους φορείς και κλάδους
ασφάλισης ασθενείας, ανεξάρτητα από την ονομασία
και τη νομική τους μορφή.
γ. Να εξυπηρετούν τους ασφαλισμένους και να παρέχουν κάθε αναγκαία πληροφορία που έχει σχέση με τα
φάρμακα, τα οποία παραδίδουν σε αυτούς. Ιδιαίτερα,
όσον αφορά τα σκευάσματα του καταλόγου συνταγογραφούμενων και αποζημιούμενων από, τον Ε.Ο.Π.Υ.Υ.,
φαρμάκων, να έχουν προς διάθεση και να χορηγούν
στους ασφαλισμένους το φαρμακευτικό σκεύασμα
που συνεπάγεται για εκείνους την ελάχιστη συμμετοχή.
Αν ο ασθενής επιλέγει φάρμακο για το οποίο υφίσταται
περαιτέρω οικονομική επιβάρυνση πέραν της βασικής
συμμετοχής, να τον ενημερώνουν για την εναλλακτική
οικονομικότερη επιλογή και να λαμβάνουν τη συγκατάθεσή του για τη χορήγηση του ακριβότερου φαρμακευτικού σκευάσματος.
δ. Να εκτελούν οι ίδιοι ή οι νόμιμοι αντικαταστάτες
τους πιστά κάθε συνταγή που έχει εκδοθεί κανονικά και
προσκομίζεται για εκτέλεση εμπρόθεσμα (εντός τριάντα
ημερών από την έκδοσή της).»
«4. Να εκτελούν τη συνταγή τη στιγμή που προσκομίζεται. Η συνταγή δεν επιτρέπεται να παραμένει στο
φαρμακείο ανεκτέλεστη. Αν ο φαρμακοποιός δεν έχει
όλα τα φάρμακα που αναγράφονται στη συνταγή είναι
δυνατή μερική εκτέλεση αυτής. Στην περίπτωση μερικής
εκτέλεσης, o ασφαλισμένος επανέρχεται για την ολική
εκτέλεση της συνταγής, της οποίας η ισχύς παρατείνεται
κατά δέκα (10) ημέρες από τη λήξη της.»
2. Στην παρ. 6 του άρθρου 3 του ν. 3892/2010 (Α’ 189),
περί υποχρεώσεων των ιατρών ως προς την ηλεκτρονική συνταγογράφηση, επέρχονται οι ακόλουθες τροποποιήσεις: α) στο πρώτο εδάφιο οι λέξεις «σε πέντε (5)
εργάσιμες μέρες από την καταχώρησή της» αντικαθίστανται από τις λέξεις «σε τριάντα (30) ημέρες από την
έκδοσή της», β) στο δεύτερο εδάφιο οι λέξεις «πέντε
(5) ημέρες πριν και πέντε (5) ημέρες» αντικαθίστανται
από τις λέξεις «δέκα (10) ημέρες πριν και τριάντα (30)
ημέρες» και μετά τις λέξεις «δεύτερου μήνα» προστίθενται οι λέξεις «και κάθε επόμενου μήνα για τις μηνιαίες
επαναλαμβανόμενες συνταγές» και η παρ. 6 διαμορφώνεται ως εξής:
«6. Η εκτέλεση της συνταγής πραγματοποιείται μέσα
σε τριάντα (30) ημέρες από την έκδοση της. Σε περίπτωση επαναλαμβανόμενης συνταγής, η εκτέλεση
αυτής κατά τα επόμενα στάδια μπορεί να πραγματοποιηθεί δέκα (10) ημέρες πριν και τριάντα (30) ημέρες
μετά τη συμπλήρωση του πρώτου και δεύτερου μήνα
και κάθε επόμενου μήνα για τις μηνιαίες επαναλαμβανόμενες συνταγές από την ημερομηνία έκδοσης
της αρχικής συνταγής. Η εκτέλεση των παραπεμπτικών πραγματοποιείται σύμφωνα με τις προθεσμίες, οι
οποίες προβλέπονται στον Κανονισμό του εκάστοτε
Φ.Κ.Α..»
3. Στο δεύτερο εδάφιο της παρ. 8 του άρθρου 4 του
ν. 3892/2010, περί υποχρεώσεων των φαρμακοποιών
προς την εκτέλεση συνταγών που έχουν καταχωριστεί
ηλεκτρονικά, οι λέξεις «κατά τρεις (3) εργάσιμες ημέρες»
αντικαθίστανται από τις λέξεις «άπαξ κατά δέκα (10) ημέρες» και η παρ. 8 διαμορφώνεται ως εξής:
«8. Οι φαρμακοποιοί μπορούν να εκτελούν μερικά ή
σταδιακά μία συνταγή, καταχωρίζοντας κάθε φορά τα
στοιχεία που αναφέρονται στην παράγραφο 4 και τα
ιδιοσκευάσματα που χορηγούν σε κάθε μερική εκτέλεση. Σε περίπτωση σταδιακής εκτέλεσης της συνταγής
το χρονικό διάστημα ισχύος της συνταγής παρατείνεται
άπαξ κατά δέκα (10) ημέρες.»
Άρθρο 39
Διάθεση τυποποιημένων γυαλιών
πρεσβυωπίας και υγρών επαφής από τα
φαρμακεία - Τροποποίηση παρ. 1 άρθρου 6
ν. 971/1979
Στην παρ. 1 του άρθρου 6 του ν. 971/1979 (Α’ 223) προστίθεται τελευταίο εδάφιο και το άρθρο διαμορφώνεται
ως εξής:
«1. Η διάθεση ομματοϋαλλίων διορθωτικών των διαθλαστικών ανωμαλιών των οφθαλμών, των τυποποιημένων ομματοϋαλλίων (πρεσβυωπίας), των φακών επαφής,
των υγρών φακών επαφής και γενικά όλων των συναφών
προς την όραση ειδών, γίνεται και από καταστήματα μη
οπτικών ειδών, σύμφωνα με τις διατάξεις του παρόντος
νόμου, όπως αυτός ισχύει. Σε περίπτωση που διατίθενται από καταστήματα μη οπτικών ειδών επιστημονικά
υπεύθυνος θα είναι οπτικός. Ειδικώς, η διάθεση των τυποποιημένων ομματοϋαλλίων (πρεσβυωπίας) και των
υγρών φακών επαφής επιτρέπεται να γίνεται και από
φαρμακεία, χωρίς την υποχρέωση ορισμού οπτικού ως
επιστημονικά υπευθύνου.»
Άρθρο 40
Έκτακτη προκήρυξη για τη χορήγηση άδειας
ιδρύσεως φαρμακείου στην Ιερά Κοινότητα του
Αγίου Όρους
Μέχρι τη 15η Δεκεμβρίου 2024, η Περιφερειακή Ενότητα Χαλκιδικής της Περιφέρειας Κεντρικής Μακεδονίας
υποχρεούται να αναρτήσει στην ιστοσελίδα της, τις κενές
θέσεις φαρμακείων που υπάρχουν στην Ιερά Κοινότητα
του Αγίου Όρους κατά τη 15η Νοεμβρίου 2024. Εντός του
δευτέρου δεκαπενθημέρου του Δεκεμβρίου 2024 υποβάλλονται στην αρμόδια αρχή οι αιτήσεις για τη χορήγηση άδειας ίδρυσης φαρμακείου από όσους διαθέτουν
τα νόμιμα προσόντα, τηρουμένων των διατάξεων του
Καταστατικού Χάρτη του Αγίου Όρους (ν.δ. 10/16.9.1926,
Α’ 309). Κατά τα λοιπά εφαρμόζονται το άρθρο 30 του
ν. 4272/2014 (Α’ 145), περί ρυθμίσεων για τα φαρμακεία
και τις φαρμακαποθήκες, ο ν. 1963/1991 (Α’ 138), περί
τροποποίησης και συμπλήρωσης των διατάξεων της
φαρμακευτικής νομοθεσίας και το π.δ. 64/2018 (Α’ 124),
περί ρύθμισης επαγγέλματος φαρμακοποιού και ίδρυσης φαρμακείου, καθώς και κάθε άλλη διάταξη που αφορά στη χορήγηση άδειας ίδρυσης φαρμακείου.
Άρθρο 41
Δυνατότητα μετάταξης των αποσπασμένων
υπαλλήλων φορέων του δημοσίου τομέα στην
κεντρική υπηρεσία του Υπουργείου Υγείας
Το προσωπικό που κατά την έναρξη ισχύος του παρόντος υπηρετεί με απόσπαση στην Κεντρική Υπηρεσία
του Υπουργείου Υγείας, κατ’ εφαρμογή του άρθρου 9
του ν. 4440/2016 (Α’ 224), περί ενδοϋπουργικής κινητικότητας, δύναται να μεταταχθεί, κατά παρέκκλιση κάθε
αντίθετης ρύθμισης, κατόπιν αίτησής του και απόφασης
του αρμοδίου οργάνου του Υπουργείου Υγείας, περίληψη της οποίας δημοσιεύεται στην Εφημερίδα της
Κυβερνήσεως, σε κενές οργανικές θέσεις ίδιου κλάδου,
ίδιας ειδικότητας και με την ίδια σχέση εργασίας της Κεντρικής Υπηρεσίας του Υπουργείου Υγείας ή ελλείψει
κενής οργανικής θέσης ίδιου κλάδου, ίδιας ειδικότητας
και είδους σχέσης εργασίας σε συνιστώμενες προσωποπαγείς θέσεις με ταυτόχρονη δέσμευση ισάριθμων θέσεων μόνιμου προσωπικού στον Οργανισμό της Κεντρικής
Υπηρεσίας του Υπουργείου. Η αίτηση υποβάλλεται εντός
αποκλειστικής προθεσμίας δέκα (10) εργάσιμων ημερών
από τη δημοσίευση του παρόντος, στην Κεντρική Υπηρεσία του Υπουργείου Υγείας.
Σε περίπτωση λήξης της διάρκειας απόσπασης πριν
από την έκδοση της πράξης μετάταξης, η απόσπαση
παρατείνεται αυτοδικαίως έως την έκδοση της πράξης
μετάταξης.
Άρθρο 42
Παράταση παραμονής στην υπηρεσία
των Προϊσταμένων των Διευθύνσεων της
Ενιαίας Τεχνικής Υπηρεσίας των Διοικήσεων
Υγειονομικών Περιφερειών (Δ.Υ.Πε.) και των
εκτελούντων χρέη αναπληρωτών αυτών
Οι Προϊστάμενοι των Διευθύνσεων της Ενιαίας Τεχνικής Υπηρεσίας των Διοικήσεων Υγειονομικών Περιφερειών (Δ.Υ.Πε.), που ασκούν καθήκοντα Προϊσταμένου Διευθύνουσας Υπηρεσίας, καθώς και οι εκτελούντες χρέη
αναπληρωτών αυτών, των οποίων η υπαλληλική σχέση
λύεται αυτοδικαίως έως τις 31.12.2025, λόγω συμπλήρωσης του εξηκοστού εβδόμου (67ου) έτους της ηλικίας
τους, δύναται να παραμείνουν στην υπηρεσία τους έως
την 30ή.6.2026, κατά παρέκκλιση του άρθρου 155 του
Κώδικα Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26),
κατόπιν υποβολής σχετικής αίτησης στην οικεία Δ.Υ.Πε.,
εντός πέντε (5) εργάσιμων ημερών από την έναρξη ισχύος του παρόντος. Για την παραμονή στην υπηρεσία του
πρώτου εδαφίου εκδίδεται διαπιστωτική πράξη του Διοικητή της οικείας Υγειονομικής Περιφέρειας, η οποία
δημοσιεύεται στην Εφημερίδα της Κυβερνήσεως.
Άρθρο 43
Μητρώο Αποκλειστικών Νοσοκόμων Τροποποίηση παρ. 2 άρθρου 2 ν. 4132/2013
Στην παρ. 2 του άρθρου 2 του ν. 4132/2013 (Α’ 59),
περί μητρώου αποκλειστικών νοσοκόμων, επέρχονται
οι ακόλουθες τροποποιήσεις: α) προστίθεται νέο τρίτο
εδάφιο, β) στο νέο τέταρτο εδάφιο οι λέξεις «τήρησης
του» αντικαθίστανται από τις λέξεις «για την τήρηση
του μητρώου του πρώτου εδαφίου και την παροχή των
υπηρεσιών των αποκλειστικών νοσοκόμων του τρίτου
εδαφίου», και η παρ. 2 διαμορφώνεται ως εξής:
«2. Σε κάθε Υγειονομική Περιφέρεια τηρείται Μητρώο
Αποκλειστικών Νοσοκόμων. Στο Μητρώο αυτό εγγράφονται υποχρεωτικώς οι αποκλειστικές νοσοκόμες και αποκλειστικοί νοσοκόμοι προκειμένου να παρέχουν τις υπηρεσίες τους σε νοσοκομεία ή ιδιωτικές κλινικές, αρμοδιότητας
της οικείας Υγειονομικής Περιφέρειας. Σε περίπτωση εξάντλησης της διαθεσιμότητας αποκλειστικών νοσοκόμων
από το Μητρώο, που διατίθενται ανά Νοσοκομείο, δύναται
να παρέχονται οι ανωτέρω υπηρεσίες από αποκλειστικές
νοσοκόμες και αποκλειστικούς νοσοκόμους, που δεν έχουν
εγγραφεί στο Μητρώο του δευτέρου εδαφίου, εφόσον κατέχουν κατ’ ελάχιστον άδεια εργασίας από τον Ηλεκτρονικό
Εθνικό Φορέα Κοινωνικής Ασφάλισης (e-ΕΦΚΑ) σύμφωνα
με το άρθρο 2 του ν. 1846/1951 (Α’ 179).
Με απόφαση του Υπουργού Υγείας ρυθμίζονται οι όροι
και οι προϋποθέσεις εγγραφής των ενδιαφερομένων στο
Μητρώο, τα απαραίτητα δικαιολογητικά, καθώς και κάθε
αναγκαία λεπτομέρεια για την τήρηση του μητρώου του
πρώτου εδαφίου και την παροχή των υπηρεσιών των
αποκλειστικών νοσοκόμων του τρίτου εδαφίου.»
Άρθρο 44
Παράταση ισχύος ρυθμίσεων για την ενίσχυση
της δημόσιας υγείας
1. Η διάρκεια των συμβάσεων εργασίας του προσωπικού με σχέση εργασίας Ιδιωτικού Δικαίου Ορισμένου
Χρόνου που απασχολείται στις Τοπικές Ομάδες Υγείας
(Τ.ΟΜ.Υ.), του άρθρου 106 του ν. 4461/2017 (Α’ 38) που
έτυχαν συγχρηματοδότησης ως συνεχιζόμενες δράσεις
στην προγραμματική περίοδο ΕΣΠΑ 2021-2027 και των
οποίων η συγχρηματοδότηση ολοκληρώνεται έως την
31η.12.2024, παρατείνεται από τη λήξη τους και μετά
την ολοκλήρωση της συγχρηματοδότησης των ως άνω
δράσεων, έως την 31η.12.2025. Οι δαπάνες για τη μισθοδοσία του προσωπικού των δομών και προγραμμάτων
του πρώτου εδαφίου καλύπτονται από πιστώσεις του
τακτικού προϋπολογισμού του Υπουργείου Υγείας.
2. Η ισχύς του άρθρου 18 του ν. 5007/2022 (Α’ 241),
περί της παράτασης της ισχύος των συμβάσεων ορισμένου χρόνου, οι οποίες έχουν συναφθεί κατ’ εφαρμογή
του άρθρου 50 του ν. 4825/2021 (Α’ 157), παρατείνεται,
από τη λήξη της, έως την 31η.12.2025.
3. Η ισχύς της παρ. 2 του άρθρου 86 του ν. 4745/2020
(Α’ 214), περί δυνατότητας διάθεσης επιμέρους χώρων
ιδιωτικών θεραπευτηρίων, δομών υγείας, παρόχων
υπηρεσιών υγείας, κέντρων αποκατάστασης, καθώς
και ιατρικού, νοσηλευτικού, βοηθητικού προσωπικού
ιδιωτικών παρόχων υπηρεσιών υγείας προς το Δημόσιο,
παρατείνεται, από τη λήξη της, έως την 31η.12.2024.
4. Η ισχύς της παρ. 2 του άρθρου 11 του ν. 5057/2023
(Α’ 164), ως προς τη δυνατότητα συμπερίληψης των εκεί
αναφερόμενων ρητρών σε συμβάσεις για την προμήθεια και διάθεση μονοκλωνικών αντισωμάτων ή λοιπών φαρμάκων για την αντιμετώπιση της νόσου του
κορωνοϊού COVID-19, παρατείνεται από τη λήξη της
έως τις 31.12.2025, υπό την προϋπόθεση ότι αντισυμβαλλόμενος είναι ο οικονομικός φορέας που κατέχει
αποκλειστικά δικαιώματα διανοητικής ιδιοκτησίας επί
των αντισωμάτων/φαρμάκων ή συνδεδεμένες με αυτόν
επιχειρήσεις, στις οποίες έχουν παραχωρηθεί αντίστοιχα
δικαιώματα.
Άρθρο 45
Ειδικές ρυθμίσεις για την υποχρεωτική
υπηρεσία προσωπικού ιατρού - Προσθήκη
παρ. 3 στο άρθρο 47 του ν. 5157/2024
Στο άρθρο 47 του ν. 5157/2024 (Α’ 187), περί των μεταβατικών διατάξεων του Μέρους Α’, προστίθεται παρ. 3
ως εξής:
«3. Στους ιατρούς οι οποίοι κατά την έναρξη ισχύος
του παρόντος είχαν αιτηθεί ή ευρίσκονταν σε στάδιο
εκπαίδευσης στην ειδικότητα της γενικής/οικογενειακής ιατρικής με σκοπό την απόκτηση της συγκεκριμένης
ειδικότητας, χορηγείται βεβαίωση απαλλαγής από την
υποχρεωτική υπηρεσία προσωπικού ιατρού της παρ. 3
του άρθρου 8. Κατά τα λοιπά, για τους ιατρούς οι οποίοι
υποβάλλουν αίτηση για την εκπαίδευσή τους στην ειδικότητα της γενικής/οικογενειακής ιατρικής, με σκοπό
την απόκτηση του τίτλου της συγκεκριμένης ειδικότητας, μετά την έναρξη ισχύος του παρόντος, ισχύουν τα
προβλεπόμενα στο άρθρο 8.»
Άρθρο 46
Εφαρμογή συστήματος ποσοστιαίων
επιστροφών (rebate) από τις φαρμακευτικές
εταιρείες προς τη δημόσια ασφάλιση για τα
έτη 2006, 2007 και 2008 και ρύθμιση οφειλών Τροποποίηση άρθρου 122 ν. 4611/2019
Στο άρθρο 122 του ν. 4611/2019 (Α’ 73), περί της εφαρμογής συστήματος ποσοστιαίων επιστροφών (rebate)
από τις φαρμακευτικές εταιρείες προς τη δημόσια ασφάλιση για τα έτη 2006, 2007 και 2008 και της ρύθμισης
οφειλών, οι παρ. 1 έως 4 καταργούνται, η παρ. 5 αντικαθίσταται και το άρθρο 122 διαμορφώνεται ως εξής:
«Άρθρο 122
Εφαρμογή συστήματος ποσοστιαίων
επιστροφών (rebate) από τις φαρμακευτικές
εταιρείες προς τη Δημόσια Ασφάλιση για τα έτη
2006, 2007 και 2008 και ρύθμιση οφειλών
1. Καταργείται.
2. Καταργείται.
3. Καταργείται.
4. Καταργείται.
5. Απαιτήσεις από την εφαρμογή του συστήματος
ποσοστιαίων επιστροφών (rebate) φαρμακευτικών
προϊόντων της περιόδου από την 1η.1.2009 έως την
31η.12.2011 περιέχονται αυτοδίκαια στον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.) ως δικαιούχο. Από τα ποσά που περιέρχονται στον Ε.Ο.Π.Υ.Υ.
και έχουν καταβληθεί ή θα καταβληθούν έως την
31η.12.2025, απομειώνεται η οφειλή που προκύπτει για
το έτος 2025 και επόμενα, δυνάμει του άρθρου 11 του
ν. 4052/2012 (Α’ 41). Με απόφαση του Υπουργού Υγείας,
η οποία εκδίδεται έπειτα από εισήγηση του Διοικητικού
Συμβουλίου του Ε.Ο.Π.Υ.Υ., ορίζεται η διαδικασία καταβολής και κάθε άλλη λεπτομέρεια για την εφαρμογή του
παρόντος.»
Άρθρο 47
Ρυθμίσεις για τον μηχανισμό αυτόματης
επιστροφής (clawback) - Τροποποίηση περ. στ’
παρ. 1 άρθρου 11 ν. 4052/2012 και άρθρου 25
ν. 4549/2018
1. Στην περ.  στ’ της παρ.  1 του άρθρου 11 του
ν. 4052/2012 (Α’ 41), περί του μηχανισμού αυτόματης
επιστροφής (clawback) για τη νοσοκομειακή φαρμακευτική δαπάνη, επέρχονται οι ακόλουθες τροποποιήσεις:
α) στο δέκατο τέταρτο εδάφιο μετά από τις λέξεις «τις
διαδικασίες υπολογισμού» προστίθενται οι λέξεις «και
επιβολής», β) στο δέκατο πέμπτο εδάφιο μετά από τη
φράση «επιβάλλεται από» προστίθεται η φράση «την
Ε.Κ.Α.Π.Υ. και εισπράττεται από» και γ) προστίθενται νέα
εδάφια, εικοστό δεύτερο και εικοστό τρίτο, και η περ. στ’
διαμορφώνεται ως εξής:
«στ. Καθιερώνεται μηχανισμός αυτόματης επιστροφής
(clawback) για τη νοσοκομειακή φαρμακευτική δαπάνη.
Το όριο δαπανών των νοσοκομείων του Ε.Σ.Υ., του
Γ.Ν.Θ. «ΠΑΠΑΓΕΩΡΓΙΟΥ» και των φαρμακείων του
Ε.Ο.Π.Υ.Υ. για τη νοσοκομειακή φαρμακευτική δαπάνη
πέραν του οποίου εφαρμόζεται ο μηχανισμός αυτόματης
επιστροφής (clawback), ορίζεται σε πεντακόσια ενενήντα
εκατομμύρια (590.000.000) ευρώ για το έτος 2016, από
τα οποία τα πεντακόσια δέκα εκατομμύρια (510.000.000)
ευρώ στα νοσοκομεία του Ε.Σ.Υ., τα δεκατρία εκατομμύρια (13.000.000) ευρώ στο Γ.Ν.Θ. «ΠΑΠΑΓΕΩΡΓΙΟΥ»
και τα εξήντα επτά εκατομμύρια (67.000.000) ευρώ στα
φαρμακεία του Ε.Ο.Π.Υ.Υ. συμπεριλαμβανομένου ΦΠΑ.
Για το έτος 2017, το όριο δαπανών των νοσοκομείων
του Ε.Σ.Υ., του Γ.Ν.Θ. «ΠΑΠΑΓΕΩΡΓΙΟΥ» και των φαρμακείων του Ε.Ο.Π.Υ.Υ. για τη νοσοκομειακή φαρμακευτική δαπάνη, πέραν του οποίου εφαρμόζεται ο μηχανισμός αυτόματης επιστροφής (clawback), ορίζεται σε πεντακόσια
ογδόντα εκατομμύρια (580.000.000) ευρώ, από τα οποία
τετρακόσια ογδόντα πέντε εκατομμύρια (485.000.000)
ευρώ στα νοσοκομεία του Ε.Σ.Υ., τα δεκατρία εκατομμύρια (13.000.000) ευρώ στο Γ.Ν.Θ. «ΠΑΠΑΓΕΩΡΓΙΟΥ»
και τα ογδόντα δύο εκατομμύρια (82.000.000) ευρώ στα
φαρμακεία του Ε.Ο.Π.Υ.Υ., συμπεριλαμβανομένου ΦΠΑ.
Για το έτος 2018, το όριο δαπανών των νοσοκομείων
του Ε.Σ.Υ., του Γ.Ν.Θ. «ΠΑΠΑΓΕΩΡΓΙΟΥ» και των φαρμακείων του Ε.Ο.Π.Υ.Υ. για τη νοσοκομειακή φαρμακευτική δαπάνη, πέραν του οποίου εφαρμόζεται ο μηχανισμός αυτόματης επιστροφής (clawback), ορίζεται στα
πεντακόσια πενήντα εκατομμύρια (550.000.000) ευρώ,
από τα οποία τετρακόσια πενήντα πέντε εκατομμύρια
(455.000.000) ευρώ αφορούν στα νοσοκομεία του Ε.Σ.Υ.,
δεκατρία εκατομμύρια (13.000.000) ευρώ αφορούν
στο Γ.Ν.Θ. «ΠΑΠΑΓΕΩΡΓΙΟΥ» και ογδόντα δύο εκατομμύρια (82.000.000) ευρώ αφορούν στα φαρμακεία του
Ε.Ο.Π.Υ.Υ., συμπεριλαμβανομένου ΦΠΑ.
Ειδικά για το έτος 2020, το συνολικό όριο φαρμακευτικής δαπάνης του Εθνικού Οργανισμού Παροχής Υπηρεσιών Υγείας (Ε.Ο.Π.Υ.Υ.), πέραν του οποίου ενεργοποιείται
ο μηχανισμός αυτόματης επιστροφής (clawback) του
άρθρου 11 του ν. 4052/2012, ορίζεται σε δύο δισεκατομμύρια ογδόντα οχτώ εκατομμύρια (2.088.000.000) ευρώ.
Το ποσό αυτό επιμερίζεται σε ογδόντα επτά εκατομμύρια (87.000.000) ευρώ για τη νοσοκομειακή φαρμακευτική δαπάνη των φαρμακείων του Ε.Ο.Π.Υ.Υ. (φάρμακα της
λίστας 1Α του ν. 3816/2010) και δύο δισεκατομμύρια ένα
εκατομμύριο (2.001.000.000) ευρώ για τη λοιπή φαρμακευτική δαπάνη του Ε.Ο.Π.Υ.Υ..
Ειδικά για το έτος 2021, οι ηπαρίνες εξαιρούνται από
την υποχρέωση καταβολής του ποσού της αυτόματης
επιστροφής (clawback) για τη νοσοκομειακή φαρμακευτική δαπάνη των νοσοκομείων του Ε.Σ.Υ. και του Γ.Ν.Θ.
«ΠΑΠΑΓΕΩΡΓΙΟΥ», το οποίο υποχρεούται να καταβάλλει
κάθε υπόχρεος Κ.Α.Κ. και κάθε υπόχρεη φαρμακευτική
εταιρεία.
Με κοινή απόφαση των Υπουργών Υγείας και Εθνικής
Οικονομίας και Οικονομικών καθορίζεται το ύψος του
ποσού της αυτόματης επιστροφής (clawback), η διαδικασία καταβολής του και κάθε άλλη σχετική τεχνική
λεπτομέρεια.
Ο υπολογισμός και η επιβολή του ποσού επιστροφής
για τη φαρμακευτική δαπάνη των νοσοκομείων του
Ε.Σ.Υ. και του Γ.Ν.Θ. «ΠΑΠΑΓΕΩΡΓΙΟΥ» ανά φαρμακευτική εταιρεία ή Κ.Α.Κ. γίνεται από τις αρμόδιες υπηρεσίες
του Υπουργείου Υγείας.
Για την εξεύρεση των ποσών του προηγούμενου
εδαφίου οι αρμόδιες υπηρεσίες του Υπουργείου Υγείας ή της Εθνικής Κεντρικής Αρχής Προμηθειών Υγείας
(Ε.Κ.Α.Π.Υ.) αποστέλλουν προς τον Ε.Ο.Π.Υ.Υ. τα στοιχεία
που αντλούν από τον Ε.Ο.Φ., ή κάθε άλλη υπηρεσία ή
φορέα που διαθέτει σχετικές πληροφορίες για τον υπολογισμό των ποσών της επιστροφής της παρ. 3 του άρθρου 35 του ν. 3918/2011 (Α’ 31) των νοσοκομείων του
Ε.Σ.Υ. και του Γ.Ν.Θ. «ΠΑΠΑΓΕΩΡΓΙΟΥ», και το ποσό που
υπολογίζεται από τον Ε.Ο.Π.Υ.Υ., διαβιβάζεται στις υπηρεσίες του Υπουργείου ή της Ε.Κ.Α.Π.Υ. για τον τελικό
υπολογισμό και την επιβολή του clawback.
Ο υπολογισμός και η επιβολή του ποσού επιστροφής για τη νοσοκομειακή φαρμακευτική δαπάνη του
Ε.Ο.Π.Υ.Υ. ανά φαρμακευτική εταιρεία ή Κ.Α.Κ. γίνεται
από τον Ε.Ο.Π.Υ.Υ..
Για τα δημόσια νοσοκομεία εκτός των νοσοκομείων
του Ε.Σ.Υ. ο υπολογισμός και η επιβολή του ποσού επιστροφής δύναται να γίνεται σε ετήσια βάση.
Δεν αναζητείται τυχόν υπολογιζόμενο ποσό επιστροφής από εταιρείες για τις οποίες το επιβαλλόμενο ποσό
είναι ίσο ή μικρότερο των τριάντα (30) ευρώ ανά εξάμηνο
και από φορείς που ανήκουν στον δημόσιο τομέα.
Από 1ης.1.2023 η Ε.Κ.Α.Π.Υ. αναλαμβάνει τις διαδικασίες υπολογισμού και επιβολής του ποσού επιστροφής,
ανά φαρμακευτική εταιρεία ή Κ.Α.Κ., για το σύνολο της
φαρμακευτικής δαπάνης των νοσοκομείων του Ε.Σ.Υ. και
του Γ.Ν.Θ. «ΠΑΠΑΓΕΩΡΓΙΟΥ».
Το ανωτέρω ποσό υπολογίζεται σε τριμηνιαία ή σε
εξαμηνιαία βάση, επιβάλλεται από την Ε.Κ.Α.Π.Υ. και
εισπράττεται από τον φορέα που διενέργησε την προμήθεια, τα νοσοκομεία του Ε.Σ.Υ. και το Γ.Ν.Θ. «ΠΑΠΑΓΕΩΡΓΙΟΥ» ή την Ε.Κ.Α.Π.Υ., και καταβάλλεται από τους
υπόχρεους Κ.Α.Κ. ή τις φαρμακευτικές εταιρείες, εντός
μηνός από την πιστοποίησή του.
Η φαρμακευτική δαπάνη που υπερβαίνει τα παραπάνω καθορισμένα όρια (clawback), επιστρέφεται από τις
φαρμακευτικές εταιρείες ή τους κατόχους άδειας κυκλοφορίας, συνιστά έσοδο του Ε.Ο.Π.Υ.Υ. και των νοσοκομείων ή της Ε.Κ.Α.Π.Υ., αντίστοιχα, και καταβάλλεται σε
τραπεζικό λογαριασμό που ορίζεται από τον Ε.Ο.Π.Υ.Υ.,
τα νοσοκομεία, ή την Ε.Κ.Α.Π.Υ., αντίστοιχα, ή συμψηφίζεται με οφειλές για την προμήθεια φαρμακευτικών
προϊόντων.
Ειδικά, η Ε.Κ.Α.Π.Υ. συμψηφίζει αυτοδικαίως τα παραπάνω ποσά με ισόποσες οφειλές της προς Κ.Α.Κ. ή
φαρμακευτικές εταιρείες από την προμήθεια φαρμακευτικών ιδιοσκευασμάτων που πραγματοποιεί η ίδια για
τις ανάγκες των Νοσοκομείων του Ε.Σ.Υ. και του Γ.Ν.Θ.
«ΠΑΠΑΓΕΩΡΓΙΟΥ».
Ο συμψηφισμός γίνεται μεταξύ των επιστρεφόμενων
ποσών μέσω του μηχανισμού αυτόματης επιστροφής
(clawback) από τους Κ.Α.Κ. ή τις φαρμακευτικές εταιρείες και των εκκαθαρισμένων οφειλών της Ε.Κ.Α.Π.Υ.
προς τους Κ.Α.Κ. ή τις φαρμακευτικές εταιρείες, που δημιουργήθηκαν εντός του ιδίου, του προηγούμενου και
του επόμενου έτους.
Στην περίπτωση του συμψηφισμού για το εν λόγω
έσοδο εκδίδεται από τις φαρμακευτικές εταιρείες ή τους
κατόχους άδειας κυκλοφορίας ειδικό παραστατικό συμψηφισμού με τη μορφή ισόποσου πιστωτικού τιμολογίου για το σύνολο των τιμολογίων που αναφέρονται σε
αγορές πέραν του ορίου της φαρμακευτικής δαπάνης για
τη συγκεκριμένη περίοδο εφαρμογής του μηχανισμού
αυτόματης επιστροφής.
Το εν λόγω ειδικό παραστατικό δεν τροποποιεί τη συνολική αξία αγορών φαρμακευτικού υλικού δεδομένου
ότι αποτελεί ποσό επιστροφής (clawback).
Τυχόν αποκλίσεις στα στοιχεία της νοσοκομειακής
φαρμακευτικής δαπάνης βάσει των οποίων υπολογίζεται για κάθε νοσοκομείο το ποσό επιστροφής, καθώς
και διαφορές επί των επιβαλλόμενων ποσών επιστροφής, συνυπολογίζονται και συμψηφίζονται σε επόμενη
εφαρμογή του μηχανισμού αυτόματης επιστροφής νοσοκομειακής φαρμακευτικής δαπάνης (clawback) ή σε
μελλοντικές συναλλαγές.
Αν τα νοσοκομεία δεν διαθέτουν χρεωστικά τιμολόγια
από τις φαρμακευτικές εταιρείες ή τους Κ.Α.Κ. με σκοπό να προβούν στον συμψηφισμό με ποσά που έχουν
προκύψει από τον μηχανισμό αυτόματης επιστροφής
(clawback), τότε τον συμψηφισμό ή την είσπραξη των
ποσών διενεργεί η Ε.Κ.Α.Π.Υ..
Με κοινή απόφαση των Υπουργών Υγείας και Εθνικής
Οικονομίας και Οικονομικών δύνανται να ρυθμίζονται η
διαδικασία του συμψηφισμού ή της είσπραξης, τα απαραίτητα έγγραφα, βεβαιώσεις υπολοίπων, τυχόν οικονομικά θέματα ή θέματα προϋπολογισμού των νοσοκομείων ή της Ε.Κ.Α.Π.Υ., καθώς και κάθε άλλο αναγκαίο θέμα
για την εφαρμογή του προηγούμενου εδαφίου.
2. Στο άρθρο 25 του ν. 4549/2018 (Α’ 105), περί των
ρυθμίσεων για τον μηχανισμό αυτόματης επιστροφής,
προστίθεται παρ. 2Α ως εξής:
«2Α. Ειδικά για το έτος 2023, το όριο της νοσοκομειακής φαρμακευτικής δαπάνης των νοσοκομείων του Ε.Σ.Υ.
και του Γ.Ν.Θ. «ΠΑΠΑΓΕΩΡΓΙΟΥ» αυξάνεται κατά είκοσι
εκατομμύρια (20.000.000) ευρώ.»
ΜΕΡΟΣ Β’
ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 48
Εξουσιοδοτικές διατάξεις
1. Με κοινή απόφαση των Υπουργών Υγείας και
Εθνικής Οικονομίας και Οικονομικών, η οποία εκδίδεται εντός αποκλειστικής προθεσμίας τριών (3) μηνών
από την έναρξη ισχύος του παρόντος, καθορίζονται το
ύψος του ποσού της αυτόματης αναλογικής επιστροφής
(clawback), το ύψος του αναλογικού ποσού έκπτωσης
(rebate), η διαδικασία καταβολής τους, τα ποσά που κάθε
φορά εκχωρούνται και συμψηφίζονται, και οι σχετικές
διαδικασίες για την εφαρμογή του άρθρου 22.
2. Με απόφαση του Διοικητικού Συμβουλίου του Ο.ΚΑ.
ΝΑ. ή, μετά την έναρξη λειτουργίας του Ε.Ο.Π.Α.Ε., με
απόφαση του Διοικητικού Συμβουλίου του Ε.Ο.Π.Α.Ε.,
καθορίζονται ο τρόπος, η διαδικασία και κάθε αναγκαία
λεπτομέρεια για την επιστροφή των αχρεωστήτως καταβληθέντων ποσών που δεν εμπίπτουν στο πεδίο εφαρμογής του άρθρου 35.
Άρθρο 49
Εξουσιοδοτική διάταξη - Τροποποίηση παρ. 3
και 5 άρθρου 79 ν. 5129/2024
1. Στην περ.  α) της παρ.  3 του άρθρου 79 του
ν. 5129/2024 (Α’ 124) μετά τις λέξεις «η διαδικασία τοποθέτησης ειδικευόμενων ιατρών σε αυτές» προστίθενται
οι λέξεις «οι λεπτομέρειες για την ολοήμερη λειτουργία
τους» και η περ. α) διαμορφώνεται ως εξής:
«3.α) Με απόφαση του Υπουργού Υγείας καθορίζονται ο τρόπος και οι λεπτομέρειες της επιστημονικής,
λειτουργικής και εκπαιδευτικής διασύνδεσης, υπό την
έννοια της περ. ε) της παρ. 2 του άρθρου 3, όλων των
δομών παροχής υπηρεσιών ψυχικής υγείας του Ε.Σ.Υ.
που εντάσσονται στο Ε.Δ.Υ.Ψ.Υ., σύμφωνα με το άρθρο
6, τόσο μεταξύ τους, όσο και με τους διασυνδεόμενους,
συνεργαζόμενους και εποπτευόμενους φορείς του οικείου Πε.Δ.Υ.Ψ.Υ., καθώς με τα λοιπά Νοσοκομεία της
Υ.Πε. εντός της οποίας λειτουργούν και τα οποία αποτελούν Νοσοκομεία Αναφοράς, προς τον σκοπό της
διασφάλισης της βέλτιστης λειτουργίας του Δικτύου
και της αυστηρής τομεοποίησης των υπηρεσιών, όπως
ιδίως η διαδικασία παραπομπής ασθενών μεταξύ των
παραπάνω δομών και συνδιαχείρισης περιστατικών, η
συνεργασία τους για την υποδοχή ασθενών στο πλαίσιο
της διαδικασίας ακουσίων νοσηλειών, το πλαίσιο συμμετοχής τους στις εφημερίες του Ε.Δ.Υ.Ψ.Υ., η μετονομασία
τους, η διαδικασία τοποθέτησης ειδικευόμενων ιατρών
σε αυτές, οι λεπτομέρειες για την ολοήμερη λειτουργία
τους και κάθε άλλο ειδικότερο θέμα για την εφαρμογή
του άρθρου 6.»
2. Στην παρ. 5 του άρθρου 79 του ν. 5129/2024 προστίθεται περ. γ) ως εξής:
«γ) Με απόφαση του Υπουργού Υγείας καθορίζονται
ο τρόπος και οι λεπτομέρειες της διασύνδεσης, υπό την
έννοια της περ. ε) της παρ. 2 του άρθρου 3, της A’ Ψυχιατρικής Κλινικής του Αριστοτελείου Πανεπιστημίου
Θεσσαλονίκης, η οποία λειτουργεί εντός του Γενικού Νοσοκομείου Θεσσαλονίκης «Παπαγεωργίου», με τις δομές
παροχής υπηρεσιών ψυχικής υγείας της οικείας Δ.Υ.Πε.
και τους λοιπούς διασυνδεόμενους, συνεργαζόμενους
και εποπτευόμενους φορείς του Πε.Δ.Υ.Ψ.Υ., προς τον
σκοπό της διασφάλισης της αυστηρής τομεοποίησης
των παρεχόμενων υπηρεσιών, η διαδικασία παραπομπής
ασθενών μεταξύ των παραπάνω δομών και συνδιαχείρισης περιστατικών, το πλαίσιο συμμετοχής της κλινικής
στο πρόγραμμα εφημεριών του Ε.Δ.Υ.Ψ.Υ. και στη διαδικασία μεταφοράς και υποδοχής ασθενών στο πλαίσιο ακού-
σιων νοσηλειών και κάθε άλλο θέμα σχετικό με την εφαρμογή της παρ. 3 του άρθρου 8.»
ΜΕΡΟΣ Γ’ 
ΕΝΑΡΞΗ ΙΣΧΥΟΣ
Άρθρο 50 
Έναρξη ισχύος
1. Με την επιφύλαξη της παρ. 2 η ισχύς του παρόντος αρχίζει από τη δημοσίευσή του στην Εφημερίδα της Κυ-
βερνήσεως, εκτός αν ορίζεται διαφορετικά στις επιμέρους διατάξεις του.
2. Η ισχύς του άρθρου 13 αρχίζει από την 1η.1.2024.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου 
του Κράτους.
Αθήνα, 29 Νοεμβρίου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Εθνικής Οικονομίας	
Αναπληρωτής Υπουργός Εθνικής	
και Οικονομικών	
Οικονομίας και Οικονομικών	
Εξωτερικών
ΚΩΝΣΤΑΝΤΙΝΟΣ ΧΑΤΖΗΔΑΚΗΣ	
ΝΙΚΟΛΑΟΣ ΠΑΠΑΘΑΝΑΣΗΣ	
ΓΕΩΡΓΙΟΣ ΓΕΡΑΠΕΤΡΙΤΗΣ
Παιδείας, Θρησκευμάτων 
Εθνικής Άμυνας	
Εσωτερικών	
και Αθλητισμού
ΝΙΚΟΛΑΟΣ - ΓΕΩΡΓΙΟΣ ΔΕΝΔΙΑΣ	
ΘΕΟΔΩΡΟΣ ΛΙΒΑΝΙΟΣ	
ΚΥΡΙΑΚΟΣ ΠΙΕΡΡΑΚΑΚΗΣ
Αναπληρώτρια	
Υγείας	
Υπουργός Υγείας	
Προστασίας του Πολίτη
ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ	
ΕΙΡΗΝΗ ΑΓΑΠΗΔΑΚΗ	
ΜΙΧΑΗΛ ΧΡΥΣΟΧΟΪΔΗΣ
Εργασίας και 
Υποδομών και Μεταφορών	
Ανάπτυξης	
Κοινωνικής Ασφάλισης
ΧΡΗΣΤΟΣ ΣΤΑΪΚΟΥΡΑΣ	
ΠΑΝΑΓΙΩΤΗΣ ΘΕΟΔΩΡΙΚΑΚΟΣ	
ΝΙΚΗ ΚΕΡΑΜΕΩΣ
Κοινωνικής Συνοχής	
Ναυτιλίας	
και Οικογένειας	
και Νησιωτικής Πολιτικής	
Ψηφιακής Διακυβέρνησης
ΣΟΦΙΑ ΖΑΧΑΡΑΚΗ	
ΧΡΗΣΤΟΣ ΣΤΥΛΙΑΝΙΔΗΣ	
ΔΗΜΗΤΡΙΟΣ ΠΑΠΑΣΤΕΡΓΙΟΥ
Κλιματικής Κρίσης	
Υφυπουργός 
και Πολιτικής Προστασίας	
Επικρατείας	
στον Πρωθυπουργό
ΒΑΣΙΛΕΙΟΣ ΚΙΚΙΛΙΑΣ	
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ	
ΠΑΥΛΟΣ ΜΑΡΙΝΑΚΗΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 29 Νοεμβρίου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ