NOMOΣ ΥΠ’ ΑΡΙΘΜ. 5130
Ενίσχυση του συστήματος ελέγχου των Δηλώσεων Περιουσιακής Κατάστασης και Δηλώσεων
Οικονομικών Συμφερόντων του ν. 5026/2023 -
Τοποθέτηση αλλοδαπού ανηλίκου σε ίδρυμα,
δομή παιδικής προστασίας ή ανάδοχη οικογένεια - Αναψηλάφηση λόγω έκδοσης οριστικής
απόφασης του Ευρωπαϊκού Δικαστηρίου Δικαιωμάτων του Ανθρώπου - Εναρμόνιση με τον
ν. 4624/2019 της χρήσης πληροφοριών από τις
Κοινές Ομάδες Έρευνας και κατά την εκτέλεση
Ευρωπαϊκής Εντολής Έρευνας - Άλλες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΜΕΡΟΣ Β’: ΠΟΘΕΝ ΕΣΧΕΣ - ΤΡΟΠΟΠΟΙΗΣΕΙΣ Ν. 5026/
2023
Άρθρο 3 Δυνατότητα άντλησης με αυτόματο τρόπο
των δεδομένων της Δήλωσης Περιουσιακής Κατάστασης - Τροποποίηση άρθρου 2 ν. 5026/2023
Άρθρο 4 Αυτοτελής υποχρέωση των συζύγων, των εν
διαστάσει συζύγων και των προσώπων που έχουν συνάψει σύμφωνο συμβίωσης για υποβολή Δήλωσης Περι-
ουσιακής Κατάστασης - Τροποποίηση παρ. 3 άρθρου 3
ν. 5026/2023
Άρθρο 5 Προσθήκη των Εκτελεστικών Γραμματέων
των Περιφερειών και του Ειδικού Γραμματέα της παρ. 10
του άρθρου 242 του ν. 3852/2010 στους υπόχρεους σε
υποβολή Δήλωσης Περιουσιακής Κατάστασης των αποκεντρωμένων διοικήσεων και της τοπικής αυτοδιοίκη-
σης - Τροποποίηση άρθρου 6 ν. 5026/2023
Άρθρο 6 Προσθήκη των δικαστικών υπαλλήλων του
κλάδου ΠΕ Τεκμηρίωσης και Επικουρίας Δικαστικού
Έργου στους υπόχρεους σε υποβολή Δήλωσης Περιουσιακής Κατάστασης του τομέα δικαιοσύνης των
δικαστικών υπαλλήλων - Υποχρέωση υποβολής συμβολαίων που αφορούν ανήλικα τέκνα υπόχρεων από
τους συμβολαιογράφους - Τροποποίηση άρθρου 8
ν. 5026/2023
Άρθρο 7 Διαδικασία ενημέρωσης και οριστικοποίησης
της κατάστασης των υπόχρεων - Αυτόματη χορήγηση
Αριθμού Φορολογικού Μητρώου για την υποβολή Δήλωσης Περιουσιακής Κατάστασης - Ενημέρωση φορέων
που διαλειτουργούν - Εξαίρεση από τη διαλειτουργικότητα - Τροποποίηση άρθρου 17 ν. 5026/2023
Άρθρο 8 Χρόνος υποβολής της Δήλωσης Περιουσιακής Κατάστασης - Τροποποίηση παρ. 1 άρθρου 18
ν. 5026/2023
Άρθρο 9 Χρόνος αναφοράς της αρχικής Δήλωσης Περιουσιακής Κατάστασης - Τροποποίηση παρ. 2 άρθρου
19 ν. 5026/2023
Άρθρο 10 Προσθήκη περιουσιακών στοιχείων που περιλαμβάνονται στη Δήλωση Περιουσιακής Κατάστασης -
Τροποποίηση παρ. 1 άρθρου 20 ν. 5026/2023
Άρθρο 11 Τρόπος υποβολής της Δήλωσης Περιουσιακής Κατάστασης και διαλειτουργικότητα - Αντικατά-
σταση παρ. 6 και τροποποίηση παρ. 7 και 10 άρθρου
21 ν. 5026/2023
Άρθρο 12 Ενημέρωση από την Επιτροπή Ελέγχου σχετικά με τη μη υποβολή Δήλωσης Περιουσιακής Κατάστα-
σης και Δήλωσης Οικονομικών Συμφερόντων - Τροποποίηση άρθρου 22 ν. 5026/2023
Άρθρο 13 Χρόνος διατήρησης δεδομένων - Αντικατάσταση παρ. 9 άρθρου 24 ν. 5026/2023
Άρθρο 14 Επέκταση του ελέγχου των παρ. 1 και 2 του
άρθρου 32 του ν. 2843/2000 και στα πρόσωπα της περ. α)
του άρθρου 4 του ν. 5026/2023 - Τροποποίηση παρ. 7
άρθρου 30 ν. 5026/2023
Άρθρο 15 Παράλειψη υποχρέωσης διαβίβασης δεδομένων εκ μέρους των χρηματοπιστωτικών οργανισμών
και των πιστωτικών ιδρυμάτων - Ποινικές και διοικητικές
κυρώσεις - Τροποποίηση άρθρου 35 ν. 5026/2023
Άρθρο 16 Προσθήκη των πολύτιμων μετάλλων ή νομισμάτων στην απαγόρευση εκποίησης περιουσιακών
στοιχείων - Τροποποίηση παρ. 2 άρθρου 42 ν. 5026/2023
Άρθρο 17 Παράταση προθεσμίας υποβολής δηλώσεων - Μεταβατική διάταξη - Προσθήκη παρ. 8, 9 και 10
στο άρθρο 44 του ν. 5026/2023
Άρθρο 18 Έκδοση διαπιστωτικής απόφασης για τη
διαλειτουργικότητα - Προσθήκη παρ. 1Α στο άρθρο 45
του ν. 5026/2023
ΜΕΡΟΣ Γ’: ΕΠΑΝΑΚΑΘΟΡΙΣΜΟΣ ΤΗΣ ΚΑΤΑ ΤΟΠΟ
ΑΡΜΟΔΙΟΤΗΤΑΣ ΓΙΑ ΤΗΝ ΤΟΠΟΘΕΤΗΣΗ ΑΛΛΟΔΑΠΟΥ ΑΝΗΛΙΚΟΥ ΣΕ ΙΔΡΥΜΑ, ΔΟΜΗ ΠΑΙΔΙΚΗΣ ΠΡΟ-
ΣΤΑΣΙΑΣ Ή ΑΝΑΔΟΧΗ ΟΙΚΟΓΕΝΕΙΑ - ΤΡΟΠΟΠΟΙΗΣΕΙΣ
Ν. 4478/2017
Άρθρο 19 Επανακαθορισμός της κατά τόπο αρμοδιότητας του Εισαγγελέα που εγκρίνει το αίτημα για την το-
ποθέτηση ανηλίκου σε ίδρυμα, δομή παιδικής προστασίας ή ανάδοχη οικογένεια στην Ελλάδα και της Υπηρεσίας
Επιμελητών Ανηλίκων - Τροποποίηση παρ. 2 άρθρου 33
ν. 4478/2017
Άρθρο 20 Επανακαθορισμός της κατά τόπο αρμοδιότητας του Εισαγγελέα που εκδίδει την πράξη με την
οποία εγκρίνεται ή απορρίπτεται το αίτημα για την τοποθέτηση ανηλίκου σε ίδρυμα, δομή παιδικής προστα-
σίας ή ανάδοχη οικογένεια στην Ελλάδα - Τροποποίηση
άρθρου 36 ν. 4478/2017
Άρθρο 21 Επανακαθορισμός της κατά τόπο αρμοδιότητας του Μονομελούς Πρωτοδικείου που αναγνωρίζει
το δεδικασμένο της αλλοδαπής απόφασης περί τοποθέτησης ανηλίκου σε ίδρυμα, δομή παιδικής προστασίας
ή ανάδοχη οικογένεια στην Ελλάδα - Τροποποίηση άρθρου 37 ν. 4478/2017
Άρθρο 22 Επανακαθορισμός της κατά τόπο αρμοδιότητας του δικαστηρίου που εκδικάζει την αίτηση ανατρο-
πής της διαδικασίας τοποθέτησης ανηλίκου σε ίδρυμα,
δομή παιδικής προστασίας ή ανάδοχη οικογένεια στην
Ελλάδα - Τροποποίηση άρθρου 38 ν. 4478/2017
Άρθρο 23 Επανακαθορισμός της κατά τόπο αρμοδιότητας του Εισαγγελέα για την ενημέρωση σχετικά με
μεταβολές στοιχείων που αφορούν τον ανήλικο που έχει
τοποθετηθεί σε ίδρυμα, δομή παιδικής προστασίας ή
ανάδοχη οικογένεια στην Ελλάδα - Τροποποίηση άρθρου 39 ν. 4478/2017
Άρθρο 24 Επανακαθορισμός της κατά τόπο αρμοδιότητας του Εισαγγελέα που ελέγχει εκκρεμή αιτήματα
άλλων κρατών μελών της Ευρωπαϊκής Ένωσης για τοποθέτηση ανηλίκων σε ιδρύματα, δομές παιδικής προστα-
σίας ή ανάδοχες οικογένειες στην Ελλάδα - Τροποποίηση
άρθρου 46 ν. 4478/2017
ΜΕΡΟΣ Δ’: ΑΝΑΨΗΛΑΦΗΣΗ ΛΟΓΩ ΕΚΔΟΣΗΣ ΟΡΙΣΤΙΚΗΣ ΑΠΟΦΑΣΗΣ ΤΟΥ ΕΥΡΩΠΑΪΚΟΥ ΔΙΚΑΣΤΗΡΙΟΥ ΔΙΚΑΙ-
ΩΜΑΤΩΝ ΤΟΥ ΑΝΘΡΩΠΟΥ - ΤΡΟΠΟΠΟΙΗΣΕΙΣ ΚΩΔΙΚΑ
ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 25 Αναψηλάφηση λόγω έκδοσης οριστικής
απόφασης του Ευρωπαϊκού Δικαστηρίου Δικαιωμάτων
του Ανθρώπου - Προσθήκη περ. 11) στο άρθρο 544 του
Κώδικα Πολιτικής Δικονομίας
Άρθρο 26 Προθεσμία και καθορισμός έναρξης της
προθεσμίας της αναψηλάφησης - Τροποποίηση παρ. 1,
3 και 6 άρθρου 545 Κώδικα Πολιτικής Δικονομίας
Άρθρο 27 Ειδοποίηση τρίτων για προσφυγή που έχει
κατατεθεί ενώπιον του Ευρωπαϊκού Δικαστηρίου Δικαιωμάτων του Ανθρώπου
Άρθρο 28 Δικαιούχοι αναψηλάφησης λόγω έκδοσης
οριστικής απόφασης του Ευρωπαϊκού Δικαστηρίου Δικαιωμάτων του Ανθρώπου - Τροποποίηση άρθρου 767
Κώδικα Πολιτικής Δικονομίας
ΜΕΡΟΣ Ε’: ΕΝΑΡΜΟΝΙΣΗ ΜΕ ΤΟΝ Ν. 4624/2019
ΤΗΣ ΧΡΗΣΗΣ ΠΛΗΡΟΦΟΡΙΩΝ ΑΠΟ ΤΙΣ ΚΟΙΝΕΣ ΟΜΑΔΕΣ ΕΡΕΥΝΑΣ ΚΑΙ ΚΑΤΑ ΤΗΝ ΕΚΤΕΛΕΣΗ ΕΥΡΩΠΑΪΚΗΣ
ΕΝΤΟΛΗΣ ΕΡΕΥΝΑΣ ΩΣ ΠΡΟΣ ΤΗΝ ΕΠΕΞΕΡΓΑΣΙΑ ΔΕΔΟΜΕΝΩΝ ΠΡΟΣΩΠΙΚΟΥ ΧΑΡΑΚΤΗΡΑ - ΤΡΟΠΟΠΟΙΗΣΗ
Ν. 3663/2008 ΚΑΙ Ν. 4489/2017
Άρθρο 29 Εναρμόνιση με τον ν. 4624/2019 της χρήσης πληροφοριών από τις Κοινές Ομάδες Έρευνας
της Ευρωπαϊκής Μονάδας Δικαστικής Συνεργασίας
(EUROJUST) ως προς την επεξεργασία δεδομένων
προσωπικού χαρακτήρα - Προσθήκη άρθρου 17Α στον
ν. 3663/2008
Άρθρο 30 Εναρμόνιση με τον ν.  4624/2019 της
εκτέλεσης Ευρωπαϊκής Εντολής Έρευνας στις ποινικές υποθέσεις ως προς την επεξεργασία δεδομένων
προσωπικού χαρακτήρα - Αντικατάσταση άρθρου 22
ν. 4489/2017
ΜΕΡΟΣ ΣΤ’: ΑΛΛΕΣ ΔΙΑΤΑΞΕΙΣ ΥΠΟΥΡΓΕΙΟΥ ΔΙΚΑΙΟΣΥΝΗΣ
Άρθρο 31 Είσπραξη δικαστικού παραβόλου που επιδικάζεται με δικαστική απόφαση
Άρθρο 32 Θέσπιση πλαισίου σχετικά με την παροχή
στην ελληνική επικράτεια νομικών υπηρεσιών από δικηγόρους οι οποίοι απέκτησαν την επαγγελματική τους
πιστοποίηση στο Ηνωμένο Βασίλειο
Άρθρο 33 Υποχρέωση γνωστοποίησης της νέας δικασίμου στους διαδίκους μέσω ηλεκτρονικού μηνύματος -
Μεταβατική διάταξη - Τροποποίηση παρ. 4 άρθρου 14
ν. 5108/2024
Άρθρο 34 Χρόνος προαγωγής δικαστικών λειτουργώνΤροποποίηση παρ. 2 άρθρου 59 Κώδικα Οργανισμού
Δικαστηρίων και Κατάστασης Δικαστικών Λειτουργών
Άρθρο 35 Συγκρότηση της Επιτροπής εισαγωγικού
διαγωνισμού για την επιλογή εκπαιδευομένων που πρόκειται να καταλάβουν θέσεις δικαστικών υπαλλήλων -
Τροποποίηση παρ. 2 άρθρου 55Θ ν. 4871/2021
Άρθρο 36 Καθορισμός αμοιβών και αποζημιώσεων
των δικαστικών λειτουργών και υπαλλήλων για την
εκπαίδευση των δικαστικών υπαλλήλων του κλάδου
ΠΕ Τεκμηρίωσης και Επικουρίας Δικαστικού Έργου -
Αντικατάσταση παρ. 5 άρθρου 37 Κώδικα Δικαστικών
Υπαλλήλων
Άρθρο 37 Ορισμός εκπαιδευτών τεκμηρίωσης κατά
το δεύτερο στάδιο της εισαγωγικής εκπαίδευσης των
δικαστικών υπαλλήλων του κλάδου ΠΕ Τεκμηρίωσης και
Επικουρίας Δικαστικού Έργου - Τροποποίηση παρ. 6 άρθρου 38 Κώδικα Δικαστικών Υπαλλήλων
Άρθρο 38 Εισαγωγική εκπαίδευση δικαστικών υπαλλήλων στις Εισαγγελίες - Τροποποίηση άρθρου 125 Κώδικα
Δικαστικών Υπαλλήλων
Άρθρο 39 Τμήματα του Ελεγκτικού Συνεδρίου - Κατανομή των δικαιοδοτικών, ελεγκτικών και γνωμοδοτικών
αρμοδιοτήτων του Δικαστηρίου - Τροποποίηση άρθρων
22, 24, 26 και 27 ν. 4820/2021
Άρθρο 40 Ετήσια Έκθεση Ευρημάτων, Πορισμάτων
και Συστάσεων - Διαβίβαση και παρουσίαση στη Βουλή εκθέσεων ελέγχου - Τροποποίηση άρθρων 51 και 52
ν. 4820/2021
Άρθρο 41 Διαδικασία γνωμοδότησης επί των συνταξιοδοτικών νομοσχεδίων - Επιστημονική υποστήριξη -
Τροποποίηση άρθρων 56 και 57 ν. 4820/2021
Άρθρο 42 Επανακαθορισμός της θητείας των διευθύνοντων δικαστήρια στα οποία δεν εκλέγονται διοικήσεις -
Τροποποίηση παρ. 10 άρθρου 17 Κώδικα Οργανισμού
Δικαστηρίων και Κατάστασης Δικαστικών Λειτουργών -
Θητεία των συμβουλίων διοίκησης των πολιτικών δικαστηρίων - Τροποποίηση άρθρου 51 ν. 5108/2024 - Παρά-
ταση θητείας των διευθύνοντων Προέδρων δικαστηρίων
στα οποία πραγματοποιείται ανακατασκευή και τμηματική μετεγκατάσταση υπηρεσιών
Άρθρο 43 Αρμόδιος εισαγγελικός λειτουργός για τη
διενέργεια προκαταρκτικής εξέτασης για πράξεις ή παραλείψεις μελών προσωρινής διοίκησης εταιρίας που
έχει οριστεί μετά από αίτηση της Επιτροπής Κεφαλαιαγοράς - Τροποποίηση παρ. 5 άρθρου 40 ν. 4640/2019
ΜΕΡΟΣ Ζ’: ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
Άρθρο 44 Παράταση άσκησης αρμοδιοτήτων δημοτικής αστυνομίας από δημοτικούς υπαλλήλους - Τρο-
ποποίηση παρ. 1 άρθρου 36 ν. 5003/2022 - Παράταση
συμβάσεων δήμων για την υποστήριξη τεχνικών υπηρεσιών και υπηρεσιών δόμησης των Οργανισμών Το-
πικής Αυτοδιοίκησης - Τροποποίηση παρ. 2 άρθρου 45
ν. 5043/2023 - Παράταση προθεσμίας συμμόρφωσης
λειτουργούντων καταφυγίων ζώων συντροφιάς με τις
προδιαγραφές του ν. 4830/2021 - Αντικατάσταση παρ. 6
άρθρου 46 ν. 4830/2021 - Παράταση της έναρξης ισχύος των ρυθμίσεων του ν. 4961/2022 για τις εφαρμογές
τεχνολογίας διαδικτύου των πραγμάτων - Τροποποίηση
παρ. 3 άρθρου 116 ν. 4961/2022
Άρθρο 45 Επιχειρησιακή ενίσχυση πρώτων ανταποκριτών Άμεσης Δράσης Αττικής και Θεσσαλονίκης για
τη συμβολή στην πρόληψη και καταπολέμηση του σοβαρού και οργανωμένου εγκλήματος
Άρθρο 46 Παροχή δωρεάν νομικής συνδρομής - Τροποποίηση άρθρου 39 ν. 3907/2011
Άρθρo 47 Κράτηση ευάλωτων ατόμων και αιτούντων
με ειδικές ανάγκες υποδοχής - Τροποποίηση τίτλου και
παρ. 3 άρθρου 52 Κώδικα Νομοθεσίας για την υποδοχή, τη διεθνή προστασία πολιτών τρίτων χωρών και ανι-
θαγενών και την προσωρινή προστασία σε περίπτωση
μαζικής εισροής εκτοπισθέντων αλλοδαπών (άρθρο 11
παρ. 6 Οδηγίας 2013/33/ΕΕ)
Άρθρο 48 Κατά προτεραιότητα εξέταση αίτησης εργαζομένου που τήρησε τις υποχρεώσεις του - Τροποποίη-
ση τίτλου, προσθήκη παρ. 1Α, τροποποίηση παρ. 8 και
προσθήκη παρ. 10Α στο άρθρο 64 του Κώδικα Μετανάστευσης (άρθρα 16 παρ. 1, 8 παρ. 2 στοιχείο β), 9 παρ. 2
στοιχείο β) και 18 παρ. 5 Οδηγίας 2014/36/ΕΕ)
Άρθρο 49 Ανάρτηση πληροφοριών αναφορικά με τα
δικαιώματα των μετακαλούμενων εργαζομένων στην
ιστοσελίδα του Υπουργείου Μετανάστευσης και Ασύλου - Τροποποίηση τίτλου και παρ. 5 άρθρου 65 Κώδικα
Μετανάστευσης (άρθρο 11 Οδηγίας 2014/36/ΕΕ)
Άρθρο 50 Ορισμός διευθυντή και διευθυντή σύνταξης στις εφημερίδες που εγγράφονται ή είναι ήδη εγγε-
γραμμένες στο Ηλεκτρονικό Μητρώο Περιφερειακού και
Τοπικού Τύπου της Γενικής Γραμματείας Επικοινωνίας
και Ενημέρωσης - Τροποποίηση περ. α) παρ. 3Α άρθρου
μόνου ν. 1178/1981
Άρθρο 51 Προσθήκη ιστοτόπων και ιστολογίων νομίμως λειτουργούντων ιδιωτικών ραδιοφωνικών σταθμών
εθνικής και περιφερειακής εμβέλειας και ιδιωτικών τηλεοπτικών σταθμών εθνικής και περιφερειακής εμβέλειας
στο πεδίο εφαρμογής του ν. 5005/2022 - Τροποποίηση
άρθρου 3 ν. 5005/2022
Άρθρο 52 Αναστολή προθεσμιών για την Ενιαία Αρχή
Δημοσίων Συμβάσεων - Τροποποίηση παρ. 2 άρθρου
60 ν. 5043/2023
ΜΕΡΟΣ Η’: ΈΝΑΡΞΗ ΙΣΧΥΟΣ
Άρθρο 53 Έναρξη ισχύος
ΜΕΡΟΣ Α’
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1
Σκοπός
1. Σκοπός του Μέρους Β’ είναι η ενίσχυση του συστήματος ελέγχου των Δηλώσεων Περιουσιακής Κατάστα-
σης και των Δηλώσεων Οικονομικών Συμφερόντων του
ν. 5026/2023 (Α’ 45), ώστε να καταστεί περισσότερο φιλικό προς τους υπόχρεους μέσω της αύξησης, αφενός, των
δημόσιων και ιδιωτικών φορέων που διαλειτουργούν με
το ηλεκτρονικό σύστημα της εφαρμογής www.pothen.
gr, και, αφετέρου, μέσω της αύξησης των πεδίων των
δηλώσεων που συμπληρώνονται αυτόματα μέσω διαλειτουργικότητας. Παράλληλα, σκοπός του Μέρους Β’ είναι
η ενίσχυση της αποτελεσματικότητας και της ταχύτητας
των ελέγχων, καθώς και η διευκόλυνση των ελεγκτικών
οργάνων στην άσκηση του ελεγκτικού έργου και στην
επίτευξη των ελεγκτικών στόχων τους, μέσω της καθιέρωσης της υποχρέωσης άντλησης των στοιχείων των
δηλώσεων από τους ελεγχόμενους, με αυτόματο τρόπο
μέσω της διαλειτουργικότητας, όπου αυτή παρέχεται.
2. Σκοπός του Μέρους Γ’ είναι ο αποτελεσματικός έλεγχος των δομών παιδικής προστασίας.
3. Σκοπός του Μέρους Δ’ είναι η εναρμόνιση των προϋποθέσεων της αναψηλάφησης, όπως ορίζονται στα άρ-
θρα 538 έως 551 του Κώδικα Πολιτικής Δικονομίας (π.δ.
503/1985, Α’ 182), με τις ήδη ισχύουσες ρυθμίσεις τόσο
του ιδίου του Κώδικα Πολιτικής Δικονομίας, στο βιβλίο
της εκούσιας δικαιοδοσίας, όσο και άλλων κλάδων του
δικαίου, αναφορικά με τις αποφάσεις του Συμβουλίου
της Επικρατείας (άρθρο 69Α του π.δ. 18/1989, Α’ 8), των
διοικητικών δικαστηρίων (άρθρο 105Α του Κώδικα Διοικητικής Δικονομίας, ν. 2717/1999, Α’ 97) και των ποινικών
δικαστηρίων της περ. 5 της παρ. 1 του άρθρου 525 του
Κώδικα Ποινικής Δικονομίας (ν. 4620/2019, Α’ 96), ώστε να
καταστεί δυνατή η έμπρακτη συμμόρφωση της Ελλάδας,
και στο πεδίο των ιδιωτικών διαφορών, με τις αποφάσεις
του Ευρωπαϊκού Δικαστηρίου Δικαιωμάτων του Ανθρώπου, όπου έχουν διαπιστωθεί σχετικές παραβάσεις.
4. Σκοπός του Μέρους Ε’ είναι η πλήρης εναρμόνιση
του εθνικού δικαίου με την Οδηγία (ΕΕ) 2022/211 του
Ευρωπαϊκού Κοινοβουλίου και του Συμβουλίου της 16ης
Φεβρουαρίου 2022 για την τροποποίηση της απόφασηςπλαισίου 2002/465/ΔΕΥ του Συμβουλίου, όσον αφορά
την ευθυγράμμισή της με τους κανόνες της Ένωσης για
την προστασία των δεδομένων προσωπικού χαρακτήρα
(L 37) και την Οδηγία (ΕΕ) 2022/228 της 16ης Φεβρουαρίου 2022 για την τροποποίηση της Οδηγίας 2014/41/ΕΕ,
όσον αφορά την ευθυγράμμισή της με τους κανόνες της
Ένωσης για την προστασία των δεδομένων προσωπικού
χαρακτήρα (L 39).
5. Σκοπός του Μέρους ΣΤ’ είναι η αποκατάσταση κενών ή ερμηνευτικών και εφαρμοστικών δυσχερειών
που διαπιστώθηκαν σε νομοθετήματα αρμοδιότητας
του Υπουργείου Δικαιοσύνης.
6. Σκοπός του Μέρους Ζ’ είναι η αντιμετώπιση επειγόντων ζητημάτων αρμοδιότητας των Υπουργείων Εσω-
τερικών, Προστασίας του Πολίτη, Μετανάστευσης και
Ασύλου και Ψηφιακής Διακυβέρνησης.
Άρθρο 2
Αντικείμενο
1. Αντικείμενο του Μέρους Β’ είναι η τροποποίηση του
ν. 5026/2023 (Α’ 45) για τη ρύθμιση: α) της υποχρεωτικής
ηλεκτρονικής συμπλήρωσης των πεδίων της Δήλωσης
Περιουσιακής Κατάστασης από τους υπόχρεους με αυτόματο τρόπο μέσω της διαλειτουργικότητας των επιμέρους
ηλεκτρονικών συστημάτων δεδομένων που τηρούνται
από τους δημόσιους και ιδιωτικούς φορείς με το ηλεκτρονικό σύστημα της εφαρμογής www.pothen.gr, εφόσον
παρέχεται η δυνατότητα αυτή από το σύστημα, β) των
διοικητικών κυρώσεων που επιβάλλονται σε φορείς που
δεν συμμορφώνονται προς την υποχρέωσή τους περί
διαβίβασης στην εφαρμογή www.pothen.gr των δεδομένων που διαθέτουν, κατά τις ειδικότερες προβλέψεις
του νόμου, γ) της συμπλήρωσης ορισμένων πεδίων των
δηλώσεων από τον υπόχρεο, για μεταβατικό διάστημα,
λόγω τεχνικών περιορισμών που ανάγονται στις δυνατότητες διαλειτουργικότητας των συστημάτων των φορέων.
2. Αντικείμενο του Μέρους Γ’ είναι η τροποποίηση
του ν. 4478/2017 (Α’ 91), μεταξύ άλλων, για τον επανακαθορισμό της κατά τόπο αρμοδιότητας του Εισαγγελέα
που εγκρίνει το αίτημα για την τοποθέτηση ανηλίκου
σε ίδρυμα, δομή παιδικής προστασίας ή ανάδοχη οικογένεια στην Ελλάδα, τον επανακαθορισμό της κατά
τόπο αρμοδιότητας του Μονομελούς Πρωτοδικείου που
αναγνωρίζει το δεδικασμένο της αλλοδαπής απόφασης
περί τοποθέτησης ανηλίκου σε ίδρυμα, δομή παιδικής
προστασίας ή ανάδοχη οικογένεια στην Ελλάδα και τον
επανακαθορισμό της κατά τόπο αρμοδιότητας του δικαστηρίου που εκδικάζει την αίτηση της ανατροπής της
διαδικασίας τοποθέτησης ανηλίκου σε ίδρυμα, δομή παιδικής προστασίας ή ανάδοχη οικογένεια στην Ελλάδα.
3. Αντικείμενο του Μέρους Δ’ είναι η τροποποίηση του
Κώδικα Πολιτικής Δικονομίας (π.δ. 503/1985, Α’ 182) για
την προσθήκη ενδέκατου λόγου αναψηλάφησης σε περίπτωση έκδοσης οριστικής απόφασης του Ευρωπαϊκού
Δικαστηρίου Δικαιωμάτων του Ανθρώπου, με την οποία
κρίνεται ότι η προσβαλλόμενη απόφαση εκδόθηκε κατά
παραβίαση δικαιώματος.
4. Αντικείμενο του Μέρους Ε’ είναι η προσθήκη άρθρου
17Α στον ν. 3663/2008 (Α’ 99) και η αντικατάσταση του
άρθρου 22 του ν. 4489/2017 (Α’ 140) για την εναρμόνιση με τον ν. 4624/2019 (Α’ 137) της χρήσης πληροφο-
ριών από τις Κοινές Ομάδες Έρευνας της Ευρωπαϊκής
Μονάδας Δικαστικής Συνεργασίας (EUROJUST) και της
εκτέλεσης Ευρωπαϊκής Εντολής Έρευνας στις ποινικές
υποθέσεις, αντίστοιχα.
5. Αντικείμενο του Μέρους ΣΤ’ είναι η ρύθμιση της
είσπραξης δικαστικού παραβόλου που επιδικάζεται με
δικαστική απόφαση, της παροχής στην Ελληνική Επικράτεια νομικών υπηρεσιών από δικηγόρους οι οποίοι
απέκτησαν την επαγγελματική τους πιστοποίηση στο
Ηνωμένο Βασίλειο, της υποχρέωσης γνωστοποίησης της
νέας δικασίμου στους διαδίκους μέσω ηλεκτρονικού μηνύματος, της προαγωγής των δικαστικών λειτουργών,
της συγκρότησης της επιτροπής του εισαγωγικού διαγωνισμού για την επιλογή εκπαιδευομένων που πρόκει-
ται να καταλάβουν θέσεις δικαστικών υπαλλήλων, της
εισαγωγικής εκπαίδευσης των δικαστικών υπαλλήλων
στις Εισαγγελίες, της ανακατανομής των δικαιοδοτικών,
ελεγκτικών και γνωμοδοτικών αρμοδιοτήτων του Ελεγκτικού Συνεδρίου, της διαδικασίας έκδοσης της Ετήσιας
Έκθεσης Ευρημάτων, Πορισμάτων και Συστάσεων του
Ελεγκτικού Συνεδρίου και της γνωμοδότησης επί των
συνταξιοδοτικών νομοσχεδίων, της θητείας των διευθυνόντων δικαστήρια στα οποία δεν εκλέγονται διοικήσεις,
της θητείας των συμβουλίων διοίκησης των πολιτικών
δικαστηρίων και της θητείας των διευθυνόντων Προέδρων δικαστηρίων στα οποία πραγματοποιείται ανα-
κατασκευή και τμηματική μετεγκατάσταση υπηρεσιών,
καθώς και του αρμόδιου εισαγγελικού λειτουργού για
τη διενέργεια προκαταρκτικής εξέτασης για πράξεις ή
παραλείψεις μελών προσωρινής διοίκησης εταιρείας
που έχει οριστεί μετά από αίτηση της Επιτροπής Κεφαλαιαγοράς.
6. Αντικείμενο του Μέρους Ζ’ είναι η ρύθμιση της
παράτασης της άσκησης αρμοδιοτήτων της δημοτικής αστυνομίας από δημοτικούς υπαλλήλους από τις
30.6.2024 μέχρι τις 31.12.2024, της δυνατότητας παράτασης ήδη ενεργών συμβάσεων δήμων, κατ’ εφαρμογή
της παρ. 2 του άρθρου 4 του ν. 4674/2020 (Α’ 53), για την
υποστήριξη των υπηρεσιών δόμησης των Οργανισμών
Τοπικής Αυτοδιοίκησης (Ο.Τ.Α.) από τις 30.6.2024 μέχρι
τις 30.6.2025 με την ταυτόχρονη απαγόρευση σύναψης
νέων συμβάσεων μέχρι τις 30.6.2025, της παράτασης
της προθεσμίας συμμόρφωσης λειτουργούντων καταφυγίων ζώων συντροφιάς με τις προδιαγραφές του
ν. 4830/2021 (Α’ 169) μέχρι τις 31.12.2025, η ενίσχυση
της επιχειρησιακής ικανότητας της Ελληνικής Αστυνομίας στην Αττική και τη Θεσσαλονίκη, μέσω της παροχής
οικονομικής ανταμοιβής στο ένστολο προσωπικό, χρηματοδοτούμενης από το Ευρωπαϊκό Ταμείο Εσωτερι-
κής Ασφάλειας, η ορθή μεταφορά στην εθνική έννομη
τάξη των άρθρων 13 και 15 της Οδηγίας 2008/115/ΕΚ
του Ευρωπαϊκού Κοινοβουλίου και του Συμβουλίου της
16ης Δεκεμβρίου 2008 σχετικά με τους κοινούς κανόνες και διαδικασίες στα κράτη μέλη για την επιστροφή
των παρανόμως διαμενόντων υπηκόων τρίτων χωρών
(L 348), καθώς και του άρθρου 11 της Οδηγίας 2013/33/
EE του Ευρωπαϊκού Κοινοβουλίου και του Συμβουλίου
της 26ης Ιουνίου 2013 σχετικά με τις απαιτήσεις για την
υποδοχή των αιτούντων διεθνή προστασία (L 180) και
των άρθρων 8, 9, 11, 16 και 18 της Οδηγίας 2014/36/ΕΕ
του Ευρωπαϊκού Κοινοβουλίου και του Συμβουλίου της
26ης Φεβρουαρίου 2014 σχετικά με τις προϋποθέσεις
εισόδου και διαμονής υπηκόων τρίτων χωρών με σκοπό
την εποχιακή εργασία (L 94).
ΜΕΡΟΣ Β’
ΠΟΘΕΝ ΕΣΧΕΣ - ΤΡΟΠΟΠΟΙΗΣΕΙΣ Ν. 5026/2023
Άρθρο 3
Δυνατότητα άντλησης με αυτόματο τρόπο
των δεδομένων της Δήλωσης Περιουσιακής
Κατάστασης - Τροποποίηση άρθρου 2
ν. 5026/2023
Στην περ. γ) του άρθρου 2 του ν. 5026/2023 (Α’ 45),
περί του αντικειμένου του Μέρους Α’ του νόμου αυτού,
προστίθενται οι λέξεις «, σύμφωνα με τις διατάξεις του
παρόντος» και το άρθρο 2 διαμορφώνεται ως εξής:
«Άρθρο 2
Αντικείμενο
Αντικείμενο του παρόντος αποτελούν:
α) Η πλήρης ψηφιοποίηση της διαδικασίας υποβολής
των δηλώσεων περιουσιακής κατάστασης και οικονομικών συμφερόντων, καθώς και των σχετιζόμενων με
αυτές στοιχείων από υπόχρεους και συμβολαιογράφους,
β) η πρόβλεψη αυτοτελούς υποχρέωσης των συζύγων,
εν διαστάσει συζύγων ή μερών συμφώνου συμβίωσης,
όπως ορίζεται στο άρθρο 1 του ν. 4356/2015 (Α’ 181),
σε δήλωση περιουσιακής κατάστασης και οικονομικών
συμφερόντων,
γ) η δυνατότητα άντλησης όλων των δεδομένων της
δήλωσης περιουσιακής κατάστασης με αυτόματο τρόπο
και η κατάργηση της υποχρέωσης ηλεκτρονικής επισύναψής τους, σύμφωνα με τις διατάξεις του παρόντος,
δ) η πρόβλεψη περί ενός μόνο οργάνου ως αρμόδιου
για τον έλεγχο των δηλώσεων, καθώς και ειδικών ελεγκτικών οργάνων, οι αρμοδιότητες των οποίων κατανέ-
μονται ύστερα από απόφασή του,
ε) η θέσπιση συγκεκριμένων αντικειμενικών και μετρήσιμων κριτηρίων για την επιλογή των δηλώσεων προς
έλεγχο,
στ) η εισαγωγή ετήσιου ελεγκτικού στόχου για το όργανο ελέγχου με τη μορφή ελάχιστου ποσοστού (πλα-
φόν) ελεγχόμενων δηλώσεων,
ζ) η πρόβλεψη περί ορισμού συντονιστή ελέγχων προς
επικουρία του έργου του οργάνου ελέγχου για την επίτευξη του ετήσιου στόχου, καθώς και για τον καθορισμό
και την ανάθεση από αυτόν σε ορκωτούς ελεγκτές και
ειδικούς επιστήμονες ελεγκτικών πράξεων, με στόχο την
ενιαία μεθοδολογία ανά είδος ελέγχου, τη λεπτομερή
εξέταση των δηλώσεων περιουσιακής κατάστασης και
των στοιχείων αυτών όταν απαιτείται, τη σύνταξη της
σχετικής έκθεσης, καθώς και κάθε άλλη αρμοδιότητα
που του ανατίθεται από το όργανο ελέγχου και τον Πρόεδρό του.»
Άρθρο 4
Αυτοτελής υποχρέωση των συζύγων, των
εν διαστάσει συζύγων και των προσώπων
που έχουν συνάψει σύμφωνο συμβίωσης για
υποβολή Δήλωσης Περιουσιακής Κατάστασης -
Τροποποίηση παρ. 3 άρθρου 3 ν. 5026/2023
Στην παρ. 3 του άρθρου 3 του ν. 5026/2023 (Α’ 45),
περί της υποχρέωσης υποβολής Δήλωσης Περιουσιακής
Κατάστασης, επέρχονται οι ακόλουθες τροποποιήσεις:
α) προστίθεται η λέξη «αυτοτελώς», β) οι λέξεις «και για
όσο χρονικό διάστημα διαρκεί η σχέση αυτή, πλέον ενός
έτους» αντικαθίστανται από τις λέξεις «ως εκ της ως άνω
σχέσης τους με τον υπόχρεο», γ) προστίθεται δεύτερο
εδάφιο και η παρ. 3 διαμορφώνεται ως εξής:
«3. Υπόχρεοι σε Δ.Π.Κ. είναι αυτοτελώς και οι σύζυγοι, οι εν διαστάσει σύζυγοι ή τα πρόσωπα με τα οποία
οι υπόχρεοι του παρόντος Κεφαλαίου έχουν συνάψει
σύμφωνο συμβίωσης του άρθρου 1 του ν. 4356/2015
(Α’ 181) ως εκ της ως άνω σχέσης τους με τον υπόχρεο. Η
υποχρέωση υποβολής Δ.Π.Κ. διατηρείται για όσο χρονικό διάστημα διαρκεί η υποχρέωση υποβολής Δ.Π.Κ. των
υπόχρεων προσώπων του Κεφαλαίου Β’.»
Άρθρο 5
Προσθήκη των Εκτελεστικών Γραμματέων
των Περιφερειών και του Ειδικού
Γραμματέα της παρ. 10 του άρθρου 242 του
ν. 3852/2010 στους υπόχρεους σε υποβολή
Δήλωσης Περιουσιακής Κατάστασης των
αποκεντρωμένων διοικήσεων και της τοπικής
αυτοδιοίκησης - Τροποποίηση άρθρου 6
ν. 5026/2023
Στην περ. β) του πρώτου εδαφίου του άρθρου 6 του
ν. 5026/2023 (Α’ 45), περί των υπόχρεων σε υποβολή Δήλωσης Περιουσιακής Κατάστασης των αποκεντρωμένων
διοικήσεων και της τοπικής αυτοδιοίκησης, προστίθενται
οι λέξεις «τους εκτελεστικούς Γραμματείς των Περιφερειών, τον Ειδικό Γραμματέα της παρ. 10 του άρθρου 242
του ν. 3852/2010 (Α’ 87),» και το άρθρο 6, μετά από νομοτεχνικές βελτιώσεις, διαμορφώνεται ως εξής:
«Άρθρο 6
Υπόχρεοι αποκεντρωμένων διοικήσεων και
τοπικής αυτοδιοίκησης
Η Δ.Π.Κ. υποβάλλεται από:
α) Τους περιφερειάρχες και τους δημάρχους,
β) τους εκτελεστικούς γραμματείς των Περιφερειών,
τον Ειδικό Γραμματέα της παρ. 10 του άρθρου 242 του
ν. 3852/2010 (Α’ 87), τους γραμματείς των αποκεντρω-
μένων διοικήσεων, τους συντονιστές αποκεντρωμένων
διοικήσεων, τους αντιπεριφερειάρχες, τους προέδρους
και τα μέλη των περιφερειακών συμβουλίων, τους προϊσταμένους των γενικών διευθύνσεων και διευθύνσεων
των περιφερειών, καθώς και τους προϊσταμένους και τους
υπαλλήλους των οργανικών μονάδων δόμησης οποιουδήποτε οργανωτικού επιπέδου των Οργανισμών Τοπικής
Αυτοδιοίκησης (Ο.Τ.Α.) του άρθρου 97Α του ν. 3852/2010,
γ) τους αντιδημάρχους, τους προέδρους και τα τακτικά
μέλη των οικονομικών επιτροπών των δήμων και των περιφερειών και των επιτροπών ποιότητας ζωής των δήμων,
τους προέδρους και τα μέλη των δημοτικών συμβουλίων,
τους γενικούς γραμματείς των δήμων, τους προέδρους,
τους διευθύνοντες συμβούλους και τα μέλη των διοικητικών συμβουλίων και τους γενικούς διευθυντές των δημοτι-
κών νομικών προσώπων δημοσίου δικαίου (Ν.Π.Δ.Δ.), των
αμιγών ή μεικτών δημοτικών επιχειρήσεων των ανωτέρω
Ο.Τ.Α. και των συνδέσμων δήμων, καθώς και τους προϊσταμένους των γενικών διευθύνσεων και διευθύνσεων των
δήμων. Ειδικά ως προς τις σχολικές επιτροπές, δήλωση
περιουσιακής κατάστασης υποβάλλουν οι πρόεδροι και οι
διαχειριστές των τραπεζικών λογαριασμών αυτών.»
Άρθρο 6
Προσθήκη των δικαστικών υπαλλήλων του
κλάδου ΠΕ Τεκμηρίωσης και Επικουρίας
Δικαστικού Έργου στους υπόχρεους σε
υποβολή Δήλωσης Περιουσιακής Κατάστασης
του τομέα δικαιοσύνης των δικαστικών
υπαλλήλων - Υποχρέωση υποβολής
συμβολαίων που αφορούν ανήλικα τέκνα
υπόχρεων από τους συμβολαιογράφους -
Τροποποίηση άρθρου 8 ν. 5026/2023
Στο άρθρο 8 του ν. 5026/2023 (Α’ 45), περί των υπόχρεων σε υποβολή Δήλωσης Περιουσιακής Κατάστασης
του τομέα δικαιοσύνης, επέρχονται οι ακόλουθες τροποποιήσεις: α) στην παρ. 1: αα) στην περ. γ) η λέξη «και»
αντικαθίσταται από σημείο στίξης «,», αβ) στην περ. δ)
προστίθεται η λέξη «και» και αγ) προστίθεται περ. ε), β)
στην παρ. 2: βα) στο πρώτο εδάφιο προστίθεται η λέξη
«ανήλικο», ββ) προστίθεται νέο τρίτο εδάφιο και το άρθρο 8 διαμορφώνεται ως εξής:
«Άρθρο 8
Υπόχρεοι τομέα δικαιοσύνης
1. Η Δ.Π.Κ. υποβάλλεται από:
α) Τους δικαστικούς και εισαγγελικούς λειτουργούς,
β) τα μέλη του Νομικού Συμβουλίου του Κράτους,
γ) τους προϊσταμένους των υπηρεσιών Επιτρόπου του
Ελεγκτικού Συνεδρίου,
δ) τους δικαστικούς λειτουργούς του δικαστικού σώματος των Ενόπλων Δυνάμεων, και
ε) τους δικαστικούς υπαλλήλους του κλάδου ΠΕ Τεκμηρίωσης και Επικουρίας Δικαστικού Έργου.
2. Οι συμβολαιογράφοι υποχρεούνται να υποβάλουν
αποκλειστικά ηλεκτρονικά, μέσω της ενιαίας ηλεκτρονικής εφαρμογής www.pothen.gr, προσβάσιμης μέσω της
Ενιαίας Ψηφιακής Πύλης της Δημόσιας Διοίκησης (ΕΨΠgov.gr), αντίγραφο κάθε συμβολαιογραφικού εγγράφου
που συντάσσεται από αυτούς, με το οποίο αναλαμβάνεται η υποχρέωση ή μεταβιβάζεται από ή προς δικαστικό
ή εισαγγελικό λειτουργό, σύζυγο, πρόσωπο με το οποίο
έχει συνάψει σύμφωνο συμβίωσης ή ανήλικο τέκνο του,
οποιοδήποτε περιουσιακό στοιχείο, κινητό ή ακίνητο, ή
δικαίωμα, εφόσον οι εν λόγω λειτουργοί είναι εν ενεργεία
και μέχρι και δύο (2) χρόνια από την παύση της ιδιότητας. Το ίδιο ισχύει και για την αποδοχή κληρονομίας. Τα
συμβόλαια υποβάλλονται εντός δεκαπέντε (15) ημερών
από την υπογραφή τους.»
Άρθρο 7
Διαδικασία ενημέρωσης και οριστικοποίησης
της κατάστασης των υπόχρεων - Αυτόματη
χορήγηση Αριθμού Φορολογικού Μητρώου
για την υποβολή Δήλωσης Περιουσιακής
Κατάστασης - Ενημέρωση φορέων
που διαλειτουργούν - Εξαίρεση από τη
διαλειτουργικότητα - Τροποποίηση άρθρου 17
ν. 5026/2023
1. Στο άρθρο 17 του ν. 5026/2023 (Α’ 45), περί της
υποχρέωσης ηλεκτρονικής καταχώρισης κατάστασης
υπόχρεων προσώπων και επίλυσης αμφισβητήσεων,
επέρχονται οι ακόλουθες τροποποιήσεις: α) ο τίτλος
του άρθρου αντικαθίσταται, β) η παρ. 1 αντικαθίσταται,
γ) προστίθεται παρ. 3 και το άρθρο 17 διαμορφώνεται
ως εξής:
«Άρθρο 17
Διαδικασία ενημέρωσης και οριστικοποίησης
της κατάστασης των υπόχρεων - Αυτόματη
χορήγηση Αριθμού Φορολογικού Μητρώου
για την υποβολή Δήλωσης Περιουσιακής
Κατάστασης - Ενημέρωση φορέων
που διαλειτουργούν - Εξαίρεση από τη
διαλειτουργικότητα
1. α) Ο αρμόδιος φορέας, στον οποίο υπάγονται ή από
τον οποίο εποπτεύονται οι υπόχρεοι ετήσιας Δ.Π.Κ., υποχρεούται να καταχωρίσει ηλεκτρονικά, μέσω της ενιαίας
διαδικτυακής εφαρμογής, και να οριστικοποιήσει την
κατάσταση των υπόχρεων για την υποβολή ετήσιας και
αρχικής δήλωσης προσώπων, συμπεριλαμβανομένων
των συζύγων τους, των εν διαστάσει συζύγων τους ή
των προσώπων με τα οποία έχουν συνάψει σύμφωνο
συμβίωσης, όπως ορίζεται στο άρθρο 1 του ν. 4356/2015
(Α’ 181), καθώς και των ανήλικων τέκνων τους. Η κατάσταση υπόχρεων για την υποβολή δηλώσεων περιλαμ-
βάνει τα πρόσωπα που είναι υπόχρεα για υποβολή Δ.Π.Κ.
σύμφωνα με τα άρθρα 3 και 18. Η μη ύπαρξη υπόχρεων
δηλώνεται ηλεκτρονικά με την οριστικοποίηση μηδενικής κατάστασης από πιστοποιημένο χρήστη του φορέα.
Ειδικώς, όσον αφορά στην ανάρτηση των καταστάσεων
του πρώτου εδαφίου που αφορούν στους υπόχρεους
της περ. α) του άρθρου 6, αρμόδιος φορέας ορίζεται το
Υπουργείο Εσωτερικών. Η Επιτροπή Ελέγχου του άρθρου
25 μπορεί να ζητά από οποιαδήποτε υπηρεσία, φορέα
ή νομικό ή φυσικό πρόσωπο που διαθέτει στοιχεία για
πρόσωπα που υπάγονται στις περιπτώσεις του παρόντος
Κεφαλαίου, κατάσταση των οικείων προσώπων.
β) Για την οριστικοποίηση των καταστάσεων υπόχρεων της περ. α) ακολουθείται η εξής διαδικασία:
βα) Εντός δύο (2) ημερών από την απόκτηση της ιδιότητας ή την έναρξη της θητείας για τις αρχικές δηλώ-
σεις και μέχρι το τέλος Φεβρουαρίου κάθε έτους για τις
ετήσιες, ο αρμόδιος φορέας ή τα όργανα διοίκησης του
φορέα στον οποίο υπάγονται ή από τον οποίο εποπτεύονται, ενημερώνει τους υπόχρεους για την υποχρέωση
δήλωσης των στοιχείων των συζύγων, των εν διαστάσει
συζύγων τους ή των προσώπων με τα οποία έχουν συνάψει σύμφωνο συμβίωσης και των ανήλικων τέκνων τους.
ββ) Οι υπόχρεοι γνωστοποιούν στον αρμόδιο φορέα ή
τα όργανα διοίκησης του φορέα στον οποίο υπάγονται ή
από τον οποίο εποπτεύονται τον Αριθμό Φορολογικού
Μητρώου (Α.Φ.Μ.) τους, καθώς και αυτόν των συζύγων
τους, των εν διαστάσει συζύγων τους ή των προσώπων
με τα οποία έχουν συνάψει σύμφωνο συμβίωσης, καθώς και των ανήλικων τέκνων τους, το αργότερο εντός
τριών (3) ημερών από την ενημέρωση της υποπερ. βα)
για τις αρχικές και μέχρι τις 15 Μαρτίου κάθε έτους για
τις ετήσιες Δ.Π.Κ., προκειμένου να επικαιροποιηθεί η κατάσταση των υπόχρεων προσώπων. Αν τα πρόσωπα του
πρώτου εδαφίου δεν διαθέτουν Α.Φ.Μ., η Ανεξάρτητη
Αρχή Δημοσίων Εσόδων (Α.Α.Δ.Ε.), ύστερα από αίτημα
του φορέα του πρώτου εδάφιου, εκδίδει Α.Φ.Μ. για τα
πρόσωπα αυτά προς τον σκοπό υποβολής της Δ.Π.Κ.,
εντός των προθεσμιών της υποπερ. βγ).
βγ) Οι αρμόδιοι φορείς οριστικοποιούν την κατάσταση
υπόχρεων, η οποία περιλαμβάνει και τους Α.Φ.Μ. που χορηγούνται σύμφωνα με το τελευταίο εδάφιο της υποπερ. ββ):
i) Για τις αρχικές δηλώσεις, τη δέκατη πέμπτη (15η)
ημέρα κάθε μήνα για όσους απέκτησαν την ιδιότητα τον
προηγούμενο μήνα.
ii) Για τις ετήσιες δηλώσεις, μέχρι την 31η Μαρτίου
κάθε έτους.
βδ) Με την οριστικοποίηση της κατάστασης των
υπόχρεων προσώπων σύμφωνα με την υποπερ. βγ),
αποστέλλεται αυτόματα σχετικό μήνυμα ηλεκτρονικού ταχυδρομείου προς τη διεύθυνση ηλεκτρονικού
ταχυδρομείου των υπόχρεων που είναι καταχωρισμένη
στο Εθνικό Μητρώο Επικοινωνίας του άρθρου 17 του
ν. 4704/2020 (Α’ 133) ή, αν δεν είναι καταχωρισμένη
εκεί, προς τη διεύθυνση ηλεκτρονικού ταχυδρομείου
των υπόχρεων που είναι καταχωρισμένη στη φορολογική αρχή. Η αποστολή του μηνύματος ηλεκτρονικού
ταχυδρομείου επέχει θέση ενημέρωσης των υπόχρεων
προσώπων για την υποχρέωσή τους προς υποβολή
Δ.Π.Κ.. Με το ίδιο μήνυμα ηλεκτρονικού ταχυδρομείου ενημερώνονται οι υπόχρεοι: α) για τη χορήγηση
Α.Φ.Μ. στους ίδιους, στους συζύγους, στους εν διαστάσει συζύγους, στα πρόσωπα με τα οποία έχουν
συνάψει σύμφωνο συμβίωσης και στα ανήλικα τέκνα
τους, και β) για την αποστολή των επικαιροποιημένων
καταστάσεων με τα ανωτέρω ατομικά στοιχεία των
υπόχρεων, των συζύγων, των εν διαστάσει συζύγων,
των προσώπων με τα οποία έχουν συνάψει σύμφωνο συμβίωσης, καθώς και των ανήλικων τέκνων τους
στους φορείς που διαλειτουργούν με την εφαρμογή
της παρ. 1 του άρθρου 21.
βε) Την επομένη της λήξης των προθεσμιών της υποπερ. βγ), αποστέλλονται μέσω του συστήματος της Γε-
νικής Γραμματείας Πληροφοριακών Συστημάτων και
Ψηφιακής Διακυβέρνησης (Γ.Γ.Π.Σ.Ψ.Δ.) του Υπουργείου
Ψηφιακής Διακυβέρνησης τα στοιχεία των προσώπων
που περιλαμβάνονται στις οριστικοποιημένες καταστάσεις προς τους φορείς που διαλειτουργούν με την
εφαρμογή της παρ. 1 του άρθρου 21, σύμφωνα με την
παρ. 6 του ίδιου άρθρου. Η ανωτέρω αποστολή επέχει
θέση ενημέρωσης των ανωτέρω φορέων για την υποχρέωσή τους προς διαβίβαση των δεδομένων της παρ. 6
του άρθρου 21 στην ανωτέρω εφαρμογή.
2. Αμφισβητήσεις αποκλειστικά και μόνο ως προς την
ιδιότητα του υπόχρεου επιλύονται με πράξη της Επιτροπής Ελέγχου, η οποία εκδίδεται εντός προθεσμίας δύο
(2) μηνών από την υποβολή της αίτησης του ενδιαφερομένου ή των οργάνων που είναι αρμόδια να υποβάλουν
την κατάσταση υπόχρεων κατά την παρ. 1.
3. Οι φορείς του πρώτου εδαφίου της περ. γ) της παρ. 6
του άρθρου 21 εξαιρούνται από την υποχρέωση διαβίβασης στην ενιαία ηλεκτρονική εφαρμογή της παρ. 1
του άρθρου 21 των δεδομένων που διαθέτουν, εφόσον
υποβάλλουν, εντός των προθεσμιών της υποπερ. βγ) της
περ. β) της παρ. 1 του παρόντος, υπεύθυνη δήλωση προς
τη Γ.Γ.Π.Σ.Ψ.Δ., την Επιτροπή Ελέγχου του άρθρου 25 και
την αρμόδια εποπτική αρχή του άρθρου 35 περί του ότι
δεν έχουν φυσικά πρόσωπα ως πελάτες.»
Άρθρο 8
Χρόνος υποβολής της Δήλωσης Περιουσιακής
Κατάστασης - Τροποποίηση παρ. 1 άρθρου 18
ν. 5026/2023
Στην παρ. 1 του άρθρου 18 του ν. 5026/2023 (Α’ 45),
περί του χρόνου υποβολής της Δήλωσης Περιουσιακής
Κατάστασης, επέρχονται οι ακόλουθες τροποποιήσεις: α)
στο πρώτο εδάφιο οι λέξεις «από την απόκτηση» αντικαθίστανται από τις λέξεις «από τη δέκατη έκτη (16η) ημέ-
ρα του μήνα που έπεται της απόκτησης», β) στο δεύτερο
εδάφιο: βα) οι λέξεις «καθώς και για δύο (2) έτη μετά την
απώλεια της ιδιότητας» αντικαθίστανται από τις λέξεις
«και για ένα (1) έτος μετά την απώλεια της ιδιότητας»,
ββ) διαγράφονται οι λέξεις «, με την τελική δήλωση να
αφορά στο έτος χρήσης που έπεται της απώλειας της
ιδιότητας», γ) στο τρίτο εδάφιο, διαγράφονται οι λέξεις
«, με την τελική δήλωση να αφορά στο τρίτο έτος χρήσης που έπεται της απώλειας της ιδιότητας» και η παρ. 1
διαμορφώνεται ως εξής:
«1. Η αρχική Δ.Π.Κ. υποβάλλεται μέσα σε ενενήντα (90)
ημερολογιακές ημέρες από τη δέκατη έκτη (16η) ημέρα
του μήνα που έπεται της απόκτησης της ιδιότητας και
δεν επηρεάζεται από χρονικά μεταγενέστερη απόκτηση
άλλης ιδιότητας, που εμπίπτει στο Κεφάλαιο Β’. Η Δ.Π.Κ.
υποβάλλεται από τους υπόχρεους ετησίως, όσο διαρκεί
η θητεία της δραστηριότητας ή διατηρείται η ιδιότητα
των υπόχρεων και για ένα (1) έτος μετά την απώλεια της
ιδιότητας. Ειδικά, για τους υπόχρεους του άρθρου 4, της
περ. α) του άρθρου 6 και της περ. α) της παρ. 1 του άρθρου 8, η Δ.Π.Κ. υποβάλλεται και για τρία (3) έτη μετά την
απώλεια της ιδιότητας ή τη δημοσίευση στην Εφημερίδα
της Κυβερνήσεως της λήξης της θητείας. Η Δ.Π.Κ. υποβάλλεται από τον ίδιο τον υπόχρεο εντός αποκλειστικής
προθεσμίας τριών (3) μηνών μετά τη λήξη της προθεσμίας υποβολής της δήλωσης φορολογίας εισοδήματος.»
Άρθρο 9
Χρόνος αναφοράς της αρχικής Δήλωσης
Περιουσιακής Κατάστασης - Τροποποίηση
παρ. 2 άρθρου 19 ν. 5026/2023
Στην παρ. 2 του άρθρου 19 του ν. 5026/2023 (Α’ 45),
περί των ατομικών στοιχείων και του χρόνου αναφοράς
της Δήλωσης Περιουσιακής Κατάστασης, προστίθενται
εδάφια δεύτερο και τρίτο, και η παρ. 2 διαμορφώνεται
ως εξής:
«2. Η αρχική Δ.Π.Κ. περιλαμβάνει υποχρεωτικά τα
υφιστάμενα περιουσιακά στοιχεία του υπόχρεου και
των ανήλικων τέκνων του στην ημεδαπή και την αλλοδαπή κατά την ημερομηνία κτήσης της ιδιότητας ή την
ανάληψη υπηρεσίας στην περίπτωση θητείας, την αξία
κτήσης τους, εφόσον μπορεί να τεκμηριωθεί, και τον τρόπο κτήσης τους. Ειδικά για τα περιουσιακά στοιχεία των
υποπερ. αγ) έως αστ) της περ. α) της παρ. 6 του άρθρου
21, τα οποία αντλούνται με αυτόματο τρόπο μέσω διαλειτουργικότητας, η αρχική Δ.Π.Κ. περιλαμβάνει τα στοιχεία
του υπόχρεου και των ανήλικων τέκνων του κατά την
τελευταία ημέρα του ημερολογιακού μήνα που προηγείται της κτήσης της ιδιότητας ή της ανάληψης υπηρεσίας
στην περίπτωση θητείας. Στην περ. αζ) της παρ. 6 του
άρθρου 21 ως χρόνος αναφοράς για την αρχική Δ.Π.Κ.
νοείται η 31η Δεκεμβρίου του προηγούμενου έτους.»
Άρθρο 10
Προσθήκη περιουσιακών στοιχείων που
περιλαμβάνονται στη Δήλωση Περιουσιακής
Κατάστασης - Τροποποίηση παρ. 1 άρθρου 20
ν. 5026/2023
Στην παρ. 1 του άρθρου 20 του ν. 5026/2023 (Α’ 45),
περί των περιουσιακών στοιχείων που περιλαμβάνονται
στη Δήλωση Περιουσιακής Κατάστασης, επέρχονται οι
ακόλουθες τροποποιήσεις: α) στο εισαγωγικό εδάφιο,
προστίθενται οι λέξεις «στην ημεδαπή και στην αλλοδαπή», β) στην περ. δ): βα) οι λέξεις «οι κάθε είδους κα-
ταθέσεις σε τράπεζες, ταμιευτήρια και άλλα πιστωτικά
ιδρύματα» αντικαθίστανται από τις λέξεις «οι κάθε είδους
καταθέσεις και τοποθετήσεις σε λογαριασμούς πληρωμών σε πιστωτικά ιδρύματα» και ββ) προστίθενται οι λέ-
ξεις «, καθώς και τα πολύτιμα μέταλλα και νομίσματα που
τηρούνται σε λογαριασμούς φύλαξης ή αγοραπωλησίας
πιστωτικών ιδρυμάτων» και, μετά από νομοτεχνικές βελτιώσεις, η παρ. 1 του άρθρου 20 διαμορφώνεται ως εξής:
«1. Για την υποβολή της Δ.Π.Κ., ως περιουσιακά στοιχεία στην ημεδαπή και στην αλλοδαπή θεωρούνται ιδίως:
α) Τα έσοδα από κάθε πηγή.
β) Τα ακίνητα, καθώς και τα εμπράγματα δικαιώματα
σε αυτά, με ακριβή προσδιορισμό τους.
γ) Οι μετοχές ημεδαπών και αλλοδαπών εταιρειών, τα
ομόλογα και ομολογίες κάθε είδους, τα μερίδια αμοιβαίων κεφαλαίων κάθε είδους και τα παράγωγα χρηματο-
οικονομικά προϊόντα κάθε είδους.
δ) Οι κάθε είδους καταθέσεις και τοποθετήσεις σε
λογαριασμούς πληρωμών σε πιστωτικά ιδρύματα και
χρηματοπιστωτικούς οργανισμούς, τα κάθε είδους χρηματιστηριακά ή ασφαλιστικά προϊόντα και συμμετοχές
σε κεφάλαια επιχειρηματικών ή επενδυτικών συμμετοχών (funds) και καταπιστεύματα (trusts), καθώς και
τα πολύτιμα μέταλλα και νομίσματα που τηρούνται σε
λογαριασμούς φύλαξης ή αγοραπωλησίας πιστωτικών
ιδρυμάτων.
ε) Η μίσθωση θυρίδων σε ημεδαπά ή αλλοδαπά πιστωτικά ιδρύματα ή άλλες εταιρείες που παρέχουν αυτήν
την υπηρεσία.
στ) Τα κάθε χρήσης οχήματα, καθώς και τα πλωτά και
εναέρια μεταφορικά μέσα.
ζ) Η συμμετοχή σε κάθε είδους εταιρεία ή επιχείρηση.»
Άρθρο 11
Τρόπος υποβολής της Δήλωσης Περιουσιακής
Κατάστασης και διαλειτουργικότητα -
Αντικατάσταση παρ. 6 και τροποποίηση παρ. 7
και 10 άρθρου 21 ν. 5026/2023
1. Η παρ. 6 του άρθρου 21 του ν. 5026/2023 (Α’ 45),
περί του τρόπου υποβολής της Δήλωσης Περιουσιακής
Κατάστασης, αντικαθίσταται ως εξής:
«6.α) Ο υπόχρεος, μετά από την αυθεντικοποίηση της
παρ. 2, μεταφέρει στη Δ.Π.Κ. με αυτόματο τρόπο μέσω
της διαλειτουργικότητας της εφαρμογής της παρ. 1, τα
ακόλουθα περιουσιακά στοιχεία:
αα) Τα δεδομένα της τελευταίας δήλωσης φορολογίας
εισοδήματος (Ε1) του έτους στο οποίο αφορά η Δ.Π.Κ.,
η οποία υποβλήθηκε ηλεκτρονικά,
αβ) τα στοιχεία των ακινήτων που περιλαμβάνονται
στην περιουσιακή του κατάσταση κατά την 1η Ιανουαρίου του επόμενου έτους από αυτό στο οποίο αφορά η
Δ.Π.Κ., αν η Δ.Π.Κ. είναι ετήσια, ή του τρέχοντος έτους, αν
η Δ.Π.Κ. είναι αρχική, όπως αυτά τηρούνται ηλεκτρονικά
στην Ανεξάρτητη Αρχή Δημοσίων Εσόδων (Α.Α.Δ.Ε.),
αγ) το ύψος των υπολοίπων των καταθετικών λογαριασμών, των λογαριασμών πληρωμών, των επενδυτι-
κών προϊόντων, καθώς και των λογαριασμών φύλαξης
ή αγοραπωλησίας πολύτιμων μετάλλων και νομισμάτων.
αδ) στοιχεία θυρίδων, των οποίων είναι δικαιούχος,
αε) στοιχεία για οχήματα κάθε χρήσης, πλωτά ή εναέρια μεταφορικά μέσα, όπως αυτά τηρούνται ηλεκτρονικά
στην Α.Α.Δ.Ε. και στο Μητρώο Οχημάτων του Υπουργείου Υποδομών και Μεταφορών,
αστ) συμμετοχές σε κάθε είδους εταιρείες ή επιχειρήσεις, όπως αυτά τηρούνται ηλεκτρονικά στο Γενικό Εμπο-
ρικό Μητρώο (Γ.Ε.ΜΗ.), εκτός από αυτά που αφορούν σε
ανώνυμες εταιρείες,
αζ) στοιχεία για κάθε είδους δανειακές υποχρεώσεις
των υπόχρεων του άρθρου 4, της περ. α) του άρθρου 6
και της περ. α) της παρ. 1 του άρθρου 8 κατά την 31η
Δεκεμβρίου του προηγούμενου έτους, εφόσον καθεμία από αυτές υπερβαίνει το ποσό των πέντε χιλιάδων
(5.000) ευρώ.
β) Ο υπόχρεος, μετά από τη μεταφορά των δεδομένων της περ. α), ελέγχει την ορθότητα των στοιχείων και,
πριν από την οριστικοποίηση και υποβολή της Δ.Π.Κ.,
δύναται να τροποποιεί τη Δ.Π.Κ. διαγράφοντας και προσθέτοντας εγγραφές στα πεδία των οικείων πινάκων,
συμπληρώνοντας δεδομένα, πληροφορίες, παρατηρήσεις ή διευκρινήσεις στα κενά πεδία για τις υφιστάμενες
εγγραφές. Δύναται, επίσης, να αναρτά δικαιολογητικά ή
άλλα στοιχεία σχετικά με τα πεδία της Δ.Π.Κ..
γ) Οι χρηματοπιστωτικοί οργανισμοί και τα πιστωτικά ιδρύματα, συμπεριλαμβανομένων και των υπο-
καταστημάτων αλλοδαπών πιστωτικών ιδρυμάτων
και αλλοδαπών χρηματοπιστωτικών οργανισμών υπό
την προϋπόθεση ότι έχουν πελάτες φυσικά πρόσωπα,
υποχρεούνται να διαβιβάζουν στην εφαρμογή όλα τα
δεδομένα τα οποία διαθέτουν και τα οποία αφορούν
τις υποπερ. αγ), αδ) και αζ) της περ. α), σύμφωνα με τις
διακρίσεις των παρ. 2 και 3 του άρθρου 19, για την υποβολή αρχικής ή ετήσιας Δ.Π.Κ., αντίστοιχα, μέσω του Κέ-
ντρου Διαλειτουργικότητας της Γ.Γ.Π.Σ.Ψ.Δ., σύμφωνα
με το άρθρο 47 του ν. 4623/2019 (Α’ 134) και το άρθρο
84 του ν. 4727/2020. Η ίδια υποχρέωση ισχύει και για το
Γενικό Εμπορικό Μητρώο (Γ.Ε.ΜΗ.) ως προς τα δεδομένα
που αφορούν τα στοιχεία της υποπερ. αστ) της περ. α),
εκτός από αυτά που αφορούν σε ανώνυμες εταιρείες. Τα
ανωτέρω δεδομένα διαβιβάζονται στην εφαρμογή της
παρ. 1 ως εξής: α) Αυτά τα οποία αφορούν την υποβολή
των ετήσιων δηλώσεων, το αργότερο μέχρι τις 31 Μαΐου κάθε έτους, β) αυτά τα οποία αφορούν την υποβολή
των αρχικών δηλώσεων του στοιχείου i) της υποπερ. βγ)
της περ. β) της παρ. 1 του άρθρου 17, εντός προθεσμίας
ενός (1) μήνα από την ενημέρωση του φορέα, σύμφωνα με την υποπερ. βε) της περ. β) της παρ. 1 του ίδιου
άρθρου. Μετά από τη διαβίβαση των δεδομένων των
περιουσιακών στοιχείων των υπόχρεων στην εφαρμογή της παρ. 1, σύμφωνα με τα προηγούμενα εδάφια, οι
διαλειτουργούντες φορείς διαγράφουν αμελλητί από τα
αρχεία τους τα στοιχεία των προσώπων για τα οποία δεν
τηρούν δεδομένα περιουσιακών στοιχείων.
δ) Για τους σκοπούς του παρόντος αίρονται για το
Γ.Ε.ΜΗ., τους χρηματοπιστωτικούς οργανισμούς και τα
πιστωτικά ιδρύματα, καθώς και για τα εντεταλμένα προς
τούτο φυσικά πρόσωπα αυτών, οι διατάξεις περί επαγγελματικού τραπεζικού και χρηματιστηριακού απορρή-
του, συμπεριλαμβανομένου του απορρήτου των τραπεζικών καταθέσεων του άρθρου 1 του ν.δ. 1059/1971
(Α’ 270), τηρουμένων σε κάθε περίπτωση των διατάξεων
του Κανονισμού (ΕΕ) 2016/679 του Ευρωπαϊκού Κοινοβουλίου και του Συμβουλίου της 27ης Απριλίου 2016
(ΕΕ L 119) [Γενικός Κανονισμός για την Προστασία Δεδομένων (Γ.Κ.Π.Δ.)] και του ν. 4624/2019 (Α’ 137) για την
επεξεργασία των δεδομένων προσωπικού χαρακτήρα.
Μετά από τη διαβίβαση των δεδομένων στην εφαρμογή
της παρ. 1, τόσο τα ως άνω νομικά πρόσωπα όσο και τα
φυσικά πρόσωπα αυτών ουδεμία ευθύνη φέρουν για
οποιαδήποτε μεταγενέστερη τροποποίηση της Δ.Π.Κ.
εκ μέρους του υπόχρεου.
ε) Η Γ.Γ.Π.Σ.Ψ.Δ. μεριμνά για την ανάρτηση στην ιστοσελίδα της εφαρμογής της παρ. 1, επικαιροποιημένου
καταλόγου των φορέων που διαλειτουργούν πλήρως με
την εφαρμογή, σύμφωνα με την απόφαση της παρ. 1A
του άρθρου 45. Μεριμνά, επίσης, μέσω ανάρτησης στην
ανωτέρω ιστοσελίδα, για την πλήρη ενημέρωση των
υπόχρεων προσώπων σχετικά με τα ατομικά στοιχεία
αυτών που διαβιβάζονται στους διαλειτουργούντες φορείς προς τον σκοπό της αυτόματης συμπλήρωσης της
Δ.Π.Κ. μέσω διαλειτουγικότητας, κατά τα οριζόμενα στην
παρ. 6, καθώς και ως προς το χρονικό διάστημα διατήρησης των στοιχείων αυτών στην εφαρμογή της παρ. 1.»
2. Στην παρ. 7 του άρθρου 21 του ν. 5026/2023 επέρχονται οι ακόλουθες τροποποιήσεις: α) στην περ. β) του
πρώτου εδαφίου: αα) η λέξη «αρχική» αντικαθίσταται
από τη λέξη «ετήσια» και αβ) η λέξη «ετήσια» αντικαθίσταται από τη λέξη «αρχική», β) στην περ. γ) του πρώ-
του εδαφίου: βα) οι λέξεις «τα πιστωτικά ιδρύματα και
οι χρηματοπιστωτικοί οργανισμοί» διαγράφονται και ββ)
προστίθενται οι λέξεις «οι φορείς που διαλειτουργούν»,
γ) προστίθενται νέα εδάφια, δεύτερο, τρίτο, τέταρτο,
πέμπτο, έβδομο και όγδοο και η παρ. 7 διαμορφώνεται
ως εξής:
«7. Όλα: α) τα δεδομένα των ανωτέρω δηλώσεων φορολογίας εισοδήματος, όπως έχουν διαμορφωθεί κατά
την ημερομηνία οριστικής υποβολής της Δ.Π.Κ. από την
υποβολή τροποποιητικών και συμπληρωματικών δηλώσεων εισοδήματος για το έτος που αφορά η Δ.Π.Κ.,
β) τα στοιχεία της περιουσιακής κατάστασης του υπόχρεου κατά την 1η Ιανουαρίου του επόμενου έτους στο
οποίο αφορά η Δ.Π.Κ., εφόσον η Δ.Π.Κ. είναι ετήσια, ή
του τρέχοντος έτους, εφόσον η Δ.Π.Κ. είναι αρχική, και
γ) τα δεδομένα που διαβιβάζουν κατά τη συμπλήρωση
της Δ.Π.Κ. οι φορείς που διαλειτουργούν, σύμφωνα με
την παρ. 6, επισυνάπτονται αυτόματα ηλεκτρονικά στην
υποβαλλόμενη Δ.Π.Κ..
Η για οποιονδήποτε λόγο αδυναμία: α) άντλησης και
μεταφοράς των απαιτούμενων δεδομένων της περ. α)
της παρ. 6 για τη συμπλήρωση της δήλωσης με αυτόματο τρόπο μέσω της διαλειτουργικότητας της εφαρμογής
της παρ. 1 ή β) αυτόματης ηλεκτρονικής επισύναψης των
παραστατικών στην υποβαλλόμενη Δ.Π.Κ., δεν απαλλάσσει τα πρόσωπα του Κεφαλαίου Β’ από την υποχρέωση
υποβολής Δ.Π.Κ., σύμφωνα με τις διατάξεις του παρόντος.
Στην περίπτωση αυτή, τα αναγκαία στοιχεία και δεδομένα
συμπληρώνονται και επισυνάπτονται με αποκλειστική
ευθύνη του υπόχρεου, οι δε χρηματοπιστωτικοί οργανισμοί, τα πιστωτικά ιδρύματα και οι λοιποί φορείς υποχρε-
ούνται να χορηγούν στον υπόχρεο, χωρίς επιβάρυνση,
εντός τριών (3) εργάσιμων ημερών από την υποβολή σε
αυτά σχετικού αιτήματος, βεβαιώσεις για τα δεδομένα της
περ. α) της παρ. 6, για την υποβολή αρχικών ή ετήσιων δηλώσεων. Ομοίως, με αποκλειστική ευθύνη του υπόχρεου
δηλώνονται τα στοιχεία τα οποία περιλαμβάνονται στη
Δ.Π.Κ., σύμφωνα με το άρθρο 20, και τα οποία τηρούνται
σε οποιονδήποτε φορέα ή νομικό πρόσωπο ή οντότητα
της ημεδαπής ή της αλλοδαπής, και δεν μεταφέρονται με
αυτόματο τρόπο μέσω διαλειτουργικότητας στη Δ.Π.Κ.,
σύμφωνα με τις διατάξεις του παρόντος. Τα οικεία παραστατικά για τα στοιχεία του προηγουμένου εδαφίου
επισυνάπτονται στη δήλωση με ευθύνη του υπόχρεου,
εφόσον τούτο απαιτείται σύμφωνα με τις διατάξεις του
παρόντος. Ειδικώς για πιστωτικά ιδρύματα και χρηματιστοπιστωτικούς οργανισμούς της αλλοδαπής τα απαι-
τούμενα στοιχεία δηλώνονται με κάθε πρόσφορο τρόπο.
Τα υπόχρεα πρόσωπα που για οποιονδήποτε λόγο δεν
έχουν καταχωριστεί από τους αρμόδιους φορείς στην
κατάσταση υπόχρεων της παρ. 1 του άρθρου 17, δεν
απαλλάσσονται από την υποχρέωση υποβολής Δ.Π.Κ. και
Δ.Ο.Σ., σύμφωνα με τις διατάξεις του παρόντος, οφείλουν,
δε, να συμπληρώσουν τις εν λόγω δηλώσεις με δική τους
ευθύνη, επισυνάπτοντας τα παραστατικά της παρ. 10,
εφόσον τούτο απαιτείται σύμφωνα με τις διατάξεις του
παρόντος. Για την υποστήριξη της συμπλήρωσης της
δήλωσης από τα υπόχρεα πρόσωπα του προηγούμενου
εδαφίου, κατόπιν ενημέρωσής τους, πραγματοποιείται
άντληση των απαιτούμενων δεδομένων από τους φορείς
που διαλειτουργούν εντός δύο (2) εργάσιμων ημερών από
την έναρξη συμπλήρωσης της δήλωσης.»
3. Στο δεύτερο εδάφιο της παρ. 10 του άρθρου 21 του
ν. 5026/2023 επέρχονται οι ακόλουθες τροποποιήσεις: α)
στην περ. α) διαγράφονται οι λέξεις «, όταν πρόκειται για
ακίνητα που είτε δεν περιλαμβάνονται στη μεταφορά
κατά την παρ. 6 είτε δεν επιλέχθηκε να μεταφερθούν
κατά την παρ. 6», β) στην περ. η): βα) προστίθενται οι
λέξεις «ημεδαπών ή», ββ) η λέξη «καταθέσεων» αντικαθίσταται από τις λέξεις «καταθετικών λογαριασμών,
λογαριασμών πληρωμών, λογαριασμών φύλαξης ή/και
αγοραπωλησίας πολύτιμων μετάλλων και νομισμάτων,»
και βγ) προστίθενται οι λέξεις «στην ημεδαπή ή», γ) στην
περ. ζ) προστίθενται οι λέξεις «εφόσον κάθε μία από
αυτές υπερβαίνει το ποσό των πέντε χιλιάδων (5.000)
ευρώ,», δ) προστίθεται περ. θ) και η παρ. 10, μετά από
νομοτεχνικές βελτιώσεις, διαμορφώνεται ως εξής:
«10. Στις δηλώσεις περιουσιακής κατάστασης, οι οποίες
ελέγχονται υποχρεωτικά και κατά προτεραιότητα, επισυνάπτονται ηλεκτρονικά τα αναγκαία έγγραφα, εφόσον
αυτά δεν έχουν επισυναφθεί αυτόματα, σύμφωνα με την
παρ. 7. Η επισύναψη γίνεται άπαξ κατά την υποβολή της
αρχικής δήλωσης και όποτε υπάρχουν μεταβολές κατά την
υποβολή κάθε ετήσιας δήλωσης, από τα οποία προκύπτει
η δηλούμενη περιουσιακή κατάσταση και ειδικότερα:
α) Συμβόλαια των ακινήτων.
β) Βεβαιώσεις επενδυτικών προϊόντων και χαρτοφυλακίων χρηματοοικονομικών προϊόντων, όπως αυτά πε-
ριγράφονται στην περ. γ) της παρ. 1 του άρθρου 20, που
κατ’ ελάχιστον περιλαμβάνουν το όνομα του χειριστή της
μερίδας, το όνομα των προϊόντων, το κόστος κτήσης και
την αποτίμηση αυτών.
γ) Βεβαιώσεις ή παραστατικά για κάθε είδους χρηματιστηριακά ή ασφαλιστικά προϊόντα και συμμετοχές σε
κεφάλαια επιχειρηματικών ή επενδυτικών συμμετοχών
(funds) και καταπιστευμάτων (trusts).
δ) Παραστατικά των ημεδαπών ή αλλοδαπών πιστωτικών ιδρυμάτων ή εταιρειών μίσθωσης θυρίδων από τα
οποία αποδεικνύεται η μίσθωση θυρίδων.
ε) Άδειες κυκλοφορίας οχημάτων οποιασδήποτε χρήσης, καθώς και πλωτών και εναέριων μεταφορικών μέ-
σων, και, σε περίπτωση απόκτησης ή εκποίησης των πιο
πάνω μέσων κατά τη διάρκεια του χρόνου που αφορά
η δήλωση, επιπλέον παραστατικά αγοράς ή πώλησης.
στ) Παραστατικά για συμμετοχή σε κάθε είδους εταιρεία ή επιχείρηση.
ζ) Παραστατικά από τα οποία προκύπτουν οι δανειακές υποχρεώσεις της παρ. 2 του άρθρου 20, εφόσον κάθε
μία από αυτές υπερβαίνει το ποσό των πέντε χιλιάδων
(5.000) ευρώ, μόνο για τις δηλώσεις των υπόχρεων του
άρθρου 4, της περ. α) του άρθρου 6 και της περ. α) της
παρ. 1 του άρθρου 8.
η) Παραστατικά ημεδαπών ή αλλοδαπών πιστωτικών
ιδρυμάτων και χρηματοπιστωτικών οργανισμών από τα
οποία προκύπτουν τα υπόλοιπα κάθε είδους καταθετικών λογαριασμών, λογαριασμών πληρωμών, λογαρια-
σμών φύλαξης ή αγοραπωλησίας πολύτιμων μετάλλων
και νομισμάτων, που τηρούνται στην ημεδαπή ή στην
αλλοδαπή.»
Άρθρο 12
Ενημέρωση από την Επιτροπή Ελέγχου σχετικά
με τη μη υποβολή Δήλωσης Περιουσιακής
Κατάστασης και Δήλωσης Οικονομικών
Συμφερόντων - Τροποποίηση άρθρου 22
ν. 5026/2023
Στο τρίτο εδάφιο του άρθρου 22 του ν. 5026/2023
(Α’ 45), περί της μη εμπρόθεσμης υποβολής Δήλωσης
Περιουσιακής Κατάστασης και Δήλωσης Οικονομικών
Συμφερόντων, οι λέξεις «ο συντονιστής του άρθρου 26»
αντικαθίστανται από τις λέξεις «η Επιτροπή Ελέγχου του
άρθρου 25» και το άρθρο 22 διαμορφώνεται ως εξής:
«Άρθρο 22
Μη εμπρόθεσμη υποβολή δήλωσης
Με την επιφύλαξη της παρ. 1 του άρθρου 39, σε
περίπτωση μη εμπρόθεσμης υποβολής Δ.Π.Κ. και της
δήλωσης του άρθρου 23 επιτρέπεται η υποβολή της
εντός τριάντα (30) ημερών από την πάροδο της προθεσμίας που ορίζεται στην παρ. 1 του άρθρου 18, ύστερα
από πληρωμή ηλεκτρονικού παράβολου ποσού διακοσίων (200) ευρώ για τους υπόχρεους του άρθρου
4, της περ. α) του άρθρου 6 και της περ. α) της παρ. 1
του άρθρου 8 και πενήντα (50) ευρώ για τους λοιπούς
υπόχρεους. Μετά την πάροδο των τριάντα (30) ημερών του πρώτου εδαφίου και μέχρι τη συμπλήρωση
ενός (1) έτους από την πάροδο της προθεσμίας που
ορίζεται στην παρ. 1 του άρθρου 18, η υποβολή δήλωσης επιτρέπεται ύστερα από πληρωμή ηλεκτρονικού
παράβολου ποσού τετρακοσίων (400) ευρώ για τους
υπόχρεους του άρθρου 4, της περ. α) του άρθρου 6 και
της περ. α) της παρ. 1 του άρθρου 8 και εκατό (100)
ευρώ για τους λοιπούς υπόχρεους. Σε περίπτωση μη
υποβολής Δ.Π.Κ. και της Δήλωσης Οικονομικών Συμφερόντων, η Επιτροπή Ελέγχου του άρθρου  25 και τα
όργανα του άρθρου 27 ενημερώνουν αμελλητί τους
αρμόδιους φορείς ή όργανα της παρ. 1 του άρθρου 17
και ο υπόχρεος διώκεται πειθαρχικά κατά τις κείμενες
πειθαρχικές διατάξεις.»
Άρθρο 13
Χρόνος διατήρησης δεδομένων -
Αντικατάσταση παρ. 9 άρθρου 24 ν. 5026/2023
Η παρ. 9 του άρθρου 24 του ν. 5026/2023 (Α’ 45), περί
των τεχνικών ρυθμίσεων για την υποβολή Δηλώσεων
Περιουσιακής Κατάστασης και δηλώσεων Οικονομικών
Συμφερόντων και περί των οργανωτικών μέτρων για την
ασφάλεια της επεξεργασίας, αντικαθίσταται ως εξής:
«9.α) Τα ηλεκτρονικά αρχεία, με τα οποία διαβιβάζονται τα δεδομένα στην εφαρμογή της παρ. 1 του άρθρου
21 από το Γενικό Εμπορικό Μητρώο, τους χρηματοπιστωτικούς οργανισμούς, τα πιστωτικά ιδρύματα και τους
λοιπούς φορείς που διαλειτουργούν, και β) τα δεδομένα
που καταχωρίζονται από τους υπόχρεους στις Δ.Π.Κ. και
Δ.Ο.Σ. διατηρούνται για χρονικό διάστημα πέντε (5) ετών
από τη λήξη του έτους υποβολής της δήλωσης. Αν προκύπτουν ενδείξεις ή νέα αποδεικτικά στοιχεία τέλεσης
ή απόπειρας τέλεσης του κακουργήματος της παρ. 2
του άρθρου 39, τα ηλεκτρονικά αρχεία και δεδομένα
του προηγούμενου εδαφίου διατηρούνται μέχρι τη συμπλήρωση της προθεσμίας παραγραφής του εν λόγω
κακουργήματος.»
Άρθρο 14
Επέκταση του ελέγχου των παρ. 1 και 2 του
άρθρου 32 του ν. 2843/2000 και στα πρόσωπα
της περ. α) του άρθρου 4 του ν. 5026/2023 -
Τροποποίηση παρ. 7 άρθρου 30 ν. 5026/2023
Η περ. α) της παρ. 7 του άρθρου 30 του ν. 5026/2023
(Α’ 45), περί της διαδικασίας ελέγχου των Δηλώσεων Περιουσιακής Κατάστασης, αντικαθίσταται και η παρ. 7,
μετά από νομοτεχνικές βελτιώσεις, διαμορφώνεται ως
εξής:
«7. Η Επιτροπή Ελέγχου ελέγχει την τήρηση των περιορισμών των παρ. 1 και 2 του άρθρου 32 του ν. 2843/2000
(Α’ 219) από τα εξής πρόσωπα, όταν ενεργούν ατομικά,
καθώς και για λογαριασμό των συζύγων, εν διαστάσει
συζύγων, των προσώπων με τα οποία έχουν συνάψει
σύμφωνο συμβίωσης και των ανήλικων τέκνων τους:
α) Τα υπόχρεα πρόσωπα της περ. α) του άρθρου 4, τους
γενικούς και τους ειδικούς γραμματείς των υπουργείων
και της Προεδρίας της Κυβέρνησης.
β) Τους γενικούς γραμματείς περιφερειών, τους περιφερειάρχες και τους δημάρχους, τους αντιδημάρχους,
τους προέδρους και τα τακτικά μέλη των επιτροπών
των δήμων, τους προέδρους και τα μέλη των δημοτικών
συμβουλίων, τους προέδρους, τους διευθύνοντες συμβούλους και τα μέλη των διοικητικών συμβουλίων και
τους γενικούς διευθυντές των δημοτικών Ν.Π.Δ.Δ., των
αμιγών ή μεικτών δημοτικών επιχειρήσεων των ανωτέρω
Ο.Τ.Α. και των συνδέσμων δήμων, τους προϊσταμένους
των γενικών διευθύνσεων και διευθύνσεων των δήμων,
τους προέδρους και τους διαχειριστές των τραπεζικών
λογαριασμών των σχολικών επιτροπών.
γ) Τους προϊσταμένους των γενικών διευθύνσεων των
υπουργείων, τους προέδρους, τους αντιπροέδρους,
τους διοικητές, τους υποδιοικητές, τα εκτελεστικά
μέλη, τους διευθύνοντες ή εντεταλμένους συμβούλους και τους γενικούς διευθυντές Ν.Π.Δ.Δ., ανώνυ-
μων εταιρειών του Δημοσίου της παρ. 1 του άρθρου
3 του ν. 4972/2022 (Α’ 181), δημόσιων οργανισμών και
νομικών προσώπων ιδιωτικού δικαίου, υπό την προϋπόθεση ότι όλα τα ανωτέρω νομικά πρόσωπα ανήκουν
στο κράτος ή επιχορηγούνται, τακτικώς, από κρατικούς
πόρους κατά πενήντα τοις εκατό (50%) τουλάχιστον του
ετήσιου προϋπολογισμού τους ή τη διοίκησή τους ορίζει, άμεσα ή έμμεσα, το Δημόσιο με διοικητική πράξη
ή ως μέτοχος.
δ) Τους προέδρους και τα τακτικά μέλη όλων των
επιτροπών διαγωνισμών προμηθειών, μελετών και
παροχής υπηρεσιών των κρατικών υπηρεσιών, συμπεριλαμβανομένων και των ενόπλων δυνάμεων, των
Ν.Π.Δ.Δ., των νομικών προσώπων ιδιωτικού δικαίου
που ανήκουν στο κράτος ή επιχορηγούνται, τακτικώς,
από κρατικούς πόρους κατά πενήντα τοις εκατό (50%),
τουλάχιστον, του ετήσιου προϋπολογισμού τους ή τη
διοίκηση των οποίων ορίζει, άμεσα ή έμμεσα, το Δημόσιο με διοικητική πράξη ή ως μέτοχος, των ανώνυ-
μων εταιρειών του Δημοσίου της παρ. 1 του άρθρου 3
του ν.  4972/2022 και των δημόσιων οργανισμών,
εφόσον η προϋπολογιζόμενη δαπάνη υπερβαίνει το
ποσό των εκατόν πενήντα χιλιάδων (150.000) ευρώ
ανά διαγωνισμό, τον προϊστάμενο της Γενικής Διεύθυνσης Κρατικών Προμηθειών και τους προϊσταμέ-
νους των διευθύνσεων αυτής, τους κατέχοντες θέσεις
προϊσταμένων οποιουδήποτε οργανωτικού επιπέδου
οργανικών μονάδων προμηθειών στο Δημόσιο και
στα ανωτέρω νομικά πρόσωπα δημοσίου και ιδιωτικού δικαίου, στις ανώνυμες εταιρείες του Δημοσίου
της παρ. 1 του άρθρου 3 του ν. 4972/2022 και τους
δημόσιους οργανισμούς, τον Πρόεδρο και τα μέλη
όλων των επιτροπών διαγωνισμών δημόσιων έργων
των ανωτέρω φορέων, εφόσον η προϋπολογιζόμενη
δαπάνη του έργου υπερβαίνει τις τριακόσιες χιλιάδες
(300.000) ευρώ, τους προέδρους, διοικητές, υποδιοικητές και γενικούς διευθυντές πιστωτικών ιδρυμάτων
που ελέγχονται από το κράτος.»
Άρθρο 15
Παράλειψη υποχρέωσης διαβίβασης
δεδομένων εκ μέρους των χρηματοπιστωτικών
οργανισμών και των πιστωτικών ιδρυμάτων -
Ποινικές και διοικητικές κυρώσεις -
Τροποποίηση άρθρου 35 ν. 5026/2023
Στο άρθρο 35 του ν. 5026/2023 (Α’ 45), περί της παράλειψης της υποχρέωσης διαβίβασης δεδομένων εκ
μέρους των χρηματοπιστωτικών οργανισμών και πιστωτικών ιδρυμάτων, επέρχονται οι ακόλουθες τροποποιή-
σεις: α) στον τίτλο, προστίθενται οι λέξεις «- Ποινικές και
διοικητικές κυρώσεις», β) η μόνη παράγραφος αριθμείται
ως παρ. 1, γ) στην παρ. 1, οι λέξεις «του δεύτερου εδαφίου της παρ. 6 του άρθρου 21» αντικαθίστανται από
τις λέξεις «του πρώτου εδαφίου της περ. γ) της παρ. 6
του άρθρου 21», δ) προστίθενται παρ. 2, 3, 4 και 5 και
το άρθρο 35 διαμορφώνεται ως εξής:
«Άρθρο 35
Παράλειψη υποχρέωσης διαβίβασης δεδομένων
εκ μέρους των χρηματοπιστωτικών οργανισμών
και των πιστωτικών ιδρυμάτων - Ποινικές και
διοικητικές κυρώσεις
1. Για τα φυσικά πρόσωπα των χρηματοπιστωτικών
οργανισμών και πιστωτικών ιδρυμάτων του πρώτου
εδαφίου της περ. γ) της παρ. 6 του άρθρου 21, η μη
τήρηση της υποχρέωσης του ίδιου εδαφίου τιμωρείται
με ποινή φυλάκισης έως δώδεκα (12) μήνες ή χρηματική ποινή.
2. Στα νομικά πρόσωπα της περ. γ) της παρ. 6 του
άρθρου 21, που παραλείπουν να διαλειτουργήσουν με
την ηλεκτρονική εφαρμογή της παρ. 1 του άρθρου 21
ή που υποβάλλουν αναληθή υπεύθυνη δήλωση, κατά
την παρ. 3 του άρθρου 17, επιβάλλεται, με απόφαση
των εποπτικών αρχών της παρ. 3, πρόστιμο από δέκα
χιλιάδες (10.000) έως εκατό χιλιάδες (100.000) ευρώ
ανά υπόχρεο προς υποβολή δήλωσης ή μέχρι ένα
εκατομμύριο (1.000.000) ευρώ όταν είναι αδύνατος ο
προσδιορισμός των υπόχρεων προσώπων. Για τον υπολογισμό του ύψους του προστίμου λαμβάνονται υπόψη
όλες οι σχετικές περιστάσεις, και ιδίως η βαρύτητα της
παράβασης, η οικονομική επιφάνεια και η υποτροπή
του νομικού προσώπου. Καμία κύρωση δεν επιβάλλεται
χωρίς προηγούμενη κλήτευση των νόμιμων εκπροσώπων του νομικού προσώπου για παροχή εξηγήσεων. Η
κλήση κοινοποιείται στο ενδιαφερόμενο νομικό πρόσωπο τουλάχιστον δέκα (10) πλήρεις ημέρες πριν από
την ημέρα ακρόασης. Κατά τα λοιπά, εφαρμόζονται
οι παρ. 1 και 2 του άρθρου 6 του Κώδικα Διοικητικής
Διαδικασίας (ν. 2690/1999, Α’ 45). Για τη διαπίστωση
τέλεσης των παραβάσεων και για την επιβολή των προβλεπόμενων κυρώσεων αρμόδιες είναι οι εποπτικές
αρχές της παρ. 3, σύμφωνα με τις διατάξεις που διέπουν
τη λειτουργία τους. Το διοικητικό πρόστιμο του πρώτου
εδαφίου επιβάλλεται ανεξαρτήτως της επιβολής άλλων
κυρώσεων.
3. Αρμόδιες αρχές για την εποπτεία της εφαρμογής της
παρ. 3 του άρθρου 17 και της παρ. 6 του άρθρου 21 είναι:
α) Η Τράπεζα της Ελλάδος για: αα) τα πιστωτικά ιδρύματα, αβ) τις ασφαλιστικές επιχειρήσεις που ασκούν
δραστηριότητες ασφαλίσεων ζωής, αγ) τις εταιρείες
χρηματοδοτικής μίσθωσης, αδ) τις εταιρείες διαχείρισης απαιτήσεων πιστωτικών ιδρυμάτων από δάνεια
και πιστώσεις και τους διαχειριστές πιστώσεων, αε) τις
εταιρείες παροχής πιστώσεων, αστ) τα ιδρύματα ηλεκτρονικού χρήματος, αζ) τα ιδρύματα πληρωμών, αη) τις
ταχυδρομικές εταιρείες, ως προς τις παρεχόμενες υπηρεσίες πληρωμών, αθ) τις εταιρείες μίσθωσης θυρίδων,
αι) τα ιδρύματα μικροχρηματοδοτήσεων.
β) Η Επιτροπή Κεφαλαιαγοράς για: βα) τις εταιρείες
επενδύσεων χαρτοφυλακίου μέχρι την εισαγωγή τους
σε ρυθμιζόμενη αγορά ή πολυμερή μηχανισμό διαπραγμάτευσης, ββ) τις εταιρείες διαχείρισης αμοιβαίων
κεφαλαίων, βγ) τις εταιρείες παροχής επενδυτικών υπηρεσιών και τους συνδεδεμένους αντιπροσώπους τους,
βδ) τις εταιρείες επενδυτικής διαμεσολάβησης, βε) τις
εταιρείες κεφαλαίου επιχειρηματικών συμμετοχών μέχρι
την εισαγωγή τους σε ρυθμιζόμενη αγορά ή πολυμερή
μηχανισμό διαπραγμάτευσης, βστ) τις εταιρείες επενδύσεων σε ακίνητη περιουσία μέχρι την εισαγωγή τους σε
ρυθμιζόμενη αγορά ή πολυμερή μηχανισμό διαπραγμάτευσης, βζ) τους διαχειριστές οργανισμών εναλλακτικών
επενδύσεων, βη) τους παρόχους υπηρεσιών θεματοφυλακής ψηφιακών πορτοφολιών.
γ) Ο Υπουργός Δικαιοσύνης για τους συμβολαιογράφους ως προς την τήρηση των υποχρεώσεων που απορ-
ρέουν από την παρ. 2 του άρθρου 8.
δ) Το Υπουργείο Ανάπτυξης για το Γενικό Εμπορικό
Μητρώο (Γ.Ε.ΜΗ.).
ε) Το Υπουργείο Υποδομών και Μεταφορών για το
Μητρώο Οχημάτων του Υπουργείου Υποδομών και
Μεταφορών.
στ) Ο Υπουργός Εθνικής Οικονομίας και Οικονομικών
για τα νομικά πρόσωπα και τις οντότητες που δεν ανήκουν σε κάποια από τις περ. α) έως ε) της παρούσας.
4. Η εφαρμογή της παρ. 2 για την επιβολή διοικητικών κυρώσεων σε βάρος των νομικών προσώπων και
οντοτήτων της παρ. 3 είναι ανεξάρτητη από την αστική,
πειθαρχική ή ποινική ευθύνη των αναφερόμενων στην
παρ. 1 φυσικών προσώπων.
5. Τα πρόστιμα που προβλέπονται στο παρόν αποτελούν έσοδα του Ταμείου Χρηματοδότησης Δικαστικών
Κτιρίων (ΤΑ.Χ.ΔΙ.Κ.) και εισπράττονται, σύμφωνα με τις
διατάξεις του Κώδικα Είσπραξης Δημοσίων Εσόδων
(ν. 4978/2022, Α’ 190).»
Άρθρο 16
Προσθήκη των πολύτιμων μετάλλων ή
νομισμάτων στην απαγόρευση εκποίησης
περιουσιακών στοιχείων - Τροποποίηση παρ. 2
άρθρου 42 ν. 5026/2023
Στο δεύτερο εδάφιο της παρ. 2 του άρθρου 42 του
ν. 5026/2023 (Α’ 45), περί της δέσμευσης και της απαγόρευσης εκποίησης περιουσιακών στοιχείων, προστίθε-
νται οι λέξεις «, πολύτιμων μετάλλων ή νομισμάτων» και
η παρ. 2 διαμορφώνεται ως εξής:
«2. Η απαγόρευση της παρ. 1 ισχύει από τη χρονική
στιγμή της επίδοσης στο πιστωτικό ίδρυμα ή στον χρηματοπιστωτικό οργανισμό της διάταξης του ανακριτή ή
του βουλεύματος. Από τότε απαγορεύεται το άνοιγμα
της θυρίδας και είναι άκυρη έναντι του Δημοσίου η εκταμίευση χρημάτων, πολύτιμων μετάλλων ή νομισμάτων
από τον λογαριασμό ή η εκποίηση τίτλων ή χρηματοπιστωτικών προϊόντων. Διευθυντικό στέλεχος ή υπάλλη-
λος του πιστωτικού ιδρύματος ή του χρηματοπιστωτικού
οργανισμού, που παραβαίνει με πρόθεση την παρούσα
τιμωρείται με φυλάκιση μέχρι δύο (2) ετών και με χρηματική ποινή.»
Άρθρο 17
Παράταση προθεσμίας υποβολής δηλώσεων -
Μεταβατική διάταξη - Προσθήκη παρ. 8, 9 και
10 στο άρθρο 44 του ν. 5026/2023
1. Στο άρθρο 44 του ν. 5026/2023 (Α’ 45), περί των μεταβατικών διατάξεων του Μέρους Α’ του νόμου αυτού,
προστίθενται παρ. 8, 9 και 10 ως εξής:
«8. Για την πρώτη εφαρμογή του παρόντος νόμου,
καταληκτική ημερομηνία για υποβολή Δ.Π.Κ. και Δ.Ο.Σ.
είναι η 31η.12.2024, κατά τα οριζόμενα στο άρθρο 68
του ν. 5113/2024 (Α’ 96).
9. Με την εξαίρεση των υπόχρεων του άρθρου 4, για τα
οποία ισχύει η παρ. 2 του άρθρου 68 του ν. 5113/2024,
όσοι αποκτούν την ιδιότητα του υπόχρεου κατά το χρονι-
κό διάστημα από την 28η.2.2023 έως και την 30ή.9.2024
απαλλάσσονται από την υποχρέωση υποβολής αρχικής
δήλωσης, εφόσον υπέβαλαν ετήσια δήλωση για τη χρήση 2021 και υποχρεούνται να υποβάλλουν ετήσια δήλω-
ση για τις χρήσεις 2022 και 2023.
Το ίδιο ισχύει και για τα υπόχρεα πρόσωπα της παρ. 3
του άρθρου 3, εφόσον έχουν προβεί σε έγκριση της
δήλωσης των υπόχρεων της παρ. 1 του άρθρου 1 του
ν. 3213/2003 (Α’ 309) για τη χρήση 2021, σύμφωνα με
την περ. γ) της παρ. 2 του άρθρου 2 του ίδιου νόμου. Η
απαλλαγή του προηγούμενου εδαφίου δεν ισχύει για
τους συζύγους, εν διαστάσει συζύγους, μέλη συμφώνου
συμβίωσης του άρθρου 1 του ν. 4356/2015 (Α’ 181) των
υπόχρεων προσώπων του άρθρου 4.
10. Ειδικά κατά την πρώτη εφαρμογή του παρόντος
νόμου, για την υποβολή αρχικών δηλώσεων, καθώς και
των ετήσιων δηλώσεων των ετών 2023 (χρήση 2022) και
2024 (χρήση 2023):
α) Οι χρηματοπιστωτικοί οργανισμοί και τα πιστωτικά ιδρύματα, καθώς και το Γενικό Εμπορικό Μητρώο,
υποχρεούνται να διαλειτουργούν από τη 15η.9.2024
με την εφαρμογή της παρ. 1 του άρθρου 21 για τη
διαβίβαση των στοιχείων της περ. α) της παρ. 6 του
ίδιου άρθρου για τα οποία είναι αρμόδιοι, σύμφωνα
με τις προδιαγραφές που καθορίζονται με τις αποφάσεις της παρ. 1 του άρθρου 45. Η συμπλήρωση
των πεδίων της δήλωσης που δεν συμπληρώνονται
αυτόματα μέσω διαλειτουργικότητας, σύμφωνα με
το προηγούμενο εδάφιο, βαρύνει τους υπόχρεους,
οι οποίοι επισυνάπτουν και τα σχετικά παραστατικά,
εφόσον αυτό απαιτείται.
β) Η γνωστοποίηση των ατομικών στοιχείων των ανήλικων τέκνων που προβλέπεται στην περ. β) της παρ. 1
του άρθρου 17 διενεργείται με ευθύνη των υπόχρεων
προσώπων κατά τη συμπλήρωση της Δήλωσης Περιουσιακής Κατάστασης.
γ) Η δήλωση των ατομικών και περιουσιακών στοιχείων των ανήλικων τέκνων και η επισύναψη των οικείων
παραστατικών, όπου αυτό απαιτείται, διενεργείται αποκλειστικά από τους υπόχρεους και όχι αυτόματα μέσω
διαλειτουργικότητας.»
Άρθρο 18
Έκδοση διαπιστωτικής απόφασης για τη
διαλειτουργικότητα - Προσθήκη παρ. 1Α στο
άρθρο 45 του ν. 5026/2023
Στο άρθρο 45 του ν. 5026/2023 (Α’ 45), περί των εξουσιοδοτικών διατάξεων του Μέρους Α’ του νόμου αυτού,
προστίθεται παρ. 1Α ως εξής:
«1Α. Με κοινή απόφαση των Υπουργών Δικαιοσύνης
και Ψηφιακής Διακυβέρνησης, η οποία αναρτάται στην
εφαρμογή της παρ. 1 του άρθρου 21, διαπιστώνεται
η κατά το άρθρο 21 διαλειτουργικότητα των χρηματοπιστωτικών οργανισμών, των πιστωτικών ιδρυμά-
των και του Γενικού Εμπορικού Μητρώου, καθώς και
οποιουδήποτε άλλου φορέα, νομικού προσώπου ή
οντότητας, με την ηλεκτρονική εφαρμογή της παρ. 1
του ίδιου άρθρου, σύμφωνα με τις προδιαγραφές που
καθορίζονται με τις αποφάσεις της παρ. 1. Με όμοια
απόφαση μπορεί να εξειδικεύεται η διαδικασία υποβολής της υπεύθυνης δήλωσης της παρ. 3 του άρθρου 17.
Η κατάσταση των φορέων που εντάσσονται στις προβλέψεις του παρόντος και εποπτεύονται από την Τρά-
πεζα της Ελλάδος και την Επιτροπή Κεφαλαιαγοράς,
συντάσσεται και αποστέλλεται στη Γενική Γραμματεία
Πληροφοριακών Συστημάτων και Ψηφιακής Διακυβέρνησης του Υπουργείου Ψηφιακής Διακυβέρνησης
και την Επιτροπή Ελέγχου από την Τράπεζα της Ελλάδος και την Επιτροπή Κεφαλαιαγοράς, αντίστοιχα.»
ΜΕΡΟΣ Γ’
ΕΠΑΝΑΚΑΘΟΡΙΣΜΟΣ ΤΗΣ ΚΑΤΑ ΤΟΠΟ
ΑΡΜΟΔΙΟΤΗΤΑΣ ΓΙΑ ΤΗΝ ΤΟΠΟΘΕΤΗΣΗ
ΑΛΛΟΔΑΠΟΥ ΑΝΗΛΙΚΟΥ ΣΕ ΙΔΡΥΜΑ,
ΔΟΜΗ ΠΑΙΔΙΚΗΣ ΠΡΟΣΤΑΣΙΑΣ Ή ΑΝΑΔΟΧΗ
ΟΙΚΟΓΕΝΕΙΑ - ΤΡΟΠΟΠΟΙΗΣΕΙΣ Ν. 4478/2017
Άρθρο 19
Επανακαθορισμός της κατά τόπο αρμοδιότητας
του Εισαγγελέα που εγκρίνει το αίτημα για
την τοποθέτηση ανηλίκου σε ίδρυμα, δομή
παιδικής προστασίας ή ανάδοχη οικογένεια
στην Ελλάδα και της Υπηρεσίας Επιμελητών
Ανηλίκων - Τροποποίηση παρ. 2 άρθρου 33
ν. 4478/2017
Στην παρ. 2 του άρθρου 33 του ν. 4478/2017 (Α’ 91),
περί της Κεντρικής Αρχής για τη λήψη αιτημάτων τοποθέτησης ανηλίκων σε ίδρυμα, δομή παιδικής προστα-
σίας ή ανάδοχη οικογένεια στην Ελλάδα, επέρχονται
οι ακόλουθες τροποποιήσεις: α) στο πρώτο εδάφιο,
οι λέξεις «ο Εισαγγελέας του Τμήματος Ανηλίκων της
Εισαγγελίας Πρωτοδικών Αθηνών και ο αναπληρωτής
του» αντικαθίστανται από τις λέξεις «ο Εισαγγελέας
Ανηλίκων και, όπου δεν υπάρχει, ο Εισαγγελέας Πρωτοδικών του τόπου της έδρας του ιδρύματος ή της
δομής παιδικής προστασίας ή της κατοικίας της ανάδοχης οικογένειας», β) στο δεύτερο εδάφιο, οι λέξεις
«της Υπηρεσίας Επιμελητών Ανηλίκων Αθηνών» αντικαθίστανται από τις λέξεις «της αρμόδιας Υπηρεσίας
Επιμελητών Ανηλίκων» και η παρ. 2 διαμορφώνεται
ως εξής:
«2. Αρμόδιοι για την έγκριση των αναφερόμενων
στην παρ. 1 αιτημάτων για την τοποθέτηση των ανηλίκων σε ίδρυμα, δομή παιδικής προστασίας ή ανάδοχη
οικογένεια στην Ελλάδα είναι ο Εισαγγελέας Ανηλίκων
και, όπου δεν υπάρχει, ο Εισαγγελέας Πρωτοδικών του
τόπου της έδρας του ιδρύματος ή της δομής παιδικής
προστασίας ή της κατοικίας της ανάδοχης οικογένειας.
Ο παραπάνω Εισαγγελέας, εντός δύο (2) μηνών από
την υποβολή σε αυτόν του αιτήματος και των συνοδευτικών εγγράφων από το Τμήμα Διεθνούς Δικαστι-
κής Συνεργασίας σε Αστικές και Ποινικές Υποθέσεις
του Υπουργείου Δικαιοσύνης εγκρίνει ή απορρίπτει
το αίτημα με Πράξη του αφού λάβει τη γνώμη ενός
επιμελητή της αρμόδιας Υπηρεσίας Επιμελητών Ανηλίκων, τον οποίο ορίζει ανά υπόθεση. Ο Επιμελητής
Ανηλίκων συλλέγει πληροφορίες για την υπάρχουσα
διαθεσιμότητα στα ιδρύματα ή στις δομές παιδικής
προστασίας, καθώς και αν αυτά πληρούν τις σύμφωνα
με το άρθρο 35 προϋποθέσεις για την ασφαλή εγκατάστασή του και υποβάλλει έκθεση στον παραπάνω
Εισαγγελέα προτείνοντας το καταλληλότερο για την
τοποθέτηση του ανηλίκου. Έκθεση υποβάλλεται από
τον Επιμελητή Ανηλίκων και όταν το αίτημα από τις
αλλοδαπές αρχές αφορά στην τοποθέτηση του ανηλίκου σε ανάδοχη οικογένεια στην Ελλάδα.»
Άρθρο 20
Επανακαθορισμός της κατά τόπο αρμοδιότητας
του Εισαγγελέα που εκδίδει την πράξη με την
οποία εγκρίνεται ή απορρίπτεται το αίτημα
για την τοποθέτηση ανηλίκου σε ίδρυμα, δομή
παιδικής προστασίας ή ανάδοχη οικογένεια
στην Ελλάδα - Τροποποίηση άρθρου 36
ν. 4478/2017
Στο πρώτο εδάφιο του άρθρου 36 του ν. 4478/2017
(Α’ 91), περί της διαδικασίας τοποθέτησης ανηλίκου
σε ίδρυμα, δομή παιδικής προστασίας ή ανάδοχη
οικογένεια στην Ελλάδα, οι λέξεις «του Εισαγγελέα
του Τμήματος Ανηλίκων της Εισαγγελίας Πρωτοδικών
Αθηνών» αντικαθίστανται από τις λέξεις «του Εισαγγελέα Ανηλίκων και, όπου δεν υπάρχει, του Εισαγγελέα
Πρωτοδικών του τόπου της έδρας του ιδρύματος ή
της δομής παιδικής προστασίας ή της κατοικίας της
ανάδοχης οικογένειας» και το άρθρο 36 διαμορφώνεται ως εξής:
«Άρθρο 36
Διαδικασία τοποθέτησης ανηλίκων
Η Πράξη του Εισαγγελέα Ανηλίκων και, όπου δεν υπάρχει, του Εισαγγελέα Πρωτοδικών του τόπου της έδρας
του ιδρύματος ή της δομής παιδικής προστασίας ή της
κατοικίας της ανάδοχης οικογένειας με την οποία εγκρίνεται ή απορρίπτεται το αίτημα τοποθέτησης του ανηλί-
κου σε ίδρυμα ή δομή παιδικής προστασίας ή ανάδοχη
οικογένεια διαβιβάζεται μέσω του Τμήματος Διεθνούς
Δικαστικής Συνεργασίας σε Αστικές και Ποινικές Υποθέσεις του Υπουργείου Δικαιοσύνης στην αιτούσα αρχή
του κράτους μέλους. Η Πράξη με την οποία εγκρίνεται
το παραπάνω αίτημα συνοδεύεται από κατάλογο των
ιδρυμάτων ή των δομών παιδικής προστασίας ή των
αναδόχων οικογενειών, στα οποία ο ανήλικος μπορεί
να τοποθετηθεί.»
Άρθρο 21
Επανακαθορισμός της κατά τόπο αρμοδιότητας
του Μονομελούς Πρωτοδικείου που
αναγνωρίζει το δεδικασμένο της αλλοδαπής
απόφασης περί τοποθέτησης ανηλίκου σε
ίδρυμα, δομή παιδικής προστασίας ή ανάδοχη
οικογένεια στην Ελλάδα - Τροποποίηση
άρθρου 37 ν. 4478/2017
Στο άρθρο 37 του ν. 4478/2017 (Α’ 91), περί της δικαστικής απόφασης με την οποία αποφασίζεται η τοποθέτηση
ανηλίκου σε ίδρυμα, δομή παιδικής προστασίας ή ανάδοχη οικογένεια στην Ελλάδα, επέρχονται οι ακόλουθες
τροποποιήσεις:
α) στο πρώτο εδάφιο της παρ. 1, οι λέξεις «του Εισαγγελέα του Τμήματος Ανηλίκων της Εισαγγελίας Πρω-
τοδικών Αθηνών» αντικαθίστανται από τις λέξεις «του
Εισαγγελέα Ανηλίκων και, όπου δεν υπάρχει, του Εισαγγελέα Πρωτοδικών του τόπου της έδρας του ιδρύματος
ή της δομής παιδικής προστασίας ή της κατοικίας της
ανάδοχης οικογένειας»,
β) στο πρώτο εδάφιο της παρ. 2, οι λέξεις «Ο Εισαγγελέας του Τμήματος Ανηλίκων της Εισαγγελίας Πρω-
τοδικών Αθηνών εισάγει στο Μονομελές Πρωτοδικείο
Αθηνών» αντικαθίστανται από τις λέξεις «Ο Εισαγγελέας Ανηλίκων και, όπου δεν υπάρχει, ο Εισαγγελέας
Πρωτοδικών του τόπου της έδρας του ιδρύματος ή
της δομής παιδικής προστασίας ή της κατοικίας της
ανάδοχης οικογένειας εισάγει στο Μονομελές Πρωτοδικείο του τόπου της έδρας του ιδρύματος ή της δομής
παιδικής προστασίας ή της κατοικίας της ανάδοχης
οικογένειας»,
γ) στην παρ. 3: γα) οι λέξεις «Μονομελούς Πρωτοδικείου Αθηνών» αντικαθίστανται από τις λέξεις «Μονομε-
λούς Πρωτοδικείου», γβ) οι λέξεις «Εισαγγελέας του Τμήματος Ανηλίκων της Εισαγγελίας Πρωτοδικών Αθηνών»
αντικαθίστανται από τις λέξεις «Εισαγγελέας Ανηλίκων
και, όπου δεν υπάρχει, ο Εισαγγελέας Πρωτοδικών του
τόπου της έδρας του ιδρύματος ή της δομής παιδικής
προστασίας ή της κατοικίας της ανάδοχης οικογένειας»
και το άρθρο 37 διαμορφώνεται ως εξής:
«Άρθρο 37
Δικαστική απόφαση
1. Η αιτούσα αρχή, μετά τη λήψη της Πράξης του Εισαγγελέα Ανηλίκων και, όπου δεν υπάρχει, του Εισαγγελέα
Πρωτοδικών του τόπου της έδρας του ιδρύματος ή της
δομής παιδικής προστασίας ή της κατοικίας της ανάδοχης οικογένειας, με την οποία εγκρίνεται η τοποθέτηση
του ανηλίκου σε ίδρυμα, δομή παιδικής προστασίας ή
ανάδοχη οικογένεια, αποστέλλει στον παραπάνω Εισαγγελέα δικαστική απόφαση ή απόφαση άλλης αρμόδιας
αρχής του κράτους μέλους, επίσημα μεταφρασμένη στα
ελληνικά, με την οποία αποφασίζεται η τοποθέτηση του
ανηλίκου σε συγκεκριμένο ίδρυμα, δομή παιδικής προστασίας ή ανάδοχη οικογένεια στην Ελλάδα. Η απόφαση
συνοδεύεται από βεβαίωση για το ότι αυτή, σύμφωνα
με το εσωτερικό δίκαιο του κράτους μέλους, έχει ισχύ
δεδικασμένου και παράγει άμεσα τις έννομες συνέπειες
που η ίδια καθορίζει.
2. Ο Εισαγγελέας Ανηλίκων και, όπου δεν υπάρχει,
ο Εισαγγελέας Πρωτοδικών του τόπου της έδρας του
ιδρύματος ή της δομής παιδικής προστασίας ή της
κατοικίας της ανάδοχης οικογένειας εισάγει στο Μονομελές Πρωτοδικείο του τόπου της έδρας του ιδρύ-
ματος, της δομής παιδικής προστασίας ή της κατοικίας
της ανάδοχης οικογένειας αίτηση για την αναγνώριση του δεδικασμένου της απόφασης που αναφέρεται
στην προηγούμενη παράγραφο. Η αίτηση εκδικάζεται
κατά προτεραιότητα με τη διαδικασία της εκούσιας
δικαιοδοσίας. Με την αίτηση αυτή προτείνεται και το
κατάλληλο, για την τοποθέτηση του ανηλίκου ίδρυμα,
δομή παιδικής προστασίας ή ανάδοχη οικογένεια στην
Ελλάδα, μέτρο από όσα αντίστοιχα αναφέρονται στο
αίτημα έγκρισης της τοποθέτησης που υποβλήθηκε
σύμφωνα με το άρθρο 34. Η πρόταση δεν είναι δεσμευτική για το δικαστήριο που αποφαίνεται πάντα με
γνώμονα το συμφέρον του ανηλίκου. Οι διατάξεις των
άρθρων 904 και 905 του Κώδικα Πολιτικής Δικονομίας
εφαρμόζονται αναλόγως.
3. Όταν η απόφαση του Μονομελούς Πρωτοδικείου,
που αναφέρεται στην προηγούμενη παράγραφο και κάνει δεκτή τη σχετική εισαγγελική αίτηση, καταστεί τελε-
σίδικη, ο Εισαγγελέας Ανηλίκων και, όπου δεν υπάρχει, ο
Εισαγγελέας Πρωτοδικών του τόπου της έδρας του ιδρύματος ή της δομής παιδικής προστασίας ή της κατοικίας
της ανάδοχης οικογένειας τη διαβιβάζει μέσω του Τμήματος Διεθνούς Δικαστικής Συνεργασίας σε Αστικές και
Ποινικές Υποθέσεις του Υπουργείου Δικαιοσύνης στην
αιτούσα αρχή του κράτους μέλους, οπότε ο ανήλικος
μπορεί να τοποθετηθεί (εγκατασταθεί) στο ίδρυμα, στη
δομή παιδικής προστασίας ή στην ανάδοχη οικογένεια
στην Ελλάδα.»
Άρθρο 22
Επανακαθορισμός της κατά τόπο αρμοδιότητας
του δικαστηρίου που εκδικάζει την αίτηση
ανατροπής της διαδικασίας τοποθέτησης
ανηλίκου σε ίδρυμα, δομή παιδικής
προστασίας ή ανάδοχη οικογένεια στην
Ελλάδα - Τροποποίηση άρθρου 38 ν. 4478/2017
Στο τέταρτο εδάφιο του άρθρου 38 του ν. 4478/2017
(Α’ 91), περί της προκαταβολής των εξόδων και της ανατροπής της διαδικασίας, οι λέξεις «Μονομελές Πρωτο-
δικείο Αθηνών» αντικαθίστανται από τις λέξεις «Μονομελές Πρωτοδικείο της παρ. 2 του άρθρου 37» και το
άρθρο 38 διαμορφώνεται ως εξής:
«Άρθρο 38
Προκαταβολή εξόδων - Διαδικασία ανατροπής
Το ποσό που αφορά στις συνήθεις ανάγκες διαβίωσης του ανηλίκου προκαταβάλλεται από το φυσι-
κό πρόσωπο ή το νομικό πρόσωπο ή τον φορέα που
ανέλαβε την κάλυψη των εξόδων του απευθείας στο
ίδρυμα, στη δομή παιδικής προστασίας ή στην ανάδοχη οικογένεια, καλύπτει τουλάχιστον διάστημα τεσ-
σάρων (4) μηνών και δεν μπορεί να είναι μικρότερο
εκείνου που προβλέπεται στην κείμενη νομοθεσία
για την κάλυψη των εν γένει αναγκών διαβίωσης των
ανηλίκων που τοποθετούνται σε ιδρύματα ή δομές
παιδικής προστασίας ή σε ανάδοχες οικογένειες. Για
την κάλυψη ιδιαίτερων αναγκών του ανηλίκου, ιδίως
εκπαιδευτικών και ιατρικών, εφόσον υπάρχουν, το
ίδρυμα, η δομή παιδικής προστασίας ή η ανάδοχη
οικογένεια ενημερώνει το φυσικό ή το νομικό πρόσωπο ή τον φορέα που ανέλαβε την κάλυψη των εξό-
δων του. Αν δεν προκαταβληθούν τα έξοδα αυτά, ο
δικαιούχος της προκαταβολής μπορεί να ζητήσει την
ανατροπή της διαδικασίας τοποθέτησης του ανηλίκου.
Η αίτηση απευθύνεται στο Μονομελές Πρωτοδικείο
της παρ. 2 του άρθρου 37 και δικάζεται κατά προτεραιότητα, εντός τριάντα (30) ημερών, με τη διαδι-
κασία των ασφαλιστικών μέτρων. Αν η αίτηση περί
ανατροπής γίνει δεκτή, ο ανήλικος, εφόσον είχε ήδη
έρθει στην Ελλάδα, επιστρέφει στο πρόσωπο, φυσικό
ή νομικό, με πρωτοβουλία του οποίου είχε υποβληθεί
η αίτηση του άρθρου 34 και με έξοδα του τελευταίου,
με μέριμνα όμως του αιτούντος την ανατροπή. Στην
τελευταία περίπτωση, η απόφαση περί ανατροπής της
διαδικασίας τοποθέτησης του ανηλίκου, ορίζει σαφώς
τον τρόπο επιστροφής του ανηλίκου στην αλλοδαπή,
καθώς και το πρόσωπο ή τα πρόσωπα τα οποία θα το
συνοδεύουν μέχρι την ασφαλή παράδοσή του στο
πρόσωπο, φυσικό ή νομικό (ή στον πληρεξούσιο ή
νόμιμο αντιπρόσωπο του τελευταίου) που είχε υποβάλει την αίτηση του άρθρου 34.»
Άρθρο 23
Επανακαθορισμός της κατά τόπο αρμοδιότητας
του Εισαγγελέα για την ενημέρωση σχετικά με
μεταβολές στοιχείων που αφορούν τον ανήλικο
που έχει τοποθετηθεί σε ίδρυμα, δομή παιδικής
προστασίας ή ανάδοχη οικογένεια στην Ελλάδα -
Τροποποίηση άρθρου 39 ν. 4478/2017
Στο άρθρο 39 του ν. 4478/2017 (Α’ 91), περί της μεταβολής στοιχείων που αφορούν τον ανήλικο που έχει
τοποθετηθεί σε ίδρυμα, δομή παιδικής προστασίας ή
ανάδοχη οικογένεια στην Ελλάδα, επέρχονται οι ακόλουθες τροποποιήσεις: α) στο τρίτο εδάφιο της παρ. 1, οι
λέξεις «Εισαγγελέα Ανηλίκων Αθηνών» αντικαθίστανται
από τις λέξεις «Εισαγγελέα Ανηλίκων και, όπου δεν υπάρχει, στον Εισαγγελέα Πρωτοδικών του τόπου της έδρας
του ιδρύματος ή της δομής παιδικής προστασίας ή της
κατοικίας της ανάδοχης οικογένειας», β) στο πρώτο εδάφιο της παρ. 2, οι λέξεις «Εισαγγελέας Ανηλίκων Αθηνών»
αντικαθίστανται από τις λέξεις «Εισαγγελέας Ανηλίκων
και, όπου δεν υπάρχει, ο Εισαγγελέας Πρωτοδικών του
τόπου της έδρας του ιδρύματος ή της δομής παιδικής
προστασίας ή της κατοικίας της ανάδοχης οικογένειας»
και το άρθρο 39, μετά από νομοτεχνικές βελτιώσεις, διαμορφώνεται ως εξής:
«Άρθρο 39
Μεταβολή στοιχείων
1. Σε περίπτωση μεταβολής του προσώπου που
ασκεί τη γονική μέριμνα ή την επιμέλεια του ανηλίκου,
η αιτούσα αρχή οφείλει να γνωστοποιήσει αμέσως τη
μεταβολή αυτή και τα νέα στοιχεία του προσώπου ή
των προσώπων αυτών στην Κεντρική Αρχή της παρ. 1
του άρθρου 33, σύμφωνα με όσα ορίζονται στην
περ. β) του άρθρου 34. Επίσης, οφείλει να διαβιβάζει
στην Κεντρική Αρχή κάθε νέο στοιχείο, καθώς και κάθε
δικαστική ή άλλη απόφαση που αφορά τον ανήλικο,
τα οποία ανέκυψαν μετά την τοποθέτησή του. Η Κεντρική Αρχή υποβάλλει τα έγγραφα αυτά προς εκτίμη-
ση στον Εισαγγελέα Ανηλίκων και, όπου δεν υπάρχει,
στον Εισαγγελέα Πρωτοδικών του τόπου της έδρας
του ιδρύματος ή της δομής παιδικής προστασίας ή
της κατοικίας της ανάδοχης οικογένειας.
2. Μετά την τοποθέτηση του ανηλίκου σε ίδρυμα ή
δομή παιδικής προστασίας ή ανάδοχη οικογένεια, ο Ει-
σαγγελέας Ανηλίκων και, όπου δεν υπάρχει, ο Εισαγγελέας Πρωτοδικών του τόπου της έδρας του ιδρύματος
ή της δομής παιδικής προστασίας ή της κατοικίας της
ανάδοχης οικογένειας ενημερώνεται εγγράφως κάθε έξι
(6) μήνες και πιο τακτικά, αν το ζητήσει, για την κατάσταση και εξέλιξη του ανηλίκου. Η ενημέρωση γίνεται
από το ίδρυμα ή τη δομή παιδικής προστασίας ή από
τον κοινωνικό λειτουργό που παρακολουθεί την ανάδοχη οικογένεια. Σε κάθε περίπτωση, αρμόδια να παρέχει
σχετικές πληροφορίες είναι και η κατά τόπο αρμόδια
Υπηρεσία Επιμελητών Ανηλίκων. Τα έγγραφα με τα
οποία γίνεται η παραπάνω ενημέρωση, κοινοποιούνται
και στην αρμόδια κοινωνική υπηρεσία της Περιφέρειας
όπου κατοικεί η ανάδοχη οικογένεια ή έχει την έδρα του
το ίδρυμα ή η δομή παιδικής προστασίας, στα οποία έχει
τοποθετηθεί ο ανήλικος.
3. Το ίδρυμα ή η δομή παιδικής προστασίας ή η ανάδοχη οικογένεια όπου τοποθετήθηκε ο ανήλικος, οφεί-
λουν να γνωστοποιούν αμέσως στην Κεντρική Αρχή την
επιστροφή του ανηλίκου στο κράτος μέλος που υπέβαλε
το αίτημα τοποθέτησης.»
Άρθρο 24
Επανακαθορισμός της κατά τόπο αρμοδιότητας
του Εισαγγελέα που ελέγχει εκκρεμή αιτήματα
άλλων κρατών μελών της Ευρωπαϊκής Ένωσης
για τοποθέτηση ανηλίκων σε ιδρύματα, δομές
παιδικής προστασίας ή ανάδοχες οικογένειες
στην Ελλάδα - Τροποποίηση άρθρου 46
ν. 4478/2017
Στο άρθρο 46 του ν. 4478/2017 (Α’ 91), περί των εκκρεμών αιτημάτων άλλων κρατών μελών της Ευρωπαϊκής
Ένωσης για τοποθέτηση ανηλίκων σε ιδρύματα, δομές
παιδικής προστασίας ή ανάδοχες οικογένειες στην Ελλάδα, επέρχονται οι ακόλουθες τροποποιήσεις: α) στο
πρώτο εδάφιο, οι λέξεις «Εισαγγελέα Ανηλίκων Αθηνών»
αντικαθίστανται από τις λέξεις «Εισαγγελέα Ανηλίκων
και, όπου δεν υπάρχει, στον Εισαγγελέα Πρωτοδικών
του τόπου της έδρας του ιδρύματος ή της δομής παιδικής προστασίας ή της κατοικίας της ανάδοχης οικο-
γένειας», β) στο δεύτερο εδάφιο, οι λέξεις «Εισαγγελέα
του Τμήματος Ανηλίκων της Εισαγγελίας Πρωτοδικών
Αθηνών» αντικαθίστανται από τις λέξεις «Εισαγγελέα
Ανηλίκων και, όπου δεν υπάρχει, στον Εισαγγελέα Πρωτοδικών του τόπου της έδρας του ιδρύματος ή της δο-
μής παιδικής προστασίας ή της κατοικίας της ανάδοχης
οικογένειας» και το άρθρο 46 διαμορφώνεται ως εξής:
«Άρθρο 46
Για τα αιτήματα τοποθέτησης ανηλίκων σε ίδρυμα,
δομή παιδικής προστασίας ή ανάδοχη οικογένεια στην
Ελλάδα, τα οποία έχουν υποβληθεί από κράτη μέλη της
Ευρωπαϊκής Ένωσης και εκκρεμούν προς έγκριση, η ελληνική Κεντρική Αρχή ενημερώνει την αιτούσα αρχή του
άλλου κράτους μέλους για τη διαδικασία που πρέπει να
ακολουθηθεί σύμφωνα με τα άρθρα 33 έως και 39 και
ζητά την εντός τριών (3) μηνών συμπλήρωση του φακέλου προκειμένου να τον υποβάλει στον Εισαγγελέα Ανηλί-
κων και, όπου δεν υπάρχει, στον Εισαγγελέα Πρωτοδικών
του τόπου της έδρας του ιδρύματος ή της δομής παιδικής
προστασίας ή της κατοικίας της ανάδοχης οικογένειας.
Αν δεν αποσταλούν εμπρόθεσμα τα αιτούμενα στοιχεία από την αιτούσα αρχή του άλλου κράτους μέλους,
ο φάκελος υποβάλλεται στον Εισαγγελέα Ανηλίκων και,
όπου δεν υπάρχει, στον Εισαγγελέα Πρωτοδικών του
τόπου της έδρας του ιδρύματος ή της δομής παιδικής
προστασίας ή της κατοικίας της ανάδοχης οικογένειας,
ο οποίος απορρίπτει την αίτηση ως απαράδεκτη.»
ΜΕΡΟΣ Δ’
ΑΝΑΨΗΛΑΦΗΣΗ ΛΟΓΩ ΕΚΔΟΣΗΣ ΟΡΙΣΤΙΚΗΣ
ΑΠΟΦΑΣΗΣ ΤΟΥ ΕΥΡΩΠΑΪΚΟΥ ΔΙΚΑΣΤΗΡΙΟΥ
ΔΙΚΑΙΩΜΑΤΩΝ ΤΟΥ ΑΝΘΡΩΠΟΥ -
ΤΡΟΠΟΠΟΙΗΣΕΙΣ ΚΩΔΙΚΑ ΠΟΛΙΤΙΚΗΣ
ΔΙΚΟΝΟΜΙΑΣ
Άρθρο 25
Αναψηλάφηση λόγω έκδοσης οριστικής
απόφασης του Ευρωπαϊκού Δικαστηρίου
Δικαιωμάτων του Ανθρώπου - Προσθήκη
περ. 11) στο άρθρο 544 του Κώδικα Πολιτικής
Δικονομίας
Στο άρθρο 544 του Κώδικα Πολιτικής Δικονομίας (π.δ.
503/1985, Α’ 182), περί της αναψηλάφησης, προστίθεται
περ. 11) ως εξής:
«11) Αν εκδοθεί οριστική απόφαση του Ευρωπαϊκού
Δικαστηρίου Δικαιωμάτων του Ανθρώπου, με την οποία
κρίνεται ότι η προσβαλλόμενη απόφαση εκδόθηκε κατά
παραβίαση δικαιώματος που αφορά τον δίκαιο χαρακτήρα της διαδικασίας που ακολουθήθηκε ή διάταξης
ουσιαστικού δικαίου της Ευρωπαϊκής Σύμβασης των
Δικαιωμάτων του Ανθρώπου.»
Άρθρο 26
Προθεσμία και καθορισμός έναρξης της
προθεσμίας της αναψηλάφησης - Τροποποίηση
παρ. 1, 3 και 6 άρθρου 545 Κώδικα Πολιτικής
Δικονομίας
1. Στην παρ. 1 του άρθρου 545 του Κώδικα Πολιτικής
Δικονομίας (π.δ. 503/1985, Α’ 182), περί της προθεσμίας
της αναψηλάφησης, προστίθεται δεύτερο εδάφιο και η
παρ. 1 διαμορφώνεται ως εξής:
«1. Αν εκείνος που ζητεί την αναψηλάφηση διαμένει
στην Ελλάδα, η προθεσμία της αναψηλάφησης είναι εξήντα (60) ημέρες. Ειδικώς στην περίπτωση της περ. 11) του
άρθρου 544, η προθεσμία είναι ενενήντα (90) ημέρες.»
2. Στην παρ. 3 του άρθρου 545 του Κώδικα Πολιτικής
Δικονομίας προστίθεται περ. θ) ως εξής:
«θ) στην περίπτωση της περ. 11) του άρθρου 544, από
την ημερομηνία που καθίσταται οριστική η απόφαση του
Ευρωπαϊκού Δικαστηρίου Δικαιωμάτων του Ανθρώπου,
σύμφωνα με το άρθρο 44 της Ευρωπαϊκής Σύμβασης των
Δικαιωμάτων του Ανθρώπου.»
3. Στην παρ. 6 του άρθρου 545 του Κώδικα Πολιτικής
Δικονομίας προστίθεται η λέξη «μόνο» και η παρ. 6 διαμορφώνεται ως εξής:
«6. Αν εκείνος που δικαιούται να ασκήσει αναψηλάφηση πέθανε, η προθεσμία της αναψηλάφησης αρχίζει
μόνο από την επίδοση της απόφασης στους καθολικούς
διαδόχους ή τους κληροδόχους.»
Άρθρο 27
Ειδοποίηση τρίτων για προσφυγή που
έχει κατατεθεί ενώπιον του Ευρωπαϊκού
Δικαστηρίου Δικαιωμάτων του Ανθρώπου
Το Νομικό Συμβούλιο του Κράτους ειδοποιεί τους
τρίτους, οι οποίοι ήταν διάδικοι σε δίκη ενώπιον του
τελευταίου πολιτικού δικαστηρίου της χώρας που αποφάνθηκε αμετάκλητα επί υπόθεσης, ότι σχετική με την
ανωτέρω δίκη ατομική προσφυγή έχει κατατεθεί ενώπιον του Ευρωπαϊκού Δικαστηρίου Δικαιωμάτων του
Ανθρώπου και δύνανται να παρέμβουν σε αυτή σύμφωνα με τα οριζόμενα στην παρ. 2 του άρθρου 36 της
Ευρωπαϊκής Σύμβασης Δικαιωμάτων του Ανθρώπου
και στον Κανονισμό του Ευρωπαϊκού Δικαστηρίου. Η
ειδοποίηση διενεργείται εντός δύο (2) μηνών από την
πρώτη κοινοποίηση από το Ευρωπαϊκό Δικαστήριο προς
την Ελληνική Κυβέρνηση της εκκρεμούς προσφυγής και
μπορεί να γίνει και προς τον πληρεξούσιο δικηγόρο, ο
οποίος εκπροσώπησε τους τρίτους στο ανωτέρω πολιτικό δικαστήριο της χώρας. Στις περιπτώσεις που κατά
τον χρόνο έναρξης ισχύος του παρόντος εκκρεμούν
ατομικές προσφυγές κατά της Ελληνικής Δημοκρατίας
ενώπιον του Ευρωπαϊκού Δικαστηρίου Δικαιωμάτων του
Ανθρώπου, το Νομικό Συμβούλιο του Κράτους ειδοποιεί τους τρίτους, σύμφωνα με τα ανωτέρω, εντός τριών
(3) μηνών από την έναρξη ισχύος του παρόντος, ακόμη
και αν έχει ήδη διενεργηθεί η πρώτη κοινοποίηση των
προσφυγών αυτών από το Ευρωπαϊκό Δικαστήριο Δικαιωμάτων του Ανθρώπου προς την Ελληνική Κυβέρνηση.
Άρθρο 28
Δικαιούχοι αναψηλάφησης λόγω έκδοσης
οριστικής απόφασης του Ευρωπαϊκού
Δικαστηρίου Δικαιωμάτων του Ανθρώπου -
Τροποποίηση άρθρου 767 Κώδικα Πολιτικής
Δικονομίας
Στο άρθρο 767 του Κώδικα Πολιτικής Δικονομίας
(π.δ. 503/1985, Α’ 182), περί της αναψηλάφησης στην
εκούσια δικαιοδοσία, προστίθεται τρίτο εδάφιο και το
άρθρο 767 διαμορφώνεται ως εξής:
«Άρθρο 767
Αναψηλάφηση δικαιούνται να ασκήσουν ο αιτών, εκείνος κατά του οποίου στρέφεται η αίτηση, ο εκκαλών, ο
εφεσίβλητος, ο αναιρεσείων, ο αναιρεσίβλητος, εκείνοι
που άσκησαν κύρια και πρόσθετη παρέμβαση, οι καθολικοί και ειδικοί διάδοχοί τους και ο εισαγγελέας. Οι
διατάξεις του άρθρου 762 εφαρμόζονται και εδώ. Ειδικά κατά την εφαρμογή της περ. 11) του άρθρου 544 η
αναψηλάφηση επιτρέπεται με την επιφύλαξη των όρων
και περιορισμών που προβλέπονται στις επιμέρους διατάξεις της Ευρωπαϊκής Σύμβασης Δικαιωμάτων του
Ανθρώπου, περί προστασίας της εθνικής ασφάλειας,
της δημόσιας τάξης, της πρόληψης του εγκλήματος, της
προστασίας της υγείας ή ηθικής και της προστασίας των
δικαιωμάτων και ελευθεριών των τρίτων.»
ΜΕΡΟΣ Ε’
ΕΝΑΡΜΟΝΙΣΗ ΜΕ ΤΟΝ Ν. 4624/2019 ΤΗΣ
ΧΡΗΣΗΣ ΠΛΗΡΟΦΟΡΙΩΝ ΑΠΟ ΤΙΣ ΚΟΙΝΕΣ
ΟΜΑΔΕΣ ΕΡΕΥΝΑΣ ΚΑΙ ΚΑΤΑ ΤΗΝ ΕΚΤΕΛΕΣΗ
ΕΥΡΩΠΑΪΚΗΣ ΕΝΤΟΛΗΣ ΕΡΕΥΝΑΣ ΩΣ ΠΡΟΣ
ΤΗΝ ΕΠΕΞΕΡΓΑΣΙΑ ΔΕΔΟΜΕΝΩΝ ΠΡΟΣΩΠΙΚΟΥ
ΧΑΡΑΚΤΗΡΑ - ΤΡΟΠΟΠΟΙΗΣΗ Ν. 3663/2008 ΚΑΙ
Ν. 4489/2017
Άρθρο 29
Εναρμόνιση με τον ν. 4624/2019 της χρήσης
πληροφοριών από τις Κοινές Ομάδες Έρευνας
της Ευρωπαϊκής Μονάδας Δικαστικής
Συνεργασίας (EUROJUST) ως προς την
επεξεργασία δεδομένων προσωπικού
χαρακτήρα - Προσθήκη άρθρου 17Α
στον ν. 3663/2008
Μετά από το άρθρο 17 του ν. 3663/2008 (Α’ 99) προστίθεται άρθρο 17Α ως εξής:
«Άρθρο 17Α
Επεξεργασία δεδομένων προσωπικού
χαρακτήρα (άρθρο 1 της Οδηγίας (ΕΕ) 2022/211)
Αν οι πληροφορίες που χρησιμοποιούνται για τους
σκοπούς των περ. β), γ) και δ) της παρ. 2 του άρθρου
17 του παρόντος περιλαμβάνουν δεδομένα προσωπικού χαρακτήρα, υποβάλλονται σε επεξεργασία μόνο
σύμφωνα με το Κεφάλαιο Δ’ του ν. 4624/2019 (Α’ 137),
περί ενσωμάτωσης στην εθνική νομοθεσία της Οδηγίας
(ΕΕ) 2016/680 του Ευρωπαϊκού Κοινοβουλίου και του
Συμβουλίου, της 27ης Απριλίου 2016, για την προστασία
των φυσικών προσώπων έναντι της επεξεργασίας δεδομένων προσωπικού χαρακτήρα από αρμόδιες αρχές για
τους σκοπούς της πρόληψης, διερεύνησης, ανίχνευσης ή
δίωξης ποινικών αδικημάτων ή της εκτέλεσης ποινικών
κυρώσεων και για την ελεύθερη κυκλοφορία των δεδομένων αυτών, και την κατάργηση της απόφασης-πλαίσιο
2008/977/ΔΕΥ του Συμβουλίου (L 119), και ιδίως με την
παρ. 2 του άρθρου 45, το άρθρο 47 και την παρ. 2 του
άρθρου 72 του ν. 4624/2019.»
Άρθρο 30
Εναρμόνιση με τον ν. 4624/2019 της
εκτέλεσης Ευρωπαϊκής Εντολής Έρευνας στις
ποινικές υποθέσεις ως προς την επεξεργασία
δεδομένων προσωπικού χαρακτήρα -
Αντικατάσταση άρθρου 22 ν. 4489/2017
Το άρθρο 22 του ν. 4489/2017 (Α’ 140), περί της προστασίας δεδομένων προσωπικού χαρακτήρα στο πλαί-
σιο Ευρωπαϊκής Εντολής Έρευνας, αντικαθίσταται ως
εξής:
«Άρθρο 22
Προστασία δεδομένων προσωπικού χαρακτήρα
(άρθρο 1 Οδηγίας (ΕΕ) 2022/228)
Η επεξεργασία δεδομένων προσωπικού χαρακτήρα
και η προστασία τους κατά την εφαρμογή του παρόντος πραγματοποιούνται σύμφωνα με το Κεφάλαιο Δ’
του ν. 4624/2019 (Α’ 137), περί ενσωμάτωσης στην εθνική
νομοθεσία της Οδηγίας (ΕΕ) 2016/680 του Ευρωπαϊκού
Κοινοβουλίου και του Συμβουλίου, της 27ης Απριλίου
2016, για την προστασία των φυσικών προσώπων έναντι
της επεξεργασίας δεδομένων προσωπικού χαρακτήρα
από αρμόδιες αρχές για τους σκοπούς της πρόληψης, διερεύνησης, ανίχνευσης ή δίωξης ποινικών αδικημάτων ή
της εκτέλεσης ποινικών κυρώσεων και για την ελεύθερη
κυκλοφορία των δεδομένων αυτών, και την κατάργηση
της απόφασης-πλαίσιο 2008/977/ΔΕΥ του Συμβουλίου
(L 119), εφόσον εμπίπτουν στο πεδίο εφαρμογής της
παρ. 1 του άρθρου 43 του ν. 4624/2019. Σε αντίθετη περίπτωση, εφαρμόζεται ο Κανονισμός (ΕΕ) 2016/679 της
27ης Απριλίου 2016 για την προστασία των φυσικών
προσώπων έναντι της επεξεργασίας των δεδομένων
προσωπικού χαρακτήρα και για την ελεύθερη κυκλοφορία των δεδομένων αυτών και την κατάργηση της
Οδηγίας 95/46/ΕΚ (L 119, Γενικός Κανονισμός για την
Προστασία Δεδομένων) και τα μέτρα εφαρμογής του
σύμφωνα με τον ν. 4624/2019.»
ΜΕΡΟΣ ΣΤ’
ΑΛΛΕΣ ΔΙΑΤΑΞΕΙΣ ΥΠΟΥΡΓΕΙΟΥ ΔΙΚΑΙΟΣΥΝΗΣ
Άρθρο 31
Είσπραξη δικαστικού παραβόλου που
επιδικάζεται με δικαστική απόφαση
1. Οι δικαστικές αποφάσεις, με τις οποίες διατάσσεται
η καταβολή ποσού παραβόλου, αποτελούν νόμιμο τίτλο,
κατά την παρ. 4 του άρθρου 2 του Κώδικα Είσπραξης Δημοσίων Εσόδων (ν. 4978/2022, Α’ 190), και διαβιβάζονται
με μέριμνα των Δικαστηρίων στην Ανεξάρτητη Αρχή
Δημοσίων Εσόδων, προκειμένου να γίνει η είσπραξη του
επιδικαζόμενου ποσού, σύμφωνα με όσα ορίζονται στην
παρ. 5 του άρθρου 2 του ως άνω Κώδικα.
2. Η παρ. 1 εφαρμόζεται για δικαστικές αποφάσεις που
έχουν δημοσιευθεί μετά από την 23η Ιουνίου 2022.
Άρθρο 32
Θέσπιση πλαισίου σχετικά με την παροχή
στην ελληνική επικράτεια νομικών υπηρεσιών
από δικηγόρους οι οποίοι απέκτησαν την
επαγγελματική τους πιστοποίηση στο Ηνωμένο
Βασίλειο
1. Κάθε δικηγόρος, που απέκτησε την επαγγελματική
του πιστοποίηση σε οποιοδήποτε τμήμα της δικαιοδοσίας του Ηνωμένου Βασιλείου και φέρει τον τίτλο του
“advocate”, του “barrister” ή του “solicitor”, δύναται να
ασκεί στην Ελλάδα τις καθορισμένες νομικές υπηρεσίες
κατά την έννοια των περ. α) και ζ) του πρώτου εδαφίου
του άρθρου 193 της Συμφωνίας Εμπορίου και Συνεργασίας μεταξύ της Ευρωπαϊκής Ένωσης και της Ευρωπαϊκής
Κοινότητας Ατομικής Ενέργειας, αφενός, και του Ηνωμένου Βασιλείου της Μεγάλης Βρετανίας και της Βόρειας
Ιρλανδίας, αφετέρου (L 149).
2. Τα πρόσωπα της παρ. 1 για να ασκούν τις νομικές
υπηρεσίες που αναφέρονται ανωτέρω στην Ελληνική Επικράτεια, εγγράφονται σε ελληνικό Δικηγορικό Σύλλογο.
Κάθε δικηγορικός σύλλογος τηρεί ειδικό μητρώο για
τους δικηγόρους που ασκούν δραστηριότητα στην περιφέρειά του υπό τον επαγγελματικό τίτλο του Ηνωμένου
Βασιλείου.
Για την εγγραφή του πρώτου εδαφίου αποφασίζει το
Διοικητικό Συμβούλιο του Δικηγορικού Συλλόγου, εφόσον ο ενδιαφερόμενος υποβάλει αίτηση εγγραφής και
προσκομίσει τα εξής:
α) Αντίγραφο ταυτοποιητικού εγγράφου, όπως διαβατηρίου ή δελτίου αστυνομικής ταυτότητας, συνοδευό-
μενου από τίτλο νόμιμης διαμονής.
β) Αντίγραφο ποινικού μητρώου από το Ηνωμένο Βασίλειο και την Ελλάδα.
γ) Πιστοποιητικό εγγραφής και υπηρεσιακών μεταβολών από την αρμόδια αρχή του Ηνωμένου Βασιλείου. Το
πιστοποιητικό αναφέρει τον σκοπό για τον οποίο εκδίδεται και περιέχει τουλάχιστον στοιχεία για τον διορισμό,
τις προαγωγές και τις πειθαρχικές ποινές του ενδιαφερόμενου, με συνοπτική αναφορά στο πειθαρχικό αδίκημα
και την ποινή που επιβλήθηκε. Η ημερομηνία έκδοσης
του πιστοποιητικού δεν μπορεί να απέχει περισσότερους
από τρεις (3) μήνες από την ημερομηνία υποβολής της
αίτησης εγγραφής στον δικηγορικό σύλλογο.
3. Ο δικηγορικός σύλλογος ενημερώνει την αρμόδια
αρχή ή τον Δικηγορικό Σύλλογο του Ηνωμένου Βασιλείου για την έκδοση της απόφασης με την οποία εγκρίνε-
ται ή απορρίπτεται η εγγραφή σε αυτόν. Η απόφαση με
την οποία απορρίπτεται η εγγραφή, φέρει αιτιολογία και
υπόκειται σε αίτηση ακύρωσης ενώπιον του Συμβουλίου
της Επικρατείας εντός εξήντα (60) ημερών από την κοινοποίηση της απορριπτικής απόφασης, στον ενδιαφε-
ρόμενο ή σε νόμιμο αντίκλητό του. Η κοινοποίηση του
δεύτερου εδαφίου γίνεται σε διεύθυνση στην Ελλάδα.
Το δεύτερο και τρίτο εδάφιο εφαρμόζονται και στην
περίπτωση ανάκλησης της εγγραφής.
4. Για την εφαρμογή της παρ. 1, κάθε δικηγορικός σύλλογος απαιτεί από τα πρόσωπα της παρ. 1 που έχουν
εγγραφεί στο μητρώο της παρ. 2 να αναφέρουν την επωνυμία της επαγγελματικής οργάνωσης ή του δικηγορικού
συλλόγου του Ηνωμένου Βασιλείου στην οποία ανήκουν,
καθώς επίσης και την εγγραφή τους στο μητρώο του
οικείου ελληνικού Δικηγορικού Συλλόγου.
5. Τα πρόσωπα της παρ. 1 που έχουν εγγραφεί στο μητρώο της παρ. 2, υπόκεινται, για όλες τις δραστηριότητες
που ασκούν στην Ελληνική Επικράτεια, στους επαγγελματικούς και δεοντολογικούς κανόνες στους οποίους
υπόκεινται οι δικηγόροι - μέλη του οικείου ελληνικού
Δικηγορικού Συλλόγου, ανεξάρτητα από τους επαγγελματικούς και δεοντολογικούς κανόνες, στους οποίους
υπόκεινται στο Ηνωμένο Βασίλειο. Η μη συμμόρφωση
συνιστά πειθαρχικό παράπτωμα, για το οποίο εφαρμόζονται αναλόγως τα άρθρα 139 έως 159 του Κώδικα
Δικηγόρων (ν. 4194/2013, Α’ 208), περί του πειθαρχικού
δικαίου των δικηγόρων. Αρμόδιο για την εκδίκαση των
πειθαρχικών παραπτωμάτων των προσώπων της παρ. 1
που έχουν εγγραφεί στο μητρώο της παρ. 2 είναι το πειθαρχικό συμβούλιο του οικείου ελληνικού Δικηγορικού
Συλλόγου.
6. Η επιβολή, στα πρόσωπα της παρ. 1 που έχουν εγγραφεί στο μητρώο της παρ. 2, της ποινής της προσωρι-
νής ή οριστικής αφαίρεσης της άδειας άσκησης επαγγέλ-
ματος από την αρμόδια πειθαρχική αρχή του Ηνωμένου
Βασιλείου, συνεπάγεται αυτόματα για τον ενδιαφερόμενο δικηγόρο την προσωρινή ή οριστική απαγόρευση
άσκησης του επαγγέλματος και στην Ελλάδα. Εντός ενός
(1) μήνα από την κοινοποίηση της τελεσίδικης απόφασης
του πρώτου εδαφίου και την παραλαβή του σχετικού
φακέλου, ο Πρόεδρος του οικείου ελληνικού Δικηγορικού Συλλόγου διαβιβάζει την απόφαση στο πειθαρχικό
συμβούλιο του συλλόγου, το οποίο εκδίδει τη σχετική
διαπιστωτική πράξη επιβολής της πειθαρχικής ποινής.
7. Θέματα που αφορούν στην είσοδο και διαμονή των
προσώπων που υπάγονται στο παρόν, ρυθμίζονται, κατά
περίπτωση, σύμφωνα με τα άρθρα 28 έως και 52, 59 και
60 του Κώδικα Μετανάστευσης (ν. 5038/2023, Α’ 81).
Άρθρο 33
Υποχρέωση γνωστοποίησης της νέας
δικασίμου στους διαδίκους μέσω ηλεκτρονικού
μηνύματος - Μεταβατική διάταξη -
Τροποποίηση παρ. 4 άρθρου 14 ν. 5108/2024
Στο πέμπτο εδάφιο της παρ. 4 του άρθρου 14 του
ν. 5108/2024 (Α’ 65), περί μεταβατικών διατάξεων του
Μέρους Α’ του νόμου αυτού, η λέξη «ή» αντικαθίσταται
από τις λέξεις «, ενώ η γνωστοποίηση δύναται να διενεργείται και», και η παρ. 4 διαμορφώνεται ως εξής:
«4. Οι υποθέσεις, τα δικόγραφα των οποίων έχουν ήδη
κατατεθεί έως τη 15η.9.2024 σε Ειρηνοδικεία που καταργούνται και δεν μετατρέπονται σε περιφερειακές έδρες,
μεταφέρονται στην έδρα πρωτοδικείου ή στην παράλληλη έδρα του πρωτοδικείου, που είναι κατά τόπον αρμό-
διο, με πράξη του διευθύνοντος το πρωτοδικείο. Ειδικά
για την Περιφέρεια Αττικής, οι υποθέσεις, τα δικόγραφα
των οποίων έχουν ήδη κατατεθεί έως τη 15η.9.2024 σε
Ειρηνοδικεία που δεν μετατρέπονται σε περιφερειακές
έδρες των Πρωτοδικείων Αθηνών και Πειραιώς, μεταφέρονται στην έδρα πρωτοδικείου ή στην περιφερειακή
έδρα του Πρωτοδικείου που είναι κατά τόπον αρμόδιο.
Η εγγραφή της υπόθεσης στο οικείο πινάκιο ή έκθεμα,
το οποίο μπορεί να τηρείται και ηλεκτρονικά, γίνεται με
πρωτοβουλία του γραμματέα και ισχύει ως κλήτευση
όλων των διαδίκων. Προς ενημέρωση των διαδίκων, και
πάντως όχι επί ποινή ακυρότητας, η νέα δικάσιμος γνωστοποιείται από τον γραμματέα στον οικείο δικηγορικό
σύλλογο. Με πρωτοβουλία, επίσης, του γραμματέα γνωστοποιείται η νέα δικάσιμος με αποστολή ηλεκτρονικού
μηνύματος στη διεύθυνση ηλεκτρονικού ταχυδρομείου
των διαδίκων, ενώ η γνωστοποίηση δύναται να διενεργείται και με ανάρτηση στην πύλη ψηφιακών υπηρεσιών
δικαστηρίων «solon.gov.gr» για όσα δικαστήρια και διαδικασίες έχουν ενταχθεί στο εν λόγω σύστημα.»
Άρθρο 34
Χρόνος προαγωγής δικαστικών λειτουργών -
Τροποποίηση παρ. 2 άρθρου 59 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στην παρ. 2 του άρθρου 59 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί των τοποθετήσεων και των
προαγωγών των δικαστικών λειτουργών, προστίθενται
νέα εδάφια, τρίτο, τέταρτο και έκτο και η παρ. 2 διαμορφώνεται ως εξής:
«2. Οι προαγωγές των δικαστικών λειτουργών μέχρι τον
βαθμό του συμβούλου της Επικρατείας, του αρεοπαγίτη
και του αντεισαγγελέα του Αρείου Πάγου, του συμβούλου
του Ελεγκτικού Συνεδρίου, του Επιτρόπου και του αντεπιτρόπου της Γενικής Επιτροπείας της Επικρατείας στο
Ελεγκτικό Συνέδριο και του Επιτρόπου της Επικρατείας
των τακτικών διοικητικών δικαστηρίων, καθώς και ο διορισμός σε θέση αντεπιτρόπου της Γενικής Επιτροπείας
της Επικρατείας στο Ελεγκτικό Συνέδριο και αντεπιτρόπου
της Επικρατείας των τακτικών διοικητικών δικαστηρίων
ενεργούνται με προεδρικό διάταγμα, ύστερα από απόφαση του οικείου Ανώτατου Δικαστικού Συμβουλίου. Η από-
φαση του Ανώτατου Δικαστικού Συμβουλίου προκαλείται
με ερώτημα του Υπουργού το αργότερο εντός δύο (2)
μηνών από την κένωση ή την κατανομή νέων θέσεων στα
οικεία δικαστήρια ή εισαγγελίες ή, προκειμένου περί ειρηνοδικών, από τη συμπλήρωση των απαιτούμενων ετών
υπηρεσίας, και η προαγωγή του δικαστικού λειτουργού
ανατρέχει στον χρόνο κατανομής ή κένωσης της θέσης,
ή προκειμένου ειδικά για προαγωγή ειρηνοδικών, στον
χρόνο συμπλήρωσης των απαιτούμενων ετών υπηρεσίας, σύμφωνα με το άρθρο 90. Θέση που κενώνεται λόγω
προαγωγής ή διορισμού, σύμφωνα με τα προηγούμενα
εδάφια, λογίζεται κενωθείσα από την επομένη της ημερομηνίας υπογραφής του οικείου προεδρικού διατάγματος
προαγωγής του κατέχοντος αυτή στον επόμενο βαθμό.
Στην περίπτωση περισσότερων δικαστικών λειτουργών
διαφορετικών βαθμών που προάγονται με το ίδιο προεδρικό διάταγμα και η προαγωγή των ανώτερων από
αυτούς ανατρέχει στον χρόνο κένωσης των θέσεων που
καταλαμβάνουν, η προαγωγή των υπολοίπων λογίζεται
από την ημερομηνία υπογραφής του προεδρικού διατάγματος προαγωγής τους. Ειδικά για την πλήρωση των
κενών που προβλέπεται ότι προκύπτουν στις 30 Ιουνίου
κάθε έτους, το ερώτημα αποστέλλεται το αργότερο εντός
του Απριλίου. Στην περίπτωση αυτή, όλες οι προαγωγές
ανατρέχουν στην 1η Ιουλίου κάθε έτους.»
Άρθρο 35
Συγκρότηση της Επιτροπής εισαγωγικού
διαγωνισμού για την επιλογή εκπαιδευομένων
που πρόκειται να καταλάβουν θέσεις
δικαστικών υπαλλήλων - Τροποποίηση παρ. 2
άρθρου 55Θ ν. 4871/2021
Στην περ. γ) του πρώτου εδαφίου της παρ. 2 του άρθρου 55Θ του ν. 4871/2021 (Α’ 246), περί της επιτροπής
εισαγωγικού διαγωνισμού για την επιλογή εκπαιδευομένων που πρόκειται να καταλάβουν θέσεις δικαστικών
υπαλλήλων, οι λέξεις «Αντεπίτροπο Επικρατείας του
Ελεγκτικού Συνεδρίου, με τον νόμιμο αναπληρωτή του»
αντικαθίστανται από τις λέξεις «Πάρεδρο του Ελεγκτικού
Συνεδρίου ή της Γενικής Επιτροπείας της Επικρατείας
στο Ελεγκτικό Συνέδριο, με αναπληρωτή Πάρεδρο του
Ελεγκτικού Συνεδρίου ή της Γενικής Επιτροπείας της
Επικρατείας στο Ελεγκτικό Συνέδριο» και η παρ. 2 διαμορφώνεται ως εξής:
«2. Η επιτροπή αποτελείται από:
α) έναν (1) Πρόεδρο Εφετών διοικητικών δικαστηρίων,
με τον νόμιμο αναπληρωτή του,
β) έναν (1) Πρόεδρο Εφετών των πολιτικών και ποινικών Δικαστηρίων, με τον νόμιμο αναπληρωτή του,
γ) έναν (1) Πάρεδρο του Ελεγκτικού Συνεδρίου ή της
Γενικής Επιτροπείας της Επικρατείας στο Ελεγκτικό Συνέδριο, με αναπληρωτή Πάρεδρο του Ελεγκτικού Συ-
νεδρίου ή της Γενικής Επιτροπείας της Επικρατείας στο
Ελεγκτικό Συνέδριο,
δ) έναν (1) Εισαγγελέα Εφετών, με τον νόμιμο αναπληρωτή του,
ε) έναν (1) σύμβουλο του Ανώτατου Συμβουλίου Επιλογής Προσωπικού (Α.Σ.Ε.Π.), με νομική κατάρτιση, με
τον αναπληρωτή του και
στ) έναν (1) δικηγόρο με εικοσαετή, τουλάχιστον, πραγματική δικηγορική υπηρεσία, με τον αναπληρωτή του.
Στην επιτροπή προεδρεύει ο αρχαιότερος δικαστικός
λειτουργός. Η επιτροπή βρίσκεται σε απαρτία, εφόσον
είναι παρόντα τέσσερα (4) μέλη. Σε περίπτωση ισοψηφίας, υπερισχύει η ψήφος του προεδρεύοντος.»
Άρθρο 36
Καθορισμός αμοιβών και αποζημιώσεων των
δικαστικών λειτουργών και υπαλλήλων για
την εκπαίδευση των δικαστικών υπαλλήλων
του κλάδου ΠΕ Τεκμηρίωσης και Επικουρίας
Δικαστικού Έργου - Αντικατάσταση παρ. 5
άρθρου 37 Κώδικα Δικαστικών Υπαλλήλων
1. Η παρ. 5 του άρθρου 37 του Κώδικα Δικαστικών
Υπαλλήλων (ν. 4798/2021, Α’ 68) αντικαθίσταται ως εξής:
«5. Τα καθήκοντα σχετικά με την εκπαίδευση των δικαστικών υπαλλήλων του κλάδου θεωρούνται δικαστι-
κά. Ως προς το ύψος και τον τρόπο φορολόγησης των
αποδοχών των δικαστικών λειτουργών που είναι επιφορτισμένοι με την εισαγωγική εκπαίδευση (πρώτο και
δεύτερο στάδιο εκπαίδευσης) των δόκιμων δικαστικών
υπαλλήλων του κλάδου εφαρμόζονται η παρ. 1 του άρθρου 52 του ν. 4871/2021 (Α’ 246) και η κατ’ εξουσιοδό-
τηση αυτού εκδοθείσα κοινή υπουργική απόφαση, όπως
εκάστοτε ισχύει, με την οποία εξειδικεύονται οι αμοιβές
των δικαστικών λειτουργών για την παροχή διδακτικού
έργου κατά την προεισαγωγική και την πρακτική εκπαίδευση των υποψηφίων δικαστικών λειτουργών. Ειδικώς
δε η αμοιβή κατά μήνα του Υπεύθυνου Εκπαίδευσης
ορίζεται στο ίδιο ύψος με το ποσό που καταβάλλεται
ως επίδομα θέσης ευθύνης στον Γενικό Διευθυντή της
Εθνικής Σχολής Δικαστών και η αμοιβή κατά μήνα του
δικαστικού υπαλλήλου που επικουρεί τον Υπεύθυνο
Εκπαίδευσης στο ήμισυ του ποσού αυτού. Οι δαπάνες
μετακίνησης που αφορούν την εισαγωγική εκπαίδευση,
καλύπτονται σύμφωνα με την υποπαρ. Δ9 της παρ. Δ’ του
άρθρου 2 του ν. 4336/2015 (Α´ 94).»
2. Οι αμοιβές και αποζημιώσεις της παρ. 5 του άρθρου
37 του ν. 4798/2021, όπως τροποποιείται με την παρ. 1
του παρόντος, καταβάλλονται και σε όσους δικαστικούς λειτουργούς και υπαλλήλους παρείχαν τις υπη-
ρεσίες τους στο πλαίσιο της εκπαίδευσης των δόκιμων
δικαστικών υπαλλήλων του Κλάδου ΠΕ Τεκμηρίωσης
και Επικουρίας Δικαστικού Έργου που διορίστηκαν με
την υπό στοιχεία 58688οικ./29.12.2023 απόφαση του
Προϊσταμένου της Γενικής Διεύθυνσης Δικαιοσύνης του
Υπουργείου Δικαιοσύνης (Γ’ 147/19.1.2024), των οποίων
η εκπαίδευση ξεκίνησε πριν από τη δημοσίευση του παρόντος νόμου, κατά παρέκκλιση κάθε γενικής και ειδικής
διάταξης.
Άρθρο 37
Ορισμός εκπαιδευτών τεκμηρίωσης κατά το
δεύτερο στάδιο της εισαγωγικής εκπαίδευσης
των δικαστικών υπαλλήλων του κλάδου ΠΕ
Τεκμηρίωσης και Επικουρίας Δικαστικού
Έργου - Τροποποίηση παρ. 6 άρθρου 38
Κώδικα Δικαστικών Υπαλλήλων
1. Στην παρ. 6 του άρθρου 38 του Κώδικα Δικαστικών
Υπαλλήλων (ν. 4798/2021, Α’ 68) επέρχονται οι ακόλουθες τροποποιήσεις: α) τα εδάφια δεύτερο και τρίτο αντι-
καθίστανται, β) προστίθεται τέταρτο εδάφιο, και η παρ. 6
διαμορφώνεται ως εξής:
«6. Οι δόκιμοι υπάλληλοι του δικαιοδοτικού κλάδου
που ασκούνται σε διοικητικά και πολιτικά πρωτοδικεία
και εφετεία, εκπαιδεύονται μαζί με τους δόκιμους υπαλλήλους που ασκούνται στα ανώτατα δικαστήρια του κλά-
δου στη σύνταξη δελτίων και ευρετηρίων. Η εκπαίδευση
μπορεί να διεξάγεται και με τη βοήθεια του διαδικτύου
και των λοιπών μέσων επικοινωνίας. Ο Πρόεδρος του
ανώτατου δικαστηρίου ή ο Εισαγγελέας του Αρείου Πάγου δύνανται, κατόπιν εισήγησης του υπεύθυνου εκπαί-
δευσης, να ορίζει προς τούτο εκπαιδευτές τεκμηρίωσης.
Κάθε εκπαιδευτής τεκμηρίωσης αναλαμβάνει έως πέντε
(5) εκπαιδευόμενους.»
2. Η παρ. 1 εφαρμόζεται και ως προς την εκπαίδευση
των δόκιμων δικαστικών υπαλλήλων του Κλάδου ΠΕ
Τεκμηρίωσης και Επικουρίας Δικαστικού Έργου που
διορίστηκαν με την υπό στοιχεία 58688οικ./29.12.2023
απόφαση του Προϊσταμένου της Γενικής Διεύθυνσης Δικαιοσύνης του Υπουργείου Δικαιοσύνης
(Γ’ 147/19.1.2024), των οποίων η εκπαίδευση ξεκίνησε
πριν από τη δημοσίευση του παρόντος νόμου, κατά παρέκκλιση κάθε γενικής και ειδικής διάταξης.
Άρθρο 38
Εισαγωγική εκπαίδευση δικαστικών
υπαλλήλων στις Εισαγγελίες - Τροποποίηση
άρθρου 125 Κώδικα Δικαστικών Υπαλλήλων
Στο άρθρο 125 του Κώδικα Δικαστικών Υπαλλήλων
(ν. 4798/2021, Α’ 68), περί της εισαγωγικής εκπαίδευσης
των δικαστικών υπαλλήλων, επέρχονται οι ακόλουθες
τροποποιήσεις: α) στην περ. α’ της παρ. 2, προστίθενται
οι λέξεις: αα) «στην Εισαγγελία του Αρείου Πάγου,», αβ)
«της Επικρατείας», αγ) «και στην Εισαγγελία Πρωτοδικών» και αδ) «και τις δικαστικές αρχές», β) στην περ. β’ της
παρ. 2, προστίθενται οι λέξεις: βα) «και στις εισαγγελίες
πρωτοδικών» και ββ) «και την Εισαγγελία Πρωτοδικών»,
γ) στην περ. γ’ της παρ. 2, προστίθενται οι λέξεις «και τις
οικείες εισαγγελίες εφετών», δ) στο πρώτο εδάφιο της
παρ. 3, προστίθενται οι λέξεις: δα) «ή δικαστική αρχή»,
δβ) «ή εισαγγελικό» και δγ) «, αντιστοίχως,», ε) στην
περ. γ’ του πρώτου εδαφίου της παρ. 4, προστίθενται οι
λέξεις «ή της οικείας δικαστικής αρχής», στ) στην περ. δ)
του πρώτου εδαφίου της παρ. 4, προστίθενται οι λέξεις:
στα) «οικείο» και στβ) «ή στην οικεία δικαστική αρχή», ζ)
στο δεύτερο εδάφιο της παρ. 5: ζα) οι λέξεις «στον δικαστή» αντικαθίστανται από τις λέξεις «στον δικαστικό ή
εισαγγελικό λειτουργό», ζβ) προστίθενται οι λέξεις «ή τη
δικαστική αρχή» και ζγ) η λέξη «δικαστή» αντικαθίσταται
από τις λέξεις «δικαστικό ή εισαγγελικό λειτουργό» και
το άρθρο 125 διαμορφώνεται ως εξής:
«Άρθρο 125
Εισαγωγική εκπαίδευση
1. Ο δικαστικός υπάλληλος μετά από την ανάληψη
υπηρεσίας παρακολουθεί δεκαήμερη εισαγωγική εκπαίδευση.
2. Η εισαγωγική εκπαίδευση αποτελεί προϋπόθεση για
την μονιμοποίηση του υπαλλήλου και πραγματοποιείται:
α. για όσους διορίστηκαν στο Συμβούλιο της Επικρατείας, στον Άρειο Πάγο, στο Ελεγκτικό Συνέδριο, στην
Εισαγγελία του Αρείου Πάγου, στη Γενική Επιτροπεία της
Επικρατείας των τακτικών διοικητικών δικαστηρίων και
στα πολιτικά και διοικητικά Πρωτοδικεία και στην Εισαγγελία Πρωτοδικών Θεσσαλονίκης, από τα δικαστήρια
αυτά και τις δικαστικές αρχές, αντιστοίχως,
β. για όσους διορίστηκαν στα πολιτικά και διοικητικά πρωτοδικεία και στις εισαγγελίες πρωτοδικών της
Αθήνας και του Πειραιά, από το πολιτικό και διοικητικό
πρωτοδικείο και την Εισαγγελία Πρωτοδικών της Αθήνας, αντιστοίχως,
γ. για τους λοιπούς, από τα οικεία εφετεία και τις οικείες
εισαγγελίες εφετών.
3. Ο δικαστής που διευθύνει το αρμόδιο κατά την
παρ. 2 δικαστήριο ή δικαστική αρχή, ορίζει έναν (1) δικαστικό ή εισαγγελικό λειτουργό, αντιστοίχως, και έναν (1)
δικαστικό υπάλληλο ως υπεύθυνους της εκπαίδευσης.
Για τον σχεδιασμό και την υλοποίηση της προεισαγωγικής και της εισαγωγικής εκπαίδευσης μπορεί να ζητείται
η συνδρομή της Εθνικής Σχολής Δικαστικών Λειτουργών και του Εθνικού Κέντρου Δημόσιας Διοίκησης και
Αυτοδιοίκησης.
4. Αντικείμενο της εισαγωγικής εκπαίδευσης είναι:
α. η ενημέρωση για την αποστολή, την οργάνωση και
τη λειτουργία της Δικαιοσύνης,
β. η μελέτη και ανάλυση των κανόνων δεοντολογίας
που διέπουν τη συμπεριφορά των δικαστικών λειτουργών, των δικαστικών υπαλλήλων, των οργάνων της Δι-
οίκησης, των δικηγόρων και των διαδίκων, με έμφαση
στους κανόνες δεοντολογίας που διέπουν τις σχέσεις των
δικαστικών υπαλλήλων με τους δικαστικούς λειτουργούς,
γ. η ενημέρωση και εξοικείωση με τα βασικά νομοθετήματα που διέπουν την οργάνωση και λειτουργία του
οικείου δικαστηρίου ή της οικείας δικαστικής αρχής και
την κατάσταση των δικαστικών υπαλλήλων,
δ. η ενημέρωση και εξοικείωση με τη χρήση των ηλεκτρονικών βάσεων και συστημάτων που λειτουργούν
στο οικείο δικαστήριο ή στην οικεία δικαστική αρχή.
Κατά τον σχεδιασμό και την υλοποίηση του προγράμματος της εισαγωγικής εκπαίδευσης λαμβάνεται ιδιαίτε-
ρη μέριμνα για τη συνειδητοποίηση από τους δικαστικούς υπαλλήλους της σημασίας του έργου τους για την
ορθή απονομή της δικαιοσύνης.
5. Στο τέλος της εισαγωγικής εκπαίδευσης από τους
αναφερόμενους στην παρ. 3 υπευθύνους εκπαίδευσης
συντάσσεται έκθεση πεπραγμένων, καθώς και έκθεση
για την επίδοση κάθε υπαλλήλου. H έκθεση κοινοποιείται
στον δικαστικό ή εισαγγελικό λειτουργό που διευθύνει
το δικαστήριο ή την δικαστική αρχή στο οποίο έχει διοριστεί ο υπάλληλος, καθώς και στον κατά την παρ. 2
αρμόδιο για την εκπαίδευση δικαστικό ή εισαγγελικό
λειτουργό.
6. Ειδικά για τους Κλάδους ΠΕ Τεκμηρίωσης και Επικουρίας Δικαστικού Έργου και ΠΕ Δικαστικής Επικοινωνίας
και Διεθνών Σχέσεων η εισαγωγική εκπαίδευση παρέχεται, όπως ορίζεται στα άρθρα 34-38 και 74, αντιστοίχως.»
Άρθρο 39
Τμήματα του Ελεγκτικού Συνεδρίου -
Κατανομή των δικαιοδοτικών, ελεγκτικών
και γνωμοδοτικών αρμοδιοτήτων του
Δικαστηρίου - Τροποποίηση άρθρων 22, 24, 26
και 27 ν. 4820/2021
1. Στο άρθρο 22 του ν. 4820/2021 (Α’ 130), περί του
αριθμού των Τμημάτων του Ελεγκτικού Συνεδρίου, επέρχονται οι ακόλουθες τροποποιήσεις:
α) στη μόνη παράγραφο: αα) στο πρώτο εδάφιο, προστίθενται οι λέξεις «, στα οποία κατανέμονται οι δικαιο-
δοτικές, ελεγκτικές και γνωμοδοτικές του αρμοδιότητες»
και αβ) το δεύτερο εδάφιο διαγράφεται, β) η μόνη παράγραφος αριθμείται ως παρ. 1, γ) προστίθεται παρ. 2 και
το άρθρο 22 διαμορφώνεται ως εξής:
«Άρθρο 22
Αριθμός Τμημάτων του Δικαστηρίου
1. Στο Ελεγκτικό Συνέδριο λειτουργούν δέκα (10) Τμήματα, στα οποία κατανέμονται οι δικαιοδοτικές, ελεγκτι-
κές και γνωμοδοτικές του αρμοδιότητες.
2. Με απόφαση της Ολομέλειας, η οποία δημοσιεύεται
στην Εφημερίδα της Κυβερνήσεως, μπορεί, για την επιτάχυνση της απονομής της δικαιοσύνης και την εύρυθμη
λειτουργία του Δικαστηρίου, να ανακατανέμονται στα
Τμήματα οι δικαιοδοτικές, οι ελεγκτικές και οι γνωμοδοτικές αρμοδιότητες του Ελεγκτικού Συνεδρίου και να
ρυθμίζεται κάθε άλλο θέμα σχετικό με τη λειτουργία των
Τμημάτων.»
2. Στο άρθρο 24 του ν. 4820/2021, περί της κατανομής των δικαιοδοτικών αρμοδιοτήτων του Ελεγκτικού
Συνεδρίου στα Τμήματα του Δικαστηρίου, επέρχονται
οι ακόλουθες τροποποιήσεις:
α) ο τίτλος αντικαθίσταται,
β) στην παρ. 1:
βα) στο εισαγωγικό εδάφιο, οι λέξεις «επτά (7) Τμήματα
του Δικαστηρίου με δικαστικές αρμοδιότητες» αντικαθίστανται από τις λέξεις «Τμήματα του Δικαστηρίου»,
ββ) στην περ. (ζ), διαγράφονται οι λέξεις «και οι καταλογιστικές διαφορές από δημοσιονομικές διορθώσεις
και ανακτήσεις σε βάρος υπόχρεων δημόσιας λογοδοσίας» και
βγ) προστίθεται περ. (η),
γ) στην παρ. 2, το δεύτερο εδάφιο καταργείται,
δ) η παρ. 3 καταργείται και το άρθρο 24, κατόπιν νομοτεχνικών βελτιώσεων, διαμορφώνεται ως εξής:
«Άρθρο 24
Δικαιοδοτικές αρμοδιότητες
1. Η κατανομή των υποθέσεων δικαιοδοσίας του Ελεγκτικού Συνεδρίου στα Τμήματα του Δικαστηρίου γίνεται
ως εξής:
(α) Πρώτο Τμήμα: Οι καταλογιστικές διαφορές Δημοσίου και νομικών προσώπων ιδιωτικού δικαίου που ανή-
κουν στο Δημόσιο, καθώς και οι διαφορές από επιχορηγήσεις και κάθε είδους χρηματοδοτήσεις του Δημοσίου
προς νομικά πρόσωπα ή ιδιώτες.
(β) Δεύτερο Τμήμα: Οι καταλογιστικές διαφορές
οργανισμών τοπικής αυτοδιοίκησης, άλλων νομικών
προσώπων δημοσίου δικαίου, νομικών προσώπων
ιδιωτικού δικαίου που ανήκουν σε αυτά, καθώς και
οι διαφορές από επιχορηγήσεις και κάθε είδους χρηματοδοτήσεις των ανωτέρω προς νομικά πρόσωπα
ή ιδιώτες.
(γ) Τρίτο Τμήμα: Εφέσεις και εφέσεις - αγωγές σε συνταξιοδοτικές υποθέσεις πολιτικών συνταξιούχων.
(δ) Τέταρτο Τμήμα: Αγωγές σε συνταξιοδοτικές υποθέσεις πολιτικών συνταξιούχων.
(ε) Πέμπτο Τμήμα: Εφέσεις και εφέσεις - αγωγές σε συνταξιοδοτικές υποθέσεις στρατιωτικών συνταξιούχων.
(στ) Έκτο Τμήμα: Αγωγές σε συνταξιοδοτικές υποθέσεις στρατιωτικών συνταξιούχων.
(ζ) Έβδομο Τμήμα: Οι διαφορές από την άσκηση του
προσυμβατικού ελέγχου.
(η) Δέκατο Τμήμα: Οι καταλογιστικές διαφορές από
δημοσιονομικές διορθώσεις και ανακτήσεις σε βάρος
υπόχρεων δημόσιας λογοδοσίας.
2. Το τεκμήριο της αρμοδιότητας για τις καταλογιστικές διαφορές ορίζεται υπέρ του Πρώτου Τμήματος και
για τις συνταξιοδοτικές διαφορές υπέρ του Τρίτου.
3. [Καταργείται].»
3. Στο άρθρο 26 του ν. 4820/2021, περί της κατανομής
των ελεγκτικών αρμοδιοτήτων του Ελεγκτικού Συνεδρίου στα Τμήματα του Δικαστηρίου, επέρχονται οι ακόλου-
θες τροποποιήσεις:
α) ο τίτλος αντικαθίσταται,
β) το εισαγωγικό εδάφιο της παρ. 1 αντικαθίσταται,
γ) στην περ. (α) της παρ. 1:
γα) στο εισαγωγικό εδάφιο, οι λέξεις «Τμήμα Ελέγχων
Ι» αντικαθίστανται από τις λέξεις «Όγδοο Τμήμα (πρώην
«Τμήμα Ελέγχων Ι»)», και
γβ) προστίθενται εδάφια, έβδομο, όγδοο, ένατο και
δέκατο,
δ) στην περ. (β) της παρ. 1:
δα) στο εισαγωγικό εδάφιο, οι λέξεις «Τμήμα Ελέγχων
ΙΙ» αντικαθίστανται από τις λέξεις «Ένατο Τμήμα (πρώην
«Τμήμα Ελέγχων ΙΙ»)»,
δβ) στο πέμπτο εδάφιο, οι λέξεις «Τμήμα Ελέγχων Ι»
αντικαθίστανται από τις λέξεις «Όγδοο Τμήμα», και
δγ) προστίθεται έβδομο εδάφιο,
ε) στην παρ. 2:
εα) οι λέξεις «Τμήμα Ελέγχων Ι» αντικαθίστανται από
τις λέξεις «Όγδοο Τμήμα», και
εβ) οι λέξεις «έναν (1) Αντιπρόεδρο, που ορίζεται από
την Ολομέλεια κατά την έναρξη του δικαστικού έτους»
αντικαθίστανται από τις λέξεις «τον αρχαιότερο Αντιπρόεδρο»,
στ) στην παρ. 3, οι λέξεις «Τμήμα Ελέγχων Ι» αντικαθίστανται από τις λέξεις «Όγδοο Τμήμα»,
ζ) προστίθεται παρ. 4 και το άρθρο 26 διαμορφώνεται
ως εξής:
«Άρθρο 26
Ελεγκτικές αρμοδιότητες
1. Η κατανομή των ελεγκτικών αρμοδιοτήτων του
Ελεγκτικού Συνεδρίου στα Τμήματα του Δικαστηρίου
γίνεται ως εξής:
(α) Όγδοο Τμήμα (πρώην «Τμήμα Ελέγχων Ι»): Ο καθορισμός της στρατηγικής ελέγχων του Ελεγκτικού Συνεδρί-
ου. Ο σχεδιασμός και η παρακολούθηση του ετήσιου και
πολυετούς προγράμματος ελέγχων. Ο προγραμματισμός
και η παρακολούθηση των θεματικών ελέγχων. Η έκδοση
των εκθέσεων ελέγχου στους ελέγχους που διεξάγονται
υπό την επιμέλειά του, εφόσον δεν παραπέμπονται στην
Ολομέλεια για έγκριση. Η υιοθέτηση εγχειριδίων ελέγχου
για τις κατηγορίες ελέγχων που υπάγονται στην αρμοδιότητά του. Η παρακολούθηση της πορείας των μακρο-
οικονομικών μεγεθών, της εξέλιξης των υποχρεώσεων
αποπληρωμής του δημόσιου χρέους και της έκθεσης των
συστημικών τραπεζών στη συγκυρία. Η παρακολούθηση της εναρμόνισης της δημοσιονομικής πολιτικής της
Χώρας με τις ευρωπαϊκές και διεθνείς υποχρεώσεις της.
Η μελέτη των επιπτώσεων της δημόσιας ασφάλισης και
των εν γένει δαπανών του κοινωνικού κράτους στη δημοσιονομική βιωσιμότητα. Η προετοιμασία της Ετήσιας
Έκθεσης Ευρημάτων, Πορισμάτων και Συστάσεων.
(β) Ένατο Τμήμα (πρώην «Τμήμα Ελέγχων ΙΙ»): Η προετοιμασία της Έκθεσης επί του Απολογισμού και του
Ισολογισμού του Κράτους με την έγκριση του σχετικού
εγχειριδίου ελέγχου, καθώς και με τον προγραμματισμό
και την παρακολούθηση της εκτέλεσης των ελεγκτικών
εργασιών για την υποστήριξή της. Η επιτήρηση των δημόσιων υπολόγων και η έκδοση οδηγιών προς αυτούς.
Η παρακολούθηση της είσπραξης των δημόσιων εσόδων. Η επίλυση διαφωνιών ή αμφισβητήσεων μεταξύ
Υπηρεσιών Επιτρόπων και ελεγχόμενων από αυτούς
φορέων ως προς τη νομιμότητα δαπανών. Η απόφαση
για τη θέση στο αρχείο καταγγελιών ή η κρίση, ότι αυτές εμφανίζουν συστημικό ενδιαφέρον ή σημασία ικανή
να δικαιολογήσει την περαιτέρω εξέτασή τους από το
Όγδοο Τμήμα. Η παρακολούθηση της πορείας εκτέλεσης
όλων των προγραμμάτων επιδόσεων.
2. Στο Όγδοο Τμήμα προεδρεύει ο Πρόεδρος του Δικαστηρίου με αναπληρωτή του τον αρχαιότερο Αντιπρόεδρο.
3. Το Όγδοο Τμήμα έχει το γενικό τεκμήριο αρμοδιότητας για κάθε θέμα, που σχετίζεται με τους ελέγχους
που διεξάγονται από το Ελεγκτικό Συνέδριο.
4. Στο Όγδοο Τμήμα λειτουργούν δύο (2) Διαρκείς
Επιστημονικές Επιτροπές, στις οποίες προΐσταται Αντιπρόεδρος, οριζόμενος από τον Πρόεδρο, και οι οποίες
παρέχουν εξειδικευμένη γνώση στο Τμήμα για την εκπλήρωση των αρμοδιοτήτων του. Στην πρώτη ανατίθε-
νται γενικά καθήκοντα, ενώ στη δεύτερη ανήκει η παρακολούθηση, εκπόνηση μελετών και εν γένει ενημέρωση
για την πορεία εξέλιξης του δημόσιου χρέους και της
συνταξιοδοτικής δαπάνης.»
4. Το άρθρο 27 του ν. 4820/2021, περί της κατανομής των
γνωμοδοτικών αρμοδιοτήτων του Ελεγκτικού Συνεδρίου
στα Τμήματα του Δικαστηρίου, αντικαθίσταται ως εξής:
«Άρθρο 27
Γνωμοδοτικές αρμοδιότητες των Τμημάτων
Η κατανομή των γνωμοδοτικών αρμοδιοτήτων του
Ελεγκτικού Συνεδρίου στα Τμήματα του Δικαστηρίου
γίνεται ως εξής:
(α) Όγδοο Τμήμα: Η προετοιμασία των συνταξιοδοτικών γνωμοδοτήσεων του Ελεγκτικού Συνεδρίου.
(β) Ένατο Τμήμα: Η προετοιμασία κάθε άλλης γνωμοδότησης που ζητείται σύμφωνα με την παρ. 2 του
άρθρου 10.»
Άρθρο 40
Ετήσια Έκθεση Ευρημάτων, Πορισμάτων
και Συστάσεων - Διαβίβαση και παρουσίαση
στη Βουλή εκθέσεων ελέγχου - Τροποποίηση
άρθρων 51 και 52 ν. 4820/2021
1. Στο άρθρο 51 του ν. 4820/2021 (Α’ 130), περί της
Ετήσιας Έκθεσης Ευρημάτων, Πορισμάτων και Συστάσεων, επέρχονται οι ακόλουθες τροποποιήσεις: α) η παρ. 2
καταργείται, β) η παρ. 3 αντικαθίσταται και το άρθρο 51
διαμορφώνεται ως εξής:
«Άρθρο 51
Ετήσια Έκθεση Ευρημάτων, Πορισμάτων
και Συστάσεων
1. Η Ολομέλεια του Ελεγκτικού Συνεδρίου εκδίδει,
κάθε έτος, την έκθεση του άρθρου 12, η οποία εγχειρίζεται στον Πρόεδρο της Βουλής από τον Πρόεδρο του
Ελεγκτικού Συνεδρίου. Στην έκθεση περιλαμβάνεται το
αποτέλεσμα των εργασιών του με κατηγοριοποιημένα
τα ευρήματα και τα πορίσματα από την άσκηση του ελεγκτικού και του δικαιοδοτικού του έργου, αντιστοίχως,
και ενσωματώνονται τα συμπεράσματα των θεματικών
ελέγχων του. Η έκθεση περιλαμβάνει, επίσης, συστάσεις
για μεταρρυθμίσεις που καθίστανται αναγκαίες για τη
θεραπεία των παθογενειών που διαπιστώθηκαν κατά
την άσκηση των αρμοδιοτήτων του.
2. [Καταργείται]
3. Η ετήσια έκθεση προς τη Βουλή προετοιμάζεται από
το Όγδοο Τμήμα με βάση τις πληροφορίες που παρέχονται σε αυτό από τα λοιπά Τμήματα και τις Υπηρεσίες
Επιτρόπου του Ελεγκτικού Συνεδρίου, υποβάλλεται στην
Ολομέλεια, η οποία αποφασίζει για την έκδοσή της, και
δημοσιεύεται στην Εφημερίδα της Κυβερνήσεως.»
2. Στο δεύτερο εδάφιο της παρ. 1 του άρθρου 52 του
ν. 4820/2021, περί της διαβίβασης και παρουσίασης στη
Βουλή εκθέσεων ελέγχου, οι λέξεις «μελέτες του Τμήματος Μελετών και Γνωμοδοτήσεων» αντικαθίστανται
από τις λέξεις «οι μελέτες του Όγδοου Τμήματος» και το
άρθρο 52 διαμορφώνεται ως εξής:
«Άρθρο 52
Διαβίβαση και παρουσίαση στη Βουλή εκθέσεων
ελέγχου
1. Κάθε έκθεση θεματικού ελέγχου που έχει περιληφθεί
στο Ετήσιο Πρόγραμμα Ελέγχων του Ελεγκτικού Συνεδρίου, διαβιβάζεται στην Επιτροπή Θεσμών και Διαφά-
νειας της Βουλής πριν να ανακοινωθεί το περιεχόμενό
της στον τύπο. Στην ίδια Επιτροπή διαβιβάζονται και οι
μελέτες του Ογδόου Τμήματος που εμφανίζουν ευρύτερο ενδιαφέρον.
2. Οι εκθέσεις του Ελεγκτικού Συνεδρίου μπορεί να
παρουσιάζονται από τον Πρόεδρο του Δικαστηρίου στη
Βουλή, όπως προβλέπεται στον Κανονισμό της.»
Άρθρο 41
Διαδικασία γνωμοδότησης επί των
συνταξιοδοτικών νομοσχεδίων - Επιστημονική
υποστήριξη - Τροποποίηση άρθρων 56 και 57
ν. 4820/2021
1. Στο άρθρο 56 του ν. 4820/2021 (Α’ 130), περί της
διαδικασίας γνωμοδότησης επί των συνταξιοδοτικών
νομοσχεδίων, επέρχονται οι ακόλουθες τροποποιήσεις:
α) στο πρώτο εδάφιο της παρ. 1: αα) οι λέξεις «Τμήμα
Μελετών και Γνωμοδοτήσεων» αντικαθίστανται από τις
λέξεις «Όγδοο Τμήμα» και αβ) μετά από τις λέξεις «και
ανατίθενται», η λέξη «άμεσα» διαγράφεται, β) στο τρίτο
εδάφιο, οι λέξεις «Τμήμα Μελετών και Γνωμοδοτήσεων»
αντικαθίστανται από τις λέξεις «Όγδοο Τμήμα», γ) στην
παρ. 2: γα) οι λέξεις «Τμήμα Μελετών και Γνωμοδοτήσεων» αντικαθίστανται από τις λέξεις «Ελεγκτικό Συνέδριο»
και γβ) οι λέξεις «αρμοδιότητα του Ελεγκτικού Συνεδρίου» αντικαθίστανται από τις λέξεις «αρμοδιότητά του»
και το άρθρο 56 διαμορφώνεται ως εξής:
«Άρθρο 56
Διαδικασία
1. Τα συνταξιοδοτικά νομοσχέδια που αποστέλλονται
στο Ελεγκτικό Συνέδριο για γνωμοδότηση, πριν κατατεθούν στη Βουλή, εισάγονται στο Όγδοο Τμήμα και ανα-
τίθενται από τον Πρόεδρο του Τμήματος σε Σύμβουλο
που υπηρετεί σε αυτό για να προετοιμάσει την εισήγησή
του για την Ολομέλεια. Ο εισηγητής Σύμβουλος καλεί σε
ακρόαση τους υπηρεσιακούς παράγοντες που συμμετείχαν στη διαδικασία προετοιμασίας του νομοσχεδίου. Το
Όγδοο Τμήμα επεξεργάζεται το σχέδιο γνωμοδότησης
πριν από τη διαβίβασή του στην Ολομέλεια.
2. Το Ελεγκτικό Συνέδριο μπορεί να επιληφθεί συνταξιοδοτικού νομοσχεδίου, ακόμη και αν αυτό δεν υπόκειται
εν όλω ή εν μέρει στην υποχρεωτική, κατά το Σύνταγμα,
γνωμοδοτική αρμοδιότητά του, αν αυτό ζητηθεί από τον
αρμόδιο Υπουργό ή τη Βουλή.»
2. Το άρθρο 57 του ν. 4820/2021, περί της επιστημονικής υποστήριξης κατά την επεξεργασία των συνταξι-
οδοτικών νομοσχεδίων, αντικαθίσταται ως εξής:
«Άρθρο 57
Επιστημονική υποστήριξη
Για την προετοιμασία των σχεδίων γνωμοδοτήσεων
επί των συνταξιοδοτικών νομοσχεδίων, το Όγδοο Τμήμα
επικουρείται από τις Διαρκείς Επιστημονικές Επιτροπές και
ενημερώνεται από αυτές για κάθε ζήτημα σχετικό με τη συνταξιοδοτική νομοθεσία και νομολογία, τη βιωσιμότητα του
συστήματος δημόσιας ασφάλισης, καθώς και τις διεθνώς
εφαρμοζόμενες ή διερευνώμενες εναλλακτικές λύσεις.»
Άρθρο 42
Επανακαθορισμός της θητείας των
διευθύνοντων δικαστήρια στα οποία δεν
εκλέγονται διοικήσεις - Τροποποίηση παρ. 10
άρθρου 17 Κώδικα Οργανισμού Δικαστηρίων
και Κατάστασης Δικαστικών Λειτουργών -
Θητεία των συμβουλίων διοίκησης των
πολιτικών δικαστηρίων - Τροποποίηση
άρθρου 51 ν. 5108/2024 - Παράταση θητείας
των διευθύνοντων Προέδρων δικαστηρίων στα
οποία πραγματοποιείται ανακατασκευή και
τμηματική μετεγκατάσταση υπηρεσιών
1. Στην παρ. 10 του άρθρου 17 του Κώδικα Οργανισμού Δικαστηρίων και Κατάστασης Δικαστικών Λειτουρ-
γών (ν. 4938/2022, Α’ 109), περί της διεύθυνσης των δικαστηρίων, επέρχονται οι ακόλουθες τροποποιήσεις: α) το
δεύτερο εδάφιο αντικαθίσταται, β) προστίθενται εδάφια
τρίτο και τέταρτο, και η παρ. 10 διαμορφώνεται ως εξής:
«10. Στα δικαστήρια, στα οποία δεν εκλέγονται διοικήσεις και στα οποία υπηρετούν περισσότεροι του ενός
(1) πρόεδροι, δεν μπορεί να ασκεί τη διεύθυνση αυτού
ο πρόεδρος για τον οποίο συντρέχουν τα κωλύματα της
παρ. 6. Στα δικαστήρια αυτά δεν μπορεί να ασκεί καθήκοντα διεύθυνσης ο ίδιος πρόεδρος για περισσότερα
από δύο (2) συνεχόμενα έτη, αν πρόκειται για πολιτικά
δικαστήρια και για περισσότερα από τέσσερα (4) συνεχόμενα έτη, αν πρόκειται για διοικητικά δικαστήρια.
Στο χρονικό διάστημα, πέραν του οποίου δεν μπορεί
να ασκήσει καθήκοντα διεύθυνσης ο ίδιος δικαστικός
λειτουργός, συνυπολογίζεται και ο προγενέστερος της
ενάρξεως ισχύος της ως άνω διατάξεως χρόνος διεύθυνσης στο ίδιο δικαστήριο. Στα πολιτικά δικαστήρια
του πρώτου βαθμού δικαιοδοσίας στα οποία κατά την
έναρξη ισχύος του ν. 5108/2024 (Α’ 65) υπηρετούν άνω
των τριάντα (30) δικαστικοί λειτουργοί, η θητεία του διευθύνοντος το δικαστήριο παρατείνεται για ένα (1) έτος.»
2. Στην παρ. 1 του άρθρου 51 του ν. 5108/2024 (Α’ 65),
περί παράτασης της θητείας των συμβουλίων διοίκησης
των πολιτικών δικαστηρίων και Διευθυνόντων τις Εισαγγελίες μετά τις λέξεις «του άρθρου 17» διαγράφονται οι
λέξεις «και των διευθυνόντων τις εισαγγελίες Πρωτοδικών Αθηνών και Θεσσαλονίκης σύμφωνα με την παρ. 2
του άρθρου 18» και η παρ. 1 διαμορφώνεται ως εξής:
«1. Οι θητείες των τριμελών συμβουλίων διοίκησης
των πολιτικών δικαστηρίων της περ. β) της παρ. 3 του
άρθρου 17 του Κώδικα Οργανισμού Δικαστηρίων και
Κατάστασης Δικαστικών Λειτουργών (ν. 4938/2022, Α’
109) παρατείνονται έως την 30ή Σεπτεμβρίου 2025.»
3. Η θητεία των διευθυνόντων Προέδρων δεύτερου
βαθμού δικαιοδοσίας δικαστηρίων, στα οποία πραγματοποιείται ανακατασκευή και τμηματική μετεγκατάστα-
ση υπηρεσιών του Δικαστικού τους Μεγάρου, παρατείνεται για ένα (1) έτος.
Άρθρο 43
Αρμόδιος εισαγγελικός λειτουργός για τη
διενέργεια προκαταρκτικής εξέτασης για
πράξεις ή παραλείψεις μελών προσωρινής
διοίκησης εταιρείας που έχει οριστεί μετά
από αίτηση της Επιτροπής Κεφαλαιαγοράς -
Τροποποίηση παρ. 5 άρθρου 40 ν. 4640/2019
Στο έκτο εδάφιο της παρ.  5 του άρθρου 40 του
ν. 4640/2019 (Α’ 190), περί της ευθύνης των μελών προσωρινής διοίκησης εταιρείας που έχει οριστεί μετά από
αίτηση της Επιτροπής Κεφαλαιαγοράς, επέρχονται οι
ακόλουθες τροποποιήσεις: α) οι λέξεις «Σε κάθε περίπτωση μήνυσης, έγκλησης, καταγγελίας ή αναφοράς
για πράξεις ή παραλείψεις των μελών του Διοικητικού
Συμβουλίου» αντικαθίστανται από τις λέξεις «Σε περίπτωση υποβολής μήνυσης ή έγκλησης που στρέφεται
κατά των μελών του Διοικητικού Συμβουλίου», β) προστίθενται οι λέξεις «για πράξη ή παράλειψη», γ) οι λέ-
ξεις «επιλαμβάνεται ο Εισαγγελέας του Αρείου Πάγου
αυτοπροσώπως, ο οποίος, αν κρίνει ότι τα παραπάνω
χρήζουν προκαταρκτικής εξέτασης, την εκτελεί αυτοπροσώπως ή την αναθέτει σε έναν εκ των Αντιεισαγ-
γελέων του Αρείου Πάγου» αντικαθίστανται από τις
λέξεις «αποκλειστικά αρμόδιος για τη διενέργεια της
προκαταρκτικής εξέτασης, εφόσον το κρίνει αναγκαίο,
καθίσταται ο Εισαγγελέας Εφετών Αθηνών» και η παρ. 5
διαμορφώνεται ως εξής:
«5. Τα μέλη του Διοικητικού Συμβουλίου που διορίζονται ή εκλέγονται σύμφωνα με την παρ. 2, από
την ημέρα του διορισμού τους, δεν υπέχουν αστική
ευθύνη για πράξεις ή παραλείψεις κατά τη διάρκεια
της θητείας τους, ως είτε μέλη του Διοικητικού Συμβουλίου είτε οποιασδήποτε επιτροπής αυτού, παρά
μόνον για δόλο ή βαρεία αμέλεια. Οι διατάξεις του
άρθρου 50 του ν. 4174/2013 (Α’ 170) εφαρμόζονται και
στην περίπτωση ορισμού ή εκλογής προσωρινής διοίκησης σύμφωνα με την παρ. 2, με την προϋπόθεση ότι
οι οφειλές της παρ. 1 του άρθρου 50 του ν. 4174/2013
γεννήθηκαν και κατέστησαν ληξιπρόθεσμες κατά τη
διάρκεια της θητείας των ανωτέρω προσώπων και δεν
καταβλήθηκαν ή δεν αποδόθηκαν στο Δημόσιο από
δόλο ή βαρεία αμέλειά τους. Σε περίπτωση που οι εν
λόγω φορολογικές οφειλές έχουν υπαχθεί σε ρύθμιση,
η ευθύνη βαραίνει τα μέλη του Διοικητικού Συμβουλίου που διορίζονται ή εκλέγονται σύμφωνα με την
παρ. 2, υπό την ειδικότερη προϋπόθεση ότι κάθε δόση
της ρύθμισης γεννήθηκε και κατέστη ληξιπρόθεσμη ή
η ρύθμιση απωλέσθηκε κατά τη διάρκεια της θητείας
των ανωτέρω προσώπων από δόλο ή βαρεία αμέλειά
τους. Οι διατάξεις του άρθρου 31 του ν. 4321/2015
(Α’ 32) εφαρμόζονται και στην περίπτωση ορισμού
ή εκλογής προσωρινής διοίκησης, σύμφωνα με την
παρ. 2, με την προϋπόθεση ότι οι οφειλές της παρ. 1
του άρθρου 31 του ν. 4321/2015 γεννήθηκαν και κατέστησαν ληξιπρόθεσμες κατά τη διάρκεια της θητείας
των ανωτέρω προσώπων και δεν καταβλήθηκαν ή δεν
αποδόθηκαν στους Φορείς Κοινωνικής Ασφάλισης από
δόλο ή βαρεία αμέλειά τους. Σε περίπτωση που οι εν
λόγω ασφαλιστικές οφειλές έχουν υπαχθεί σε ρύθμιση,
η ευθύνη βαραίνει τα μέλη του Διοικητικού Συμβουλίου που διορίζονται ή εκλέγονται σύμφωνα με την
παρ. 2, υπό την ειδικότερη προϋπόθεση ότι κάθε δόση
της ρύθμισης γεννήθηκε και κατέστη ληξιπρόθεσμη, ή
η ρύθμιση απωλέσθηκε κατά τη διάρκεια της θητείας
των ανωτέρω προσώπων από δόλο ή βαρεία αμέλειά
τους. Σε περίπτωση υποβολής μήνυσης ή έγκλησης
που στρέφεται κατά των μελών του Διοικητικού Συμβουλίου που διορίζονται ή εκλέγονται σύμφωνα με
την παρ. 2, για πράξη ή παράλειψη κατά την άσκηση
των καθηκόντων τους, αποκλειστικά αρμόδιος για τη
διενέργεια της προκαταρκτικής εξέτασης, εφόσον το
κρίνει αναγκαίο, καθίσταται ο Εισαγγελέας Εφετών
Αθηνών.»
ΜΕΡΟΣ Ζ’
ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ
Άρθρο 44
Παράταση άσκησης αρμοδιοτήτων
δημοτικής αστυνομίας από δημοτικούς
υπαλλήλους - Τροποποίηση παρ. 1 άρθρου 36
ν. 5003/2022 - Παράταση συμβάσεων δήμων
για την υποστήριξη τεχνικών υπηρεσιών
και υπηρεσιών δόμησης των Οργανισμών
Τοπικής Αυτοδιοίκησης - Τροποποίηση
παρ. 2 άρθρου 45 ν. 5043/2023 - Παράταση
προθεσμίας συμμόρφωσης λειτουργούντων
καταφυγίων ζώων συντροφιάς με
τις προδιαγραφές του ν. 4830/2021 -
Αντικατάσταση παρ. 6 άρθρου 46 ν. 4830/2021 -
Παράταση της έναρξης ισχύος των ρυθμίσεων
του ν. 4961/2022 για τις εφαρμογές τεχνολογίας
διαδικτύου των πραγμάτων - Τροποποίηση
παρ. 3 άρθρου 116 ν. 4961/2022
1. Στην παρ. 1 του άρθρου 36 του ν. 5003/2022 (Α’ 230),
περί των μεταβατικών διατάξεων του Μέρους Α’ του νόμου αυτού, οι λέξεις «μετά την 30ή.6.2024» αντικαθίστα-
νται από τις λέξεις «μετά την 31η.12.2024» και η παρ. 1
διαμορφώνεται ως εξής:
«1. Αρμοδιότητες που έχουν ανατεθεί σε δημοτικούς υπαλλήλους κατ’ εφαρμογή των άρθρων 81 του
ν. 4172/2013 (Α’ 167) και 19 του ν. 4325/2015 (Α’ 47), παύουν να ασκούνται μετά την 31η.12.2024.
2. Στην παρ. 2 του άρθρου 45 του ν. 5043/2023 (Α’ 91),
περί της παράτασης των συμβάσεων δήμων που έχουν
συναφθεί κατ’ εφαρμογή της παρ. 2 του άρθρου 4 του
ν. 4674/2020 (Α’ 53) για την υποστήριξη των τεχνικών
υπηρεσιών και των υπηρεσιών δόμησης των Οργανισμών Τοπικής Αυτοδιοίκησης, επέρχονται οι ακόλου-
θες τροποποιήσεις: α) στο πρώτο εδάφιο: αα) οι λέξεις
«να παραταθούν» αντικαθίστανται από τις λέξεις «να
παρατείνονται», και αβ) η ημερομηνία «30ής.6.2024»
αντικαθίσταται από την ημερομηνία «30ής.6.2025», β)
προστίθεται δεύτερο εδάφιο και η παρ. 2 διαμορφώνεται ως εξής:
«2. Συμβάσεις δήμων που έχουν συναφθεί κατ’ εφαρμογή της παρ. 2 του άρθρου 4 του ν. 4674/2020 (Α’ 53),
περί υποστήριξης τεχνικών υπηρεσιών και υπηρεσιών
δόμησης των Ο.Τ.Α., μπορούν να παρατείνονται από τη
λήξη τους, με απόφαση του δημοτικού συμβουλίου, και
πάντως όχι πέραν της 30ής.6.2025. Σύναψη νέων συμβάσεων εντός της προθεσμίας του προηγούμενου εδαφίου
δεν επιτρέπεται.»
3. Η παρ. 6 του άρθρου 46 του ν. 4830/2021 (Α’ 169),
περί των μεταβατικών διατάξεων του Μέρους Α’ του νόμου αυτού, αντικαθίσταται ως εξής:
«6. Λειτουργούντα κατά την 18η.9.2021 καταφύγια
υποχρεούνται να αδειοδοτηθούν, σύμφωνα με τις προδιαγραφές των άρθρων 28 και 29, έως την 31η.12.2025.
Αποφάσεις σφράγισης καταφυγίων αναστέλλονται μέχρι
την ανωτέρω ημερομηνία, εκτός αν διαπιστωθεί από
έκθεση των αρμοδίων οργάνων ότι απειλείται η ζωή των
φιλοξενούμενων ζώων.
Αν τα ανωτέρω καταφύγια δεν αδειοδοτηθούν έως
την 31η.12.2025, συνεχίζουν να λειτουργούν έως την
31η.12.2027, χωρίς να επιτρέπεται η εισαγωγή νέων
ζώων συντροφιάς σε αυτά και με αποκλειστικό αντικείμενο τη φροντίδα και υιοθεσία των ήδη φιλοξενούμενων
ζώων. Αν κατά τη διάρκεια του χρονικού διαστήματος
του προηγούμενου εδαφίου διαπιστωθεί από έκθεση
των αρμοδίων οργάνων ότι εισέρχονται προς φιλοξενία
νέα ζώα συντροφιάς σε μη αδειοδοτημένα καταφύγια
ή ότι απειλείται η ζωή των φιλοξενούμενων ζώων, τα
καταφύγια αυτά σφραγίζονται.»
4. Στην παρ.  3 του άρθρου 116 του ν.  4961/2022
(Α’ 146), περί της έναρξης ισχύος του νόμου αυτού, η
ημερομηνία «1η.9.2024» αντικαθίσταται από την ημερομηνία «1η.3.2025» και η παρ. 3 διαμορφώνεται ως εξής:
«3. Η ισχύς του Κεφαλαίου Γ’ του Μέρους Β’ αρχίζει
την 1η.3.2025.»
Άρθρο 45
Επιχειρησιακή ενίσχυση πρώτων
ανταποκριτών Άμεσης Δράσης Αττικής
και Θεσσαλονίκης για τη συμβολή στην
πρόληψη και καταπολέμηση του σοβαρού και
οργανωμένου εγκλήματος
1. Στο πλαίσιο πιλοτικής εφαρμογής της δράσης
«Επιχειρησιακή ενίσχυση πρώτων ανταποκριτών των
Διευθύνσεων Άμεσης Δράσης Αττικής και Θεσσαλονίκης για τη συμβολή στην πρόληψη και καταπολέ-
μηση του σοβαρού και οργανωμένου εγκλήματος»
που υπάγεται στην κατηγορία της λειτουργικής ενίσχυσης του Ειδικού Στόχου 3 (SO3) «Πρόληψη και
καταπολέμηση της εγκληματικότητας», χορηγείται
οικονομική ανταμοιβή στο ένστολο προσωπικό της
Ελληνικής Αστυνομίας, μέχρι εξαντλήσεως του προϋπολογισμού της δράσης από το Ευρωπαϊκό Ταμείο
Εσωτερικής Ασφάλειας.
2. Με κοινή απόφαση των Υπουργών Προστασίας
του Πολίτη, Εθνικής Οικονομίας και Οικονομικών και
Μετανάστευσης και Ασύλου, καθορίζονται το ύψος της
συνολικής χρηματοδότησης, οι δικαιούχοι της ανωτέρω
δράσης, το ύψος της ανταμοιβής, η χρονική διάρκεια καταβολής της, οι προϋποθέσεις και η διαδικασία χορήγη-
σής της, καθώς και τυχόν έτερα ζητήματα που αφορούν
στην υλοποίησή της.
Άρθρο 46
Παροχή δωρεάν νομικής συνδρομής -
Τροποποίηση άρθρου 39 ν. 3907/2011
Στο άρθρο 39 του ν. 3907/2011 (Α’ 7), περί εξουσιοδοτικής διάταξης, επέρχονται οι ακόλουθες τροποποιήσεις:
α) ο τίτλος του άρθρου 39 αντικαθίσταται, β) η μόνη παράγραφος αριθμείται ως παρ. 1, γ) προστίθεται παρ. 2
και το άρθρο 39 διαμορφώνεται ως εξής:
«Άρθρο 39
Εξουσιοδοτικές διατάξεις
1. Με απόφαση του Υπουργού Προστασίας του Πολίτη
και των κατά περίπτωση συναρμόδιων Υπουργών μπορεί
να ρυθμίζεται κάθε ειδικότερο θέμα που αναφέρεται
στην εφαρμογή της παραγράφου 1 του άρθρου 21 και
των παραγράφων 2 και 3 του άρθρου 22.
2. Με απόφαση του Υπουργού Προστασίας του Πολίτη και των κατά περίπτωση συναρμόδιων Υπουργών
ρυθμίζονται θέματα που αφορούν στη διαδικασία και τις
προϋποθέσεις παροχής νομικής συνδρομής και γενικά
κάθε ειδικότερο θέμα που αναφέρεται στην εφαρμογή
της παρ. 3 του άρθρου 28.»
Άρθρο 47
Κράτηση ευάλωτων ατόμων και αιτούντων
με ειδικές ανάγκες υποδοχής - Τροποποίηση
τίτλου και παρ. 3 άρθρου 52 Κώδικα
Νομοθεσίας για την υποδοχή, τη διεθνή
προστασία πολιτών τρίτων χωρών και
ανιθαγενών και την προσωρινή προστασία σε
περίπτωση μαζικής εισροής εκτοπισθέντων
αλλοδαπών (άρθρο 11 παρ. 6 Οδηγίας
2013/33/ΕΕ)
1. Στον τίτλο του άρθρου 52 του Κώδικα Νομοθεσίας
για την υποδοχή, τη διεθνή προστασία πολιτών τρίτων
χωρών και ανιθαγενών και την προσωρινή προστασία σε
περίπτωση μαζικής εισροής εκτοπισθέντων αλλοδαπών
(ν. 4939/2022, Α’ 111), περί της κράτησης ευάλωτων ατόμων και αιτούντων με ειδικές ανάγκες υποδοχής, προστί-
θενται οι λέξεις «(Άρθρα 10, 11 και 12 Οδηγίας 2013/33/
ΕΕ)» και ο τίτλος του άρθρου 52 διαμορφώνεται ως εξής:
«Άρθρο 52
Κράτηση ευάλωτων ατόμων και αιτούντων με
ειδικές ανάγκες υποδοχής (άρθρα 10, 11 και 12
Οδηγίας 2013/33/ΕΕ)»
2. Στο δεύτερο εδάφιο της παρ. 3 του άρθρου 52 του
Κώδικα Νομοθεσίας για την υποδοχή, τη διεθνή προστασία πολιτών τρίτων χωρών και ανιθαγενών και την
προσωρινή προστασία σε περίπτωση μαζικής εισροής
εκτοπισθέντων αλλοδαπών, προστίθενται οι λέξεις «,
όταν η κράτηση γίνεται στα σύνορα και στις ζώνες διέλευσης λιμένων ή αερολιμένων της χώρας, με εξαίρεση
τις περιπτώσεις του άρθρου 95» και η παρ. 3 διαμορφώνεται ως εξής:
«3. Στις οικογένειες υπό κράτηση παρέχεται ξεχωριστό κατάλυμα με τη συγκατάθεση όλων των ενήλι-
κων μελών τους, υπό συνθήκες που διασφαλίζουν την
προστασία της ιδιωτικής και οικογενειακής ζωής. Σε
δεόντως αιτιολογημένες περιπτώσεις και για εύλογο
χρονικό διάστημα, το οποίο πρέπει να είναι όσο το
δυνατόν συντομότερο, οι αρμόδιες αρχές μπορούν
να παρεκκλίνουν από το προηγούμενο εδάφιο, όταν η
κράτηση γίνεται στα σύνορα και στις ζώνες διέλευσης
λιμένων ή αερολιμένων της χώρας, με εξαίρεση τις
περιπτώσεις του άρθρου 95.»
Άρθρο 48
Κατά προτεραιότητα εξέταση αίτησης
εργαζομένου που τήρησε τις υποχρεώσεις
του - Τροποποίηση τίτλου, προσθήκη παρ. 1Α,
τροποποίηση παρ. 8 και προσθήκη παρ. 10Α
στο άρθρο 64 του Κώδικα Μετανάστευσης
(άρθρα 16 παρ. 1, 8 παρ. 2 στοιχείο β), 9 παρ. 2
στοιχείο β) και 18 παρ. 5 Οδηγίας 2014/36/ΕΕ)
1. Στον τίτλο του άρθρου 64 του Κώδικα Μετανάστευσης (ν. 5038/2023 Α’ 81), περί χορήγησης θεώρησης ει-
σόδου με σκοπό την εποχιακή εργασία, προστίθενται οι
λέξεις «(άρθρα 8, 9, 11, 12, 13, 14, 15, 18 και 26 Οδηγίας
2014/36/ΕΕ)» και ο τίτλος του άρθρου 64 διαμορφώνεται
ως εξής:
«Άρθρο 64
Χορήγηση θεώρησης εισόδου με σκοπό την
εποχιακή εργασία (άρθρα 8, 9, 11, 12, 13, 14, 15,
18 και 26 Οδηγίας 2014/36/ΕΕ)»
2. Στο άρθρο 64 του Κώδικα Μετανάστευσης μετά από
την παρ. 1 προστίθεται παρ. 1Α ως εξής:
«1Α. Οι αιτήσεις για τη χορήγηση εθνικής θεώρησης
εισόδου εποχιακού εργαζομένου από πολίτη τρίτης χώρας, ο οποίος είχε λάβει κατά την τελευταία πενταετία
εθνική θεώρηση εισόδου για εποχική εργασία και τήρησε πλήρως τις υποχρεώσεις του, όπως αυτές απορρέουν
από τις διατάξεις του παρόντος Κώδικα, κατά τη διάρκεια της διαμονής του, εξετάζονται κατά προτεραιότητα
από τις αρμόδιες κατά περίπτωση ελληνικές προξενικές
αρχές.»
3. Στην υποπερ. αδ) της περ. α’ της παρ. 8 του άρθρου
64 του Κώδικα Μετανάστευσης προστίθενται οι λέξεις
«σύμφωνα με το εθνικό δίκαιο, ή δεν υπάρχει οικονομική δραστηριότητα από πλευράς του εργοδότη,» και η
παρ. 8, μετά από νομοτεχνικές βελτιώσεις, διαμορφώνεται ως εξής:
«8. α. Η αρμόδια ελληνική προξενική αρχή, με την επιφύλαξη των γενικών και ειδικών όρων άρνησης εισόδου
σύμφωνα με τις διατάξεις του παρόντος, δεν χορηγεί ή
ανακαλεί τη θεώρηση εισόδου όταν διαπιστωθεί από την
ίδια ή την αρμόδια υπηρεσία μίας στάσης ότι:
αα) τα προσκομιζόμενα έγγραφα έχουν αποκτηθεί δολίως ή έχουν πλαστογραφηθεί ή έχουν άλλως νοθευθεί,
αβ) ο εποχιακός εργαζόμενος έχει υποβάλει αίτηση
διεθνούς προστασίας σύμφωνα με τον Κώδικα Νομοθεσίας για την υποδοχή, τη διεθνή προστασία πολιτών
τρίτων χωρών και ανιθαγενών και την προσωρινή προστασία σε περίπτωση μαζικής εισροής εκτοπισθέντων
αλλοδαπών (ν. 4939/2022, Α’ 111),
αγ) δεν πληρούνται οι προϋποθέσεις για την εισδοχή
ή την απασχόληση του εποχιακού εργαζομένου,
αδ) η επιχείρηση του εργοδότη έχει τεθεί υπό εκκαθάριση, σύμφωνα με το εθνικό δίκαιο, ή δεν υπάρχει
οικονομική δραστηριότητα από πλευράς του εργοδότη,
αε) ο εργοδότης δεν πληροί τις νομικές του υποχρεώσεις σχετικά με την κοινωνική ασφάλιση, τη φορολογία,
τα εργασιακά δικαιώματα ή τους όρους απασχόλησης,
σύμφωνα με το εφαρμοστέο δίκαιο ή τις συλλογικές
συμβάσεις,
αστ) ο πολίτης τρίτης χώρας δεν έχει συμμορφωθεί
με τις υποχρεώσεις που απορρέουν από προηγούμενη
απόφαση χορήγησης θεώρησης εισόδου για τον σκοπό
της εποχιακής εργασίας,
αζ) ο εργοδότης έχει υποστεί κυρώσεις για αδήλωτη εργασία ή παράνομη απασχόληση, σύμφωνα με το
άρθρο 23 του παρόντος και τα άρθρα 85, 87 και 88 του
ν. 4052/2012 (Α’ 41),
αη) ο εργοδότης δεν έχει εκπληρώσει τις υποχρεώσεις
που απορρέουν από τη σύμβαση εργασίας, ή
αθ) ο πολίτης τρίτης χώρας διαμένει στην ελληνική
επικράτεια για σκοπούς άλλους από αυτόν της εποχιακής
εργασίας.
β. Οι λόγοι απόρριψης ή ανάκλησης θεώρησης εισόδου εφαρμόζονται αναλογικά για την απόρριψη ή ανά-
κληση της πράξης έγκρισης της παρ. 2 του άρθρου 27.
γ. Παράλληλα με το παρόν, εφαρμόζονται και οι διατάξεις περί απόρριψης και ανάκλησης, όπως αυτές ισχύουν
στον Κανονισμό (ΕΚ) 810/2009.»
4. Στο άρθρο 64 του Κώδικα Μετανάστευσης μετά από
την παρ. 10 προστίθεται παρ. 10Α ως εξής:
«10Α. Κατά της απόφασης της παρ. 10 ασκείται αίτηση
ακύρωσης ενώπιον του αρμοδίου διοικητικού δικαστηρίου σύμφωνα με το άρθρο 15 του ν. 3068/2002 (Α’ 274).
Η απόφαση της παρ. 10 περιλαμβάνει πληροφορίες σχετικά με το ένδικo βοήθημα και τα ένδικα μέσα που έχει
δικαίωμα να ασκήσει ο πολίτης τρίτης χώρας κατά της
απόφασης αυτής, καθώς και τα αρμόδια δικαστήρια και
τις προθεσμίες ασκήσεως τους.»
Άρθρο 49
Ανάρτηση πληροφοριών αναφορικά με
τα δικαιώματα των μετακαλούμενων
εργαζομένων στην ιστοσελίδα του Υπουργείου
Μετανάστευσης και Ασύλου - Τροποποίηση
τίτλου και παρ. 5 άρθρου 65 Κώδικα
Μετανάστευσης (άρθρο 11 Οδηγίας 2014/36/ΕΕ)
1. Στον τίτλο του άρθρου 65 του Κώδικα Μετανάστευσης (ν. 5038/2023, Α’ 81), περί των δικαιωμάτων και της
ίσης μεταχείρισης πολιτών τρίτων χωρών και εποχιακών
εργαζόμενων, μετά από τη λέξη «Άρθρα» προστίθεται ο
αριθμός «11,» και ο τίτλος του άρθρου 65 διαμορφώνεται
ως εξής:
«Άρθρο 65
Δικαιώματα - Ίση μεταχείριση πολιτών τρίτων
χωρών, εποχιακών εργαζομένων (άρθρα 11, 22
και 23 Οδηγίας 2014/36/ΕΕ)»
2. Στην παρ. 5 του άρθρου 65 του Κώδικα Μετανάστευσης προστίθεται δεύτερο εδάφιο και η παρ. 5 δια-
μορφώνεται ως εξής:
«5. Οι αρμόδιες ελληνικές προξενικές αρχές και οι
αρμόδιες υπηρεσίες μίας στάσης, κατά περίπτωση,
παρέχουν στους εποχιακούς εργαζόμενους και στους
εργοδότες όλες τις απαραίτητες πληροφορίες για τη
διαδικασία υποβολής αίτησης, τα δικαιολογητικά, τα
δικαιώματα και τις υποχρεώσεις τους, καθώς και τις
προβλεπόμενες διαδικαστικές εγγυήσεις. Οι πληροφορίες του προηγούμενου εδαφίου, ιδίως αναφορικά με
τα δικαιώματα και τις υποχρεώσεις των εποχικών εργαζομένων, καθώς και τις προβλεπόμενες διαδικαστικές
εγγυήσεις, αναρτώνται στην ιστοσελίδα του Υπουργείου Μετανάστευσης και Ασύλου και γνωστοποιούνται
εγγράφως με κάθε πρόσφορο μέσο στον πολίτη τρίτης
χώρας κατά την επίδοση σε αυτούς της εθνικής θεώρησης εισόδου.»
Άρθρο 50
Ορισμός διευθυντή και διευθυντή σύνταξης
στις εφημερίδες που εγγράφονται ή είναι ήδη
εγγεγραμμένες στο Ηλεκτρονικό Μητρώο
Περιφερειακού και Τοπικού Τύπου της Γενικής
Γραμματείας Επικοινωνίας και Ενημέρωσης -
Τροποποίηση περ. α) παρ. 3Α άρθρου μόνου
ν. 1178/1981
1. Το τρίτο και τέταρτο εδάφιο της περ. α) της παρ. 3Α
του άρθρου μόνου του ν. 1178/1981 (Α’ 187), περί του
Ηλεκτρονικού Μητρώου Περιφερειακού και Τοπικού
Τύπου, αντικαθίστανται και η περ. α) της παρ. 3Α διαμορφώνεται ως εξής:
«α) Σε κάθε εφημερίδα που εκδίδεται και διανέμεται στην Ελλάδα, ορίζονται διευθυντής και διευθυντής
σύνταξης, οι οποίοι αμφότεροι είναι μέλη επαγγελματικού σωματείου δημοσιογράφων. Σε περίπτωση
κυκλοφορίας φύλλου κατά παράβαση του προηγούμενου εδαφίου επιβάλλεται εντός δέκα (10) ημερών από
το Εθνικό Συμβούλιο Ραδιοτηλεόρασης, κάθε φορά,
διοικητικό πρόστιμο δέκα χιλιάδων (10.000) ευρώ. Για
τις εφημερίδες που εγγράφονται ή είναι ήδη εγγεγραμμένες στο Ηλεκτρονικό Μητρώο Περιφερειακού και
Τοπικού Τύπου της Γενικής Γραμματείας Επικοινωνίας
και Ενημέρωσης, ορίζονται διευθυντής, ο οποίος είναι
είτε δημοσιογράφος είτε μέλος επαγγελματικού σωματείου εκδοτών ή ιδιοκτητών και διευθυντής σύνταξης,
ο οποίος είναι δημοσιογράφος. Η δημοσιογραφική ιδιότητα κατά την έννοια του προηγούμενου εδαφίου
αποδεικνύεται είτε με την εγγραφή στο οικείο επαγγελματικό σωματείο είτε μέσω της ασφάλισης στους
οικείους ασφαλιστικούς φορείς.»
2. Η ισχύς της παρ. 1 αρχίζει από την 1η.10.2024.
3. Για τις εφημερίδες που ανανεώνουν την εγγραφή
τους στο Ηλεκτρονικό Μητρώο Περιφερειακού και Τοπικού Τύπου της Γενικής Γραμματείας Επικοινωνίας
και Ενημέρωσης έως και τις 30.9.2024, οι ιδιότητες
του διευθυντή και του διευθυντή σύνταξης μπορεί
να ταυτίζονται, το δε πρόσωπο αυτό μπορεί να είναι
είτε μέλος επαγγελματικού σωματείου δημοσιογράφων είτε μέλος επαγγελματικού σωματείου εκδοτών
ή ιδιοκτητών.
Άρθρο 51
Προσθήκη ιστοτόπων και ιστολογίων νομίμως
λειτουργούντων ιδιωτικών ραδιοφωνικών
σταθμών εθνικής και περιφερειακής εμβέλειας
και ιδιωτικών τηλεοπτικών σταθμών εθνικής
και περιφερειακής εμβέλειας στο πεδίο
εφαρμογής του ν. 5005/2022 - Τροποποίηση
άρθρου 3 ν. 5005/2022
Στην περ. β) του πρώτου εδαφίου του άρθρου 3 του
ν. 5005/2022 (Α’ 236), περί του πεδίου εφαρμογής του
Μέρους Β’ του νόμου αυτού, προστίθενται οι λέξεις «και
στις ιστοσελίδες, τους ιστοτόπους και τα ιστολόγια νομίμως λειτουργούντων ιδιωτικών ραδιοφωνικών σταθμών
εθνικής και περιφερειακής εμβέλειας και ιδιωτικών τηλεοπτικών σταθμών εθνικής και περιφερειακής εμβέλειας,»
και η περ. β) διαμορφώνεται ως εξής:
«β) στον ηλεκτρονικό τύπο, δηλαδή στις ιστοσελίδες,
τους ιστοτόπους και τα ιστολόγια ενημερωτικού περιεχομένου που αναρτούν και δημοσιεύουν μέσω του
διαδικτύου ειδήσεις, πληροφορίες, άρθρα, συνεντεύξεις ή οπτικοακουστικό υλικό με πολιτικό, κοινωνικό,
οικονομικό, αθλητικό, πολιτιστικό και άλλο περιεχόμενο,
με ή χωρίς αντάλλαγμα, καθώς και σε άλλες εκδόσεις
με το ίδιο περιεχόμενο που κυκλοφορούν και διακινούνται αποκλειστικά σε ηλεκτρονική μορφή, με ή χωρίς
αντάλλαγμα, και στις ιστοσελίδες, τους ιστοτόπους και
τα ιστολόγια νομίμως λειτουργούντων ιδιωτικών ραδιοφωνικών σταθμών εθνικής και περιφερειακής εμβέλειας
και ιδιωτικών τηλεοπτικών σταθμών εθνικής και περιφερειακής εμβέλειας,».
Άρθρο 52
Αναστολή προθεσμιών για την Ενιαία Αρχή
Δημοσίων Συμβάσεων - Τροποποίηση παρ. 2
άρθρου 60 ν. 5043/2023
Στην παρ. 2 του άρθρου 60 του ν. 5043/2023 (Α’ 91),
περί ρυθμίσεων για την αναστολή προθεσμιών, επέρχονται οι ακόλουθες τροποποιήσεις: α) στο πρώτο εδάφιο,
οι λέξεις «από 1η μέχρι και 31 Αυγούστου 2023» αντικαθίστανται από τις λέξεις «από 5 μέχρι και 20 Αυγούστου
2024», β) στο δεύτερο εδάφιο, προστίθενται οι λέξεις
«, εντός των προθεσμιών των άρθρων 365, 366 και 367
του ν. 4412/2016» και η παρ. 2 διαμορφώνεται ως εξής:
«2. Οι προθεσμίες των άρθρων 365, 366 και 367 του
ν. 4412/2016 (Α’ 147) για την εξέταση των προδικαστικών
προσφυγών και την έκδοση της απόφασης της ΕΑΔΗΣΥ,
αναστέλλονται κατά το διάστημα από 5 μέχρι και 20 Αυγούστου 2024. Κατά το χρονικό διάστημα της αναστολής
του πρώτου εδαφίου, οι προδικαστικές προσφυγές, τα
αιτήματα αναστολής της διαγωνιστικής διαδικασίας και
τα αιτήματα λήψης προσωρινών μέτρων που αφορούν
κατεπείγουσες περιπτώσεις διαγωνιστικών διαδικασιών για λόγους δημοσίου συμφέροντος ή διαγωνιστικές
διαδικασίες συναπτόμενες με έργα, υπηρεσίες ή προμήθειες, τα οποία χρηματοδοτούνται, εν όλω ή εν μέρει,
από το Ταμείο Ανάκαμψης και Ανθεκτικότητας, εξετάζονται από Κλιμάκια Διακοπών της ΕΑΔΗΣΥ, τα οποία
ορίζονται με απόφαση του Εκτελεστικού Συμβουλίου
της, εντός των προθεσμιών των άρθρων 365, 366 και
367 του ν. 4412/2016.»
ΜΕΡΟΣ Η’
ΕΝΑΡΞΗ ΙΣΧΥΟΣ
Άρθρο 53
Έναρξη ισχύος
1. Με την επιφύλαξη της παρ. 2, η ισχύς του παρόντος αρχίζει από τη δημοσίευσή του στην Εφημερίδα
της Κυβερνήσεως, εκτός αν άλλως ορίζεται σε επιμέρους
διατάξεις.
2. α) Η ισχύς των άρθρων 39, 40 και 41 αρχίζει από τη
16η.9.2024.
β) Η ισχύς της παρ. 2 του άρθρου 44 αρχίζει από την
1η.7.2024.
γ) Η ισχύς της παρ. 3 του άρθρου 44 αρχίζει από την
1η.6.2024.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 1 Αυγούστου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Εθνικής Οικονομίας
και Οικονομικών
ΚΩΝΣΤΑΝΤΙΝΟΣ ΧΑΤΖΗΔΑΚΗΣ
Αναπληρωτής Υπουργός Εθνικής
Οικονομίας και Οικονομικών
ΝΙΚΟΛΑΟΣ ΠΑΠΑΘΑΝΑΣΗΣ
Εξωτερικών
ΓΕΩΡΓΙΟΣ ΓΕΡΑΠΕΤΡΙΤΗΣ
Εθνικής Άμυνας
ΝΙΚΟΛΑΟΣ - ΓΕΩΡΓΙΟΣ ΔΕΝΔΙΑΣ
Εσωτερικών
ΘΕΟΔΩΡΟΣ ΛΙΒΑΝΙΟΣ
Παιδείας, Θρησκευμάτων
και Αθλητισμού
ΚΥΡΙΑΚΟΣ ΠΙΕΡΡΑΚΑΚΗΣ
Υγείας
ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ
Προστασίας του Πολίτη
ΜΙΧΑΗΛ ΧΡΥΣΟΧΟΪΔΗΣ
Υποδομών και Μεταφορών
ΧΡΗΣΤΟΣ ΣΤΑΪΚΟΥΡΑΣ
Περιβάλλοντος και Ενέργειας
ΘΕΟΔΩΡΟΣ ΣΚΥΛΑΚΑΚΗΣ
Ανάπτυξης
ΠΑΝΑΓΙΩΤΗΣ ΘΕΟΔΩΡΙΚΑΚΟΣ
Εργασίας και
Κοινωνικής Ασφάλισης
ΝΙΚΗ ΚΕΡΑΜΕΩΣ
Δικαιοσύνης
ΓΕΩΡΓΙΟΣ ΦΛΩΡΙΔΗΣ
Μετανάστευσης και Ασύλου
ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ
Κοινωνικής Συνοχής
και Οικογένειας
ΣΟΦΙΑ ΖΑΧΑΡΑΚΗ
Αγροτικής Ανάπτυξης
και Τροφίμων
ΚΩΝΣΤΑΝΤΙΝΟΣ ΤΣΙΑΡΑΣ
Ναυτιλίας
και Νησιωτικής Πολιτικής
ΧΡΗΣΤΟΣ ΣΤΥΛΙΑΝΙΔΗΣ
Ψηφιακής Διακυβέρνησης
ΔΗΜΗΤΡΙΟΣ ΠΑΠΑΣΤΕΡΓΙΟΥ
Επικρατείας
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ
Υφυπουργός
στον Πρωθυπουργό
ΠΑΥΛΟΣ ΜΑΡΙΝΑΚΗΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 1 Αυγούστου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ


