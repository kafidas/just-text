NOMOΣ ΥΠ’ ΑΡΙΘΜ. 5116
Ιδιωτική ασφάλιση έναντι φυσικών καταστροφών, κρατική αρωγή και προστασία, στεγαστική
συνδρομή, διατάξεις για το Πυροσβεστικό Σώμα
και άλλες διατάξεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΚΕΦΑΛΑΙΟ Α’
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΚΕΦΑΛΑΙΟ Β’
ΙΔΙΩΤΙΚΗ ΑΣΦΑΛΙΣΗ ΕΝΑΝΤΙ ΦΥΣΙΚΩΝ ΚΑΤΑΣΤΡΟΦΩΝ
Άρθρο 3 Παρατηρητήριο Ιδιωτικής Ασφάλισης έναντι
Φυσικών Καταστροφών
Άρθρο 4 Εθνική Στρατηγική για την ιδιωτική ασφάλιση
έναντι φυσικών καταστροφών
Άρθρο 5 Ασφάλιση μεγάλων επιχειρήσεων έναντι φυσικών καταστροφών
ΚΕΦΑΛΑΙΟ Γ’
ΚΡΑΤΙΚΗ ΑΡΩΓΗ ΣΕ ΕΠΙΧΕΙΡΗΣΕΙΣ ΚΑΙ ΑΓΡΟΤΙΚΕΣ ΕΚΜΕΤΑΛΛΕΥΣΕΙΣ
Άρθρο 6 Επιχορήγηση κατ’ επάγγελμα αγροτών - Αντικατάσταση άρθρου 11 ν. 4797/2021
Άρθρο 7 Επιχορήγηση μη κατ’ επάγγελμα αγροτών Αντικατάσταση άρθρου 12 ν. 4797/2021
Άρθρο 8 Οριοθέτηση αγροτικών εκμεταλλεύσεων Τροποποίηση άρθρου 12Α ν. 4797/2021
Άρθρο 9 Διαδικασία επιχορήγησης αγροτικών εκμεταλλεύσεων για ζημιές σε φυτικά μέσα παραγωγής - Τροποποίηση παρ. 1, 6, 9, 10 και 13 άρθρου 12Β ν. 4797/2021
Άρθρο 10 Ρυθμίσεις για τις αγροτικές εκμεταλλεύσεις Προσθήκη άρθρου 12Γ στον ν. 4797/2021
ΚΕΦΑΛΑΙΟ Δ’
ΣΤΕΓΑΣΤΙΚΗ ΣΥΝΔΡΟΜΗ ΚΑΙ ΠΡΟΣΤΑΣΙΑ
Άρθρο 11 Ειδική στεγαστική συνδρομή για την αποκατάσταση βλαβών από φυσικές καταστροφές σε κτίρια
κατοικιών και πρότυπα κτίρια - Προσθήκη άρθρου 24Γ
στον ν. 4797/2021
Άρθρο 12 Χορήγηση στεγαστικής συνδρομής σε ιδιοκτήτες προσωρινώς ακατάλληλων κτιρίων εντός κατολισθαίνουσας και επαπειλούμενης περιοχής - Προσθήκη
άρθρου 24Δ στον ν. 4797/2021
Άρθρο 13 Ανακατασκευή υφιστάμενων κτιρίων κρατικής αρωγής
Άρθρο 14 Ειδική Επιτροπή Επικινδύνως Ετοιμόρροπων - Τροποποίηση παρ. 1 άρθρου εικοστού τρίτου
ν. 4787/2021
Άρθρο 15 Διενέργεια αυτοψίας - Τροποποίηση παρ. 1
και 3 άρθρου εικοστού τέταρτου ν. 4787/2021
Άρθρο 16 Απόφαση κατεδάφισης  - Τροποποίηση
παρ. 2 και 3 άρθρου εικοστού πέμπτου ν. 4787/2021
Άρθρο 17 Έκθεση προσωρινών μέτρων - Τροποποίηση
άρθρου εικοστού έκτου ν. 4787/2021
Άρθρο 18 Διόρθωση σφάλματος - Τροποποίηση άρθρου εικοστού έβδομου ν. 4787/2021
Άρθρο 19 Εγκατάσταση αεροϋποστηριζόμενων θόλων
για την αντιμετώπιση εκτάκτων αναγκών - Τροποποίηση
άρθρου 20Α ν. 4067/2012
Άρθρο 20 Ανάθεση συμβάσεων μίσθωσης - Προσθήκη
άρθρου 20Α στον ν. 4797/2021
ΚΕΦΑΛΑΙΟ Ε’
ΡΥΘΜΙΣΗ ΘΕΜΑΤΩΝ ΕΝΙΣΧΥΣΕΩΝ ΣΕ ΠΕΡΙΠΤΩΣΕΙΣ
ΦΥΣΙΚΩΝ ΚΑΤΑΣΤΡΟΦΩΝ
Άρθρο 21 Επιστροφή ποσού στεγαστικής συνδρομής
φυσικών προσώπων - Τροποποίηση άρθρου δέκατου
τέταρτου της από 13.8.2021 Πράξης Νομοθετικού Περιεχομένου
Άρθρο 22 Ρυθμίσεις επιστροφής χορηγηθέντος επιδόματος και Επιτροπή Ενστάσεων  - Αντικατάσταση
παρ. 10 και προσθήκη παρ. 12 έως 14 στο άρθρο 1 του
ν. 4728/2020
Άρθρο 23 Καταβολή αχρεωστήτως καταβληθέντων
σε δόσεις
Άρθρο 24 Χορήγηση προκαταβολών για δαπάνες
αποκατάστασης επιπτώσεων φυσικών καταστροφών Προσθήκη άρθρου 18Α στον ν. 4797/2021
Άρθρο 25 Παραχώρηση φερτών υλικών σε Οργανισμούς Τοπικής Αυτοδιοίκησης - Τροποποίηση άρθρου
εξηκοστού ογδόου ν. 4839/2021
ΚΕΦΑΛΑΙΟ ΣΤ’
ΟΡΓΑΝΩΤΙΚΕΣ ΔΙΑΤΑΞΕΙΣ ΓΙΑ ΘΕΜΑΤΑ ΚΡΑΤΙΚΗΣ ΑΡΩΓΗΣ
Άρθρο 26 Ταμείο Κρατικής Αρωγής - Aντικατάσταση
άρθρου 14 ν. 4797/2021
Άρθρο 27 Συντονιστής Αποκατάστασης και Ανασυγκρότησης - Προσθήκη άρθρου 14Α στον ν. 4797/2021
Άρθρο 28 Αποζημίωση επιτροπών, κλιμακίων αυτοψίας και ομάδων συντονισμού - Κάλυψη δαπανών - Τροποποίηση παρ. 2 και 3 άρθρου 18 ν. 4797/2021
Άρθρο 29 Σύσταση Γενικής Διεύθυνσης Κρατικής
Αρωγής και Συντονισμού - Αντικατάσταση άρθρου 19
ν. 4797/2021
Άρθρο 30 Διεύθυνση Κρατικής Αρωγής Επιχειρήσεων
και Φορέων - Προσθήκη άρθρου 19Α στον ν. 4797/2021
Άρθρο 31 Διεύθυνση Κρατικής Αρωγής Αγροτικών Εκμεταλλεύσεων - Προσθήκη άρθρου 19Β στον
ν. 4797/2021
Άρθρο 32 Διεύθυνση Συντονισμού και Ειδικών Καθεστώτων - Προσθήκη άρθρου 19Γ, τροποποίηση παρ. 2
άρθρου 17 ν. 4797/2021
Άρθρο 33 Σύσταση Διεύθυνσης Αποκατάστασης Επιπτώσεων Φυσικών Καταστροφών Αιγαίου και Κρήτης Προσθήκη άρθρου 19Δ στον ν. 4797/2021
Άρθρο 34 Τομείς Κρατικής Αρωγής - Προσθήκη άρθρου 19Ε στον ν. 4797/2021
Άρθρο 35 Στελέχωση της Γενικής Διεύθυνσης Κρατικής Αρωγής και Συντονισμού - Τροποποίηση άρθρου
20 ν. 4797/2021
Άρθρο 36 Υπηρετούντες σε καταργηθέντες Τομείς
Αποκατάστασης Σεισμόπληκτων και Τομείς Αποκατάστασης Πυρόπληκτων - Τροποποίηση παρ. 3 άρθρου
253 ν. 4555/2018
Άρθρο 37 Εξουσιοδοτικές διατάξεις του ν. 4797/2021 Τροποποίηση άρθρου 22 ν. 4797/2021
ΚΕΦΑΛΑΙΟ Ζ’
ΔΙΑΤΑΞΕΙΣ ΓΙΑ ΤΟ ΠΡΟΣΩΠΙΚΟ ΤΗΣ ΓΕΝΙΚΗΣ ΓΡΑΜΜΑΤΕΙΑΣ ΑΠΟΚΑΤΑΣΤΑΣΗΣ ΦΥΣΙΚΩΝ ΚΑΤΑΣΤΡΟΦΩΝ ΚΑΙ
ΚΡΑΤΙΚΗΣ ΑΡΩΓΗΣ
Άρθρο 38 Ωράριο λειτουργίας Γενικής Γραμματείας
Αποκατάστασης Φυσικών Καταστροφών και Κρατικής
Αρωγής
Άρθρο 39 Αποζημίωση για εργασία καθ’ υπέρβαση του
υποχρεωτικού ωραρίου των υπηρετούντων στη Γενική
Γραμματεία Αποκατάστασης Φυσικών Καταστροφών και
Κρατικής Αρωγής - Τροποποίηση περ. 3 παρ. Γ’ άρθρου
20 ν. 4354/2015
Άρθρο 40 Ημέρες μετακίνησης εκτός έδρας - Τροποποίηση περ. δ’ παρ. 3 άρθρου 3 υποπαρ. Δ.9 παρ. Δ’ άρθρου 2 ν. 4336/2015
Άρθρο 41 Έξοδα διανυκτέρευσης - Τροποποίηση άρθρου 10 υποπαρ. Δ.9 παρ. Δ’ άρθρου 2 ν. 4336/2015
Άρθρο 42 Εργαζόμενοι με συμβάσεις εργασίας Ιδιωτικού Δικαίου Ορισμένου Χρόνου στη Γενική Γραμματεία
Αποκατάστασης Φυσικών Καταστροφών και Κρατικής
Αρωγής
Άρθρο 43 Προσωπικό για απρόβλεπτες και επείγουσες
ανάγκες - Τροποποίηση παρ. 2 άρθρου 36 ν. 4765/2021
ΚΕΦΑΛΑΙΟ Η’
ΕΝΙΣΧΥΣΗ ΥΠΗΡΕΣΙΩΝ ΣΕ ΠΕΡΙΠΤΩΣΗ ΦΥΣΙΚΩΝ ΚΑΤΑΣΤΡΟΦΩΝ
Άρθρο 44 Αρμοδιότητες Κεντρικού Συμβουλίου Αρχιτεκτονικής σε περιπτώσεις φυσικών καταστροφών Προσθήκη περ.  ζ) στην παρ.  1 του άρθρου 14 του
ν. 4495/2017
ΚΕΦΑΛΑΙΟ Θ’
ΜΕΤΑΒΑΤΙΚΕΣ ΚΑΙ ΤΕΛΙΚΕΣ ΔΙΑΤΑΞΕΙΣ
Άρθρο 45 Αρμοδιότητες Αυτοτελούς Διεύθυνσης Διοίκησης και Υποστήριξης - Προσθήκη παρ. 8 στο άρθρο
34 του ν. 4662/2020
Άρθρο 46 Μεταβατική περίοδος υποστήριξης του
Ταμείου Κρατικής Αρωγής - Ορισμός Φυσικών Καταστροφών
ΚΕΦΑΛΑΙΟ Ι’
ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 47 Εξουσιοδοτικές διατάξεις
ΚΕΦΑΛΑΙΟ ΙΑ’
ΔΙΑΤΑΞΕΙΣ ΓΙΑ ΤΟ ΠΥΡΟΣΒΕΣΤΙΚΟ ΣΩΜΑ
Άρθρο 48 Εκτέλεση πρόσθετης υπηρεσίας πυροσβεστικού προσωπικού κατά την αντιπυρική περίοδο - Τροποποίηση περ. ΚΑ’ άρθρου 127 ν. 4472/2017
Άρθρο 49 Τοποθετήσεις  - μεταθέσεις για κάλυψη
κενών οργανικών θέσεων - Τροποποίηση άρθρου 149
ν. 4662/2020
Άρθρο 50 Μετακινήσεις - Τροποποίηση άρθρου 161
ν. 4662/2020
Άρθρο 51 Μετακινήσεις προσωπικού εντός ίδιας πόλης - Τροποποίηση παρ. 1 άρθρου 164 ν. 4662/2020
ΚΕΦΑΛΑΙΟ ΙΒ’
ΛΟΙΠΕΣ ΔΙΑΤΑΞΕΙΣ
Άρθρο 52 Παράταση προθεσμίας μεταφοράς της Εθνικής Μετεωρολογικής Υπηρεσίας και του Εθνικού Αστεροσκοπείου Αθηνών στο Υπουργείο Κλιματικής Κρίσης
και Πολιτικής Προστασίας
Άρθρο 53 Δαπάνες Υπουργείων Κλιματικής Κρίσης και
Πολιτικής Προστασίας, Υποδομών και Μεταφορών για
μισθώματα
Άρθρο 54 Χορήγηση ενισχύσεων σε επιχειρήσεις και
αγροτικές εκμεταλλεύσεις με οικονομικές απώλειες σε
περιοχές που επλήγησαν από εκτεταμένες φυσικές καταστροφές - Τροποποίηση άρθρου 6Γ ν. 4797/2021
Άρθρο 55 Παράταση συμμόρφωσης ρυμουλκών πλοίων - Αντικατάσταση παρ. 1 άρθρου 16 π.δ. 83/2022
Άρθρο 56 Δυνατότητα παράτασης διάρκειας Οριστικής Προσφοράς Σύνδεσης - Δυνατότητα μέτρησης
ενέργειας στη Χαμηλή Τάση - Τροποποιήσεις άρθρων 5
και 12 ν. 4951/2022
Άρθρο 57 Κίνητρο εκπλήρωσης στοχοθεσίας Ελεγκτών
Εναέριας Κυκλοφορίας - Εξουσιοδοτική διάταξη - Τροποποίηση άρθρου 77 ν. 4949/2022
Άρθρο 58 Επιχορήγηση Οργανισμού Συγκοινωνιακού
Έργου Θεσσαλονίκης - Αντικατάσταση παρ. 3 άρθρου
11 ν. 4482/2017
Άρθρο 59 Περιστολή φαινομένων αθέμιτης κερδοφορίας - Τροποποίηση παρ. 1, 2 και 5 άρθρου 54
ν. 5045/2023 και περ. β) παρ. 6 άρθρου 38 ν. 5082/2024
Άρθρο 60 Παρατάσεις ισχύος μέτρων για την καταπολέμηση της ακρίβειας - Τροποποίηση παρ. 8 άρθρου
55 ν. 5045/2023, παρ. 7 άρθρου 15 και παρ. 5 άρθρου
17 ν. 5055/2023, προσθήκη παρ. 7 στο άρθρο 39 του
ν. 5082/2024 και τροποποίηση παρ. 1 και 4 άρθρου 30
ν. 5095/2024
Άρθρο 61 Μόνιμη υπαγωγή στον μειωμένο συντελεστή Φόρου Προστιθέμενης Αξίας των υπηρεσιών μετα
φοράς από ΤΑΧΙ - Τροποποίηση του Παραρτήματος ΙΙΙ
του Κώδικα Φόρου Προστιθέμενης Αξίας
Άρθρο 62 Αναστολή μέτρων διοικητικής και αναγκαστικής εκτέλεσης σε βάρος της κινητής και της ακίνητης περιουσίας της «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ
Α.Β.Ε.Ε.» - Τροποποίηση άρθρου 126 ν. 4446/2016
Άρθρο 63 Παράταση ισχύος ρυθμίσεων για την προστασία της δημόσιας υγείας
Άρθρο 64 Παράταση διαδικασίας για τη σύναψη δημοσίων συμβάσεων από τα νομικά πρόσωπα ιδιωτικού
δικαίου μη κερδοσκοπικού χαρακτήρα του άρθρου 11
ν. 2716/1999
Άρθρο 65 Παράταση συμβάσεων για τον ορολογικό
έλεγχο των ομάδων του εθελοντικά προσφερόμενου
αίματος προς μετάγγιση
Άρθρο 66 Μοριοδότηση νοσηλευτικού και λοιπού,
πλην ιατρών, προσωπικού
Άρθρο 67 Παράταση ισχύος συμβάσεων καθαριότητας
υπηρεσιών της Ελληνικής Αστυνομίας - Τροποποίηση
άρθρου 142 ν. 4876/2021
ΚΕΦΑΛΑΙΟ ΙΓ’ ΕΝΑΡΞΗ ΙΣΧΥΟΣ
Άρθρο 68 Έναρξη ισχύος
ΚΕΦΑΛΑΙΟ Α’
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1
Σκοπός
Σκοπός του παρόντος είναι: α) η ανάπτυξη και η επέκταση της ιδιωτικής ασφάλισης έναντι φυσικών καταστροφών, β) η ενίσχυση του πλαισίου για την κρατική
αρωγή προς επιχειρήσεις και αγροτικές εκμεταλλεύσεις
και γ) η ενδυνάμωση των αρμοδίων υπηρεσιών κρατικής
αρωγής και η διοικητική ευελιξία, με στόχο τη βελτίωση
των παρεχόμενων υπηρεσιών αναφορικά με την ανακούφιση των πληγέντων από φυσικές καταστροφές.
Άρθρο 2
Αντικείμενο
Αντικείμενο του παρόντος είναι: α) η σύσταση του
Παρατηρητήριου Ιδιωτικής Ασφάλισης έναντι Φυσικών
Καταστροφών, η υποχρεωτική ασφάλιση μεγάλων επιχειρήσεων έναντι φυσικών καταστροφών, β) η σημειακή
τροποποίηση του υφιστάμενου πλαισίου κρατικής αρωγής του ν. 4797/2021 (Α’ 66) και χορήγησης ενισχύσεων σε
επιχειρήσεις και αγροτικές εκμεταλλεύσεις με οικονομικές
απώλειες σε περιοχές που επλήγησαν από φυσικές καταστροφές, γ) η συμπλήρωση των διαδικασιών καταβολής
ενισχύσεων προς ιδιώτες που έχουν πληγεί από φυσικές
καταστροφές, δ) η διαμόρφωση εργαλείων στεγαστικής
συνδρομής πληγέντων από φυσικές καταστροφές, ε) η
δυνατότητα σύστασης, σε εξαιρετικές περιπτώσεις, θέσης
Συντονιστή Αποκατάστασης και Ανασυγκρότησης, στ) η
σύσταση στη Γενική Γραμματεία Αποκατάστασης Φυσικών Καταστροφών και Κρατικής Αρωγής, Γενικής Διεύθυνσης Κρατικής Αρωγής και Συντονισμού, αποτελούμενης
από τη Διεύθυνση Κρατικής Αρωγής Επιχειρήσεων και
Φορέων, τη Διεύθυνση Κρατικής Αρωγής Αγροτικών Εκμεταλλεύσεων και τη Διεύθυνση Συντονισμού και Ειδικών
Καθεστώτων, ζ) η σύσταση Διεύθυνσης Αποκατάστασης
Επιπτώσεων Φυσικών Καταστροφών Αιγαίου και Κρήτης
και η) η δυνατότητα καθορισμού, σε εικοσιτετράωρη
βάση, του ωραρίου εργασίας του προσωπικού το οποίο
υπηρετεί στη Γενική Γραμματεία Αποκατάστασης Φυσικών
Καταστροφών και Κρατικής Αρωγής.
ΚΕΦΑΛΑΙΟ Β’
ΙΔΙΩΤΙΚΗ ΑΣΦΑΛΙΣΗ ΕΝΑΝΤΙ ΦΥΣΙΚΩΝ
ΚΑΤΑΣΤΡΟΦΩΝ
Άρθρο 3
Παρατηρητήριο Ιδιωτικής Ασφάλισης
έναντι Φυσικών Καταστροφών
1. Συστήνεται στο Υπουργείο Κλιματικής Κρίσης και
Πολιτικής Προστασίας Παρατηρητήριο Ιδιωτικής Ασφάλισης έναντι Φυσικών Καταστροφών (εφεξής Παρατηρητήριο).
2. Σκοπός του Παρατηρητηρίου είναι: α) η κατάρτιση
της Εθνικής Στρατηγικής για την Ιδιωτική Ασφάλιση έναντι Φυσικών Καταστροφών του άρθρου 4 και β) η παρακολούθηση του τομέα της ιδιωτικής ασφάλισης έναντι
φυσικών καταστροφών αυτοτελώς και σε συνάρτηση
με τις επιπτώσεις των φυσικών καταστροφών και της
κλιματικής κρίσης, στο πλαίσιο της προστασίας και στήριξης των πληγέντων από φυσικές καταστροφές και της
ενίσχυσης της ανθεκτικότητας της εθνικής οικονομίας.
3. Για την επίτευξη του σκοπού του, το Παρατηρητήριο
είναι αρμόδιο ενδεικτικά για:
α) τη διαχρονική παρακολούθηση του τομέα της ιδιωτικής ασφάλισης έναντι φυσικών καταστροφών των
πάσης φύσεως περιουσιακών στοιχείων ιδιωτών και τη
χάραξη σχετικών πολιτικών, σχετικά με:
αα) την επέκταση και εξέλιξη της ιδιωτικής ασφάλισης
στην ελληνική οικονομία, σε συνάρτηση με τις φυσικές
καταστροφές, τις επιπτώσεις της κλιματικής κρίσης και
τα έκτακτα και απρόβλεπτα φαινόμενα,
αβ) την προσαρμογή της ιδιωτικής ασφάλισης και της
κρατικής αρωγής λόγω φυσικών καταστροφών, στα δεδομένα της κλιματικής κρίσης,
αγ) την εξέλιξη της ιδιωτικής ασφάλισης έναντι φυσικών καταστροφών υπό το πρίσμα δανειακών συμβάσεων ιδιωτών,
αδ) την εκτέλεση των συμβάσεων ιδιωτικής ασφάλισης
έναντι φυσικών καταστροφών, τον εντοπισμό προβλημάτων και δυσλειτουργιών,
αε) τη συμβολή της ιδιωτικής ασφάλισης στην αντιμετώπιση των επιπτώσεων των φυσικών καταστροφών,
της κλιματικής κρίσης ή έκτακτων και απρόβλεπτων φαινομένων,
αστ) την εξέλιξη των δεδομένων και αναγκών που
προκαλούν οι επιπτώσεις των φυσικών καταστροφών
και της κλιματικής κρίσης ως προς την ασφάλιση των
περιουσιακών στοιχείων των ιδιωτών και
β) την καταγραφή προτάσεων για την προαγωγή της
ιδιωτικής ασφάλισης έναντι φυσικών καταστροφών, καθώς και τη βελτίωση της λειτουργίας των χρηματοδοτικών εργαλείων και προγραμμάτων που χρησιμοποιεί ο
τομέας της ιδιωτικής ασφάλισης.
4. Αρμόδιο για την επίτευξη του σκοπού του Παρατηρητηρίου είναι το Συμβούλιο Ιδιωτικής Ασφάλισης
έναντι Φυσικών Καταστροφών (εφεξής «το Συμβούλιο»),
το οποίο συγκροτείται με απόφαση του Υπουργού Κλιματικής Κρίσης και Πολιτικής Προστασίας και αποτελείται
από είκοσι ένα (21) μέλη, ως εξής:
α) τον αρμόδιο για τη Γενική Γραμματεία Αποκατάστασης Φυσικών Καταστροφών και Κρατικής Αρωγής
Υπουργό ως Πρόεδρο,
β) τον αρμόδιο για τη δημοσιονομική πολιτική Υπουργό, ο οποίος αναπληρώνει τον Πρόεδρο σε περίπτωση
απουσίας ή κωλύματος,
γ) τον Υπουργό Επικρατείας, αρμόδιο για τον συντονισμό του κυβερνητικού έργου, εφόσον υφίσταται,
δ) τον Γενικό Γραμματέα Χρηματοπιστωτικού Τομέα
και Διαχείρισης Ιδιωτικού Χρέους του Υπουργείου Εθνικής Οικονομίας και Οικονομικών,
ε) τον Γενικό Γραμματέα Εμπορίου του Υπουργείου
Ανάπτυξης,
στ) τον Γενικό Γραμματέα Αγροτικής Ανάπτυξης και
Τροφίμων του Υπουργείου Αγροτικής Ανάπτυξης και
Τροφίμων,
ζ) τον Γενικό Γραμματέα Αποκατάστασης Φυσικών
Καταστροφών και Κρατικής Αρωγής του Υπουργείου
Κλιματικής Κρίσης και Πολιτικής Προστασίας,
η) τον Γενικό Γραμματέα Φυσικού Περιβάλλοντος και
Υδάτων του Υπουργείου Περιβάλλοντος και Ενέργειας,
θ) τον Γενικό Γραμματέα Χωρικού Σχεδιασμού και Αστικού Περιβάλλοντος του Υπουργείου Περιβάλλοντος και
Ενέργειας,
ι) τον Γενικό Γραμματέα Μεταφορών του Υπουργείου
Υποδομών και Μεταφορών,
ια) τον Πρόεδρο του Οργανισμού Ελληνικών Γεωργικών Ασφαλίσεων (ΕΛ.Γ.Α.),
ιβ) τον Πρόεδρο της Ένωσης Ασφαλιστικών Εταιρειών
Ελλάδας,
ιγ) έναν (1) από τους Υποδιοικητές της Τράπεζας της
Ελλάδος, που προτείνεται από τον Διοικητή της,
ιδ) έναν (1) εκπρόσωπο της Πανελλήνιας Ομοσπονδίας
Ιδιοκτητών Ακινήτων, που προτείνεται από την ίδια,
ιε) έναν (1) εκπρόσωπο της Ελληνικής Ένωσης Τραπεζών, που προτείνεται από την ίδια,
ιστ) έναν (1) εκπρόσωπο της Ένωσης Ασφαλιστικών
Διαμεσολαβητών Ελλάδας,
ιζ) έναν (1) εκπρόσωπο της Πανελλήνιας Ομοσπονδίας
Ασφαλιστικών Διαμεσολαβητών,
ιη) έναν (1) εκπρόσωπο της Κεντρικής Ένωσης Επιμελητηρίων Ελλάδος,
ιθ) έναν (1) εκπρόσωπο του Συνδέσμου Επιχειρήσεων
και Βιομηχανιών,
κ) έναν (1) εκπρόσωπο της Κεντρικής Ένωσης Δήμων
Ελλάδας και
κα) έναν (1) εκπρόσωπο της Ένωσης Περιφερειών
Ελλάδας.
Η θητεία των μελών των περ. ιγ), ιδ), ιε), ιστ), ιζ), ιη), ιθ),
κ) και κα) ορίζεται τριετής, με δυνατότητα ανανέωσης
άπαξ με όμοια απόφαση.
5. Το Συμβούλιο συνεδριάζει, ύστερα από πρόσκληση
του Προέδρου του, η οποία περιλαμβάνει και τα θέματα της ημερήσιας διάταξης, τακτικά μία (1) φορά κάθε
τρεις (3) μήνες και έκτακτα, όποτε κρίνεται αναγκαίο.
Το Συμβούλιο δύναται να αναθέτει σε ομάδες εργασίας
την εξέταση εξειδικευμένων θεμάτων. Στις συνεδριάσεις του Συμβουλίου μπορεί να μετέχουν επίσης, χωρίς
δικαίωμα ψήφου, εφόσον κληθούν προς τούτο από τον
Πρόεδρο, γενικοί και ειδικοί γραμματείς υπουργείων,
συνεργάτες του άρθρου 46 του ν. 4622/2019 (Α’ 133),
εμπειρογνώμονες, δημόσιοι λειτουργοί και υπάλληλοι,
καθώς και εκπρόσωποι περιφερειακών ή δημοτικών
αρχών, ανάλογα με τα θέματα της ημερήσιας διάταξης.
Το Συμβούλιο συνεδριάζει νομίμως είτε διά ζώσης είτε
με τη χρήση ηλεκτρονικών μέσων. Ως τόπος συνεδριάσεων του Συμβουλίου ορίζεται το κτίριο όπου στεγάζεται το Υπουργείο Κλιματικής Κρίσης και Πολιτικής
Προστασίας.
6. Με την επιφύλαξη του Κανονισμού (ΕΕ) 2016/679
του Ευρωπαϊκού Κοινοβουλίου του Συμβουλίου, της
27ης Απριλίου 2016, για την προστασία των φυσικών
προσώπων έναντι της επεξεργασίας των δεδομένων
προσωπικού χαρακτήρα και για την ελεύθερη κυκλοφορία των δεδομένων αυτών και την κατάργηση της
Οδηγίας 95/46/ΕΚ (L 119) (Γενικός Κανονισμός για την
Προστασία Δεδομένων) και του ν. 4624/2019 (Α’ 137),
το Συμβούλιο δύναται να ζητεί, συλλέγει και επεξεργάζεται τα αναγκαία στοιχεία και δεδομένα για την
άσκηση των αρμοδιοτήτων του Παρατηρητηρίου και
την εκπλήρωση των σκοπών του, τα οποία υποβάλλονται συγκεντρωτικά ως στατιστικά στοιχεία από
τους φορείς που σχετίζονται με το αντικείμενο του
Παρατηρητηρίου.
7. Τα δεδομένα και τα στοιχεία της παρ. 6 τηρούνται
σε διαρκή βάση, ηλεκτρονικά, στη Γενική Γραμματεία
Αποκατάστασης Φυσικών Καταστροφών και Κρατικής
Αρωγής του Υπουργείου Κλιματικής Κρίσης και Πολιτικής
Προστασίας.
8. Με βάση τα στοιχεία της παρ. 6, υποβάλλονται από
το Συμβούλιο αναφορές, οι οποίες κοινοποιούνται στον
Πρωθυπουργό και τους Υπουργούς Εθνικής Οικονομίας
και Οικονομικών, Ανάπτυξης και Αγροτικής Ανάπτυξης
και Τροφίμων. Τμήμα των αναφορών αυτών, το οποίο
προσδιορίζεται από το Συμβούλιο, μπορεί να χρησιμοποιείται για ενημέρωση τρίτων και να δημοσιοποιείται,
με την επιφύλαξη της προστασίας των προσωπικών δεδομένων.
9. Στο πλαίσιο επίτευξης του σκοπού του Παρατηρητηρίου, το Συμβούλιο καταρτίζει και υποβάλλει εντός
του πρώτου εξαμήνου του επομένου έτους, στον Πρωθυπουργό και στους Υπουργούς Εθνικής Οικονομίας
και Οικονομικών, Ανάπτυξης, Αγροτικής Ανάπτυξης και
Τροφίμων, Κλιματικής Κρίσης και Πολιτικής Προστασίας και τον Διοικητή της Τράπεζας της Ελλάδος, ετήσια
έκθεση σχετικά με την πορεία και τις δυνατότητες βελτίωσης της λειτουργίας του Παρατηρητηρίου, καθώς και
με την εξέλιξη της ιδιωτικής ασφάλισης έναντι φυσικών
καταστροφών στη χώρα. Η ετήσια έκθεση του πρώτου
εδαφίου υποβάλλεται και στον Πρόεδρο της Βουλής των
Ελλήνων και συζητείται σύμφωνα με τα οριζόμενα στον
Κανονισμό της Βουλής.
Άρθρο 4
Εθνική Στρατηγική για την ιδιωτική
ασφάλιση έναντι φυσικών καταστροφών
1. Η Εθνική Στρατηγική για την ιδιωτική ασφάλιση έναντι φυσικών καταστροφών (εφεξής Εθνική Στρατηγική),
καταρτίζεται από το Παρατηρητήριο του άρθρου 3, ως
ενιαίο κείμενο πολιτικής και κατευθυντήριων αρχών, με
ειδικούς στόχους που σχετίζονται ιδίως, με:
α) τον συγκερασμό των δημόσιων πολιτικών και της
αγοράς ιδιωτικής ασφάλισης απέναντι στους κινδύνους
των φυσικών καταστροφών,
β) την προσαρμογή των κανόνων και δυνατοτήτων
της αγοράς ιδιωτικής ασφάλισης στα δεδομένα της κλιματικής κρίσης και
γ) την ισορροπία μεταξύ της οικονομικής αποτελεσματικότητας και της κοινωνικής δικαιοσύνης έναντι των
κινδύνων από φυσικές καταστροφές και την κλιματική
κρίση.
2. Η Εθνική Στρατηγική περιλαμβάνει κατ’ ελάχιστον
τα ακόλουθα:
α) αποτίμηση των κενών και ελλείψεων της ιδιωτικής
ασφάλισης σε συνάρτηση με τις αναμενόμενες κλιματικές μεταβολές στη χώρα, βάσει διαφορετικών κλιματικών σεναρίων,
β) διατύπωση της κεντρικής επιδίωξης και πολιτικής
για την ιδιωτική ασφάλιση, με παράλληλο προσδιορισμό του οικονομικού μεγέθους και του αντικτύπου των
προτεινόμενων μεταβολών,
γ) διατύπωση και ανάλυση πυλώνων προτεραιότητας,
σε σχέση με τις προτεραιότητες και τις κατευθύνσεις ευρωπαϊκών και άλλων εθνικών πολιτικών και στρατηγικών, με έμφαση στην ανάλυση των ιδιαίτερων χωρικών,
χωροταξικών, οικονομικών, κοινωνικών, πληθυσμιακών
και περιβαλλοντικών ιδιαιτεροτήτων, καθώς και των κοινωνικών ανισοτήτων σε βάρος των ευπαθών ομάδων
του πληθυσμού, συμπεριλαμβανομένων των ατόμων
με αναπηρία,
δ) περιγραφή του μηχανισμού παρακολούθησης και
αξιολόγησης της υλοποίησης της στρατηγικής.
3. Κατά τη διαδικασία κατάρτισης της Εθνικής Στρατηγικής λαμβάνονται υπόψη, ιδίως, η τρωτότητα οικονομικών τομέων και κοινωνικών δραστηριοτήτων έναντι των
φυσικών καταστροφών και η εκτίμηση των επιπτώσεων
των κλιματικών μεταβολών στους διάφορους τομείς της
οικονομικής και κοινωνικής δραστηριότητας, καθώς και
η βιωσιμότητα του φυσικού και δομημένου περιβάλλοντος, η αγροτική αειφόρος ανάπτυξη, οι εδαφικές ιδιαιτερότητες και η ανάγκη μείωσης των περιφερειακών
ανισοτήτων.
4. Η Εθνική Στρατηγική συντάσσεται κάθε πέντε (5) έτη
και αξιολογείται ετησίως ως προς την αποτελεσματικότητα στην υλοποίηση των επιμέρους στόχων και προγραμμάτων της. Η Στρατηγική δύναται να αναθεωρείται
κάθε δύο (2) έτη, ως προς τους στόχους και τις επιμέρους
κατευθύνσεις πολιτικής.
5. Κατά την πρώτη εφαρμογή του παρόντος, η Εθνική
Στρατηγική συντάσσεται για τη χρονική περίοδο από το
έτος 2024 έως το έτος 2029.
Άρθρο 5
Ασφάλιση μεγάλων επιχειρήσεων
έναντι φυσικών καταστροφών
1. Επιχειρήσεις με ετήσια ακαθάριστα έσοδα, κατά το
εκάστοτε προηγούμενο φορολογικό έτος, άνω των δύο
εκατομμυρίων (2.000.000) ευρώ ασφαλίζονται υποχρεωτικά έναντι δασικής πυρκαγιάς, πλημμύρας και σεισμού.
2. Η ασφάλιση καλύπτει κατ’ ελάχιστον τον κίνδυνο
από υλικές ζημιές που προκαλούνται από κινδύνους
της παρ. 1 στις ιδιόκτητες κτιριακές εγκαταστάσεις, καθώς και σε λοιπά στοιχεία ενεργητικού της επιχείρησης,
όπως τον εξοπλισμό, τις πρώτες ύλες, τα εμπορεύματα,
τα φορτηγά αυτοκίνητα και αυτοκίνητα επαγγελματικής χρήσης, τα μέσα παραγωγής και τα αποθηκευμένα προϊόντα και για ποσοστό τουλάχιστον εβδομήντα
τοις εκατό (70%) της αξίας του συνόλου του παραπάνω
ενεργητικού.
3. Εάν δεν τηρηθεί η υποχρέωση του παρόντος, επιβάλλεται αυτοτελές διοικητικό πρόστιμο ύψους δέκα
χιλιάδων (10.000) ευρώ στην υπόχρεη επιχείρηση. Η υπόχρεη επιχείρηση οφείλει, εντός τριάντα (30) ημερών από
την κοινοποίηση της πράξης επιβολής του προστίμου, να
συμμορφωθεί με την υποχρέωση της παρ. 1, διαφορετικά το πρόστιμο επιβάλλεται στο διπλάσιο του αρχικώς
επιβληθέντος.
4. Οι υπόχρεες σε ασφάλιση επιχειρήσεις εξαιρούνται
από κάθε επιχορήγηση κρατικής αρωγής για υλικές ζημιές στα περιουσιακά στοιχεία της παρ. 2 από την επέλευση των κινδύνων της παρ. 1, συμπεριλαμβανομένης
της στεγαστικής συνδρομής.
ΚΕΦΑΛΑΙΟ Γ’
ΚΡΑΤΙΚΗ ΑΡΩΓΗ ΣΕ ΕΠΙΧΕΙΡΗΣΕΙΣ
ΚΑΙ ΑΓΡΟΤΙΚΕΣ ΕΚΜΕΤΑΛΛΕΥΣΕΙΣ
Άρθρο 6
Επιχορήγηση κατ’ επάγγελμα αγροτών -
Αντικατάσταση άρθρου 11 ν. 4797/2021
Το άρθρο 11 του ν. 4797/2021 (Α’ 66), περί επιχορήγησης αγροτικών εκμεταλλεύσεων αντικαθίσταται ως εξής:
«Άρθρο 11
Επιχορήγηση κατ’ επάγγελμα αγροτών
1. Για τους κατ’ επάγγελμα αγρότες, σύμφωνα με τα
στοιχεία εγγραφής στο Μητρώο Αγροτών και Αγροτικών Εκμεταλλεύσεων του άρθρου 1 του ν. 3874/2010
(Α’ 151) και τις αγροτικές εκμεταλλεύσεις της περ. δ) του
άρθρου 2 του ν. 3874/2010 οι οποίες ανήκουν σε νομικά
πρόσωπα, εφαρμόζονται τα άρθρα 4, περί επιχορήγησης
επιχειρήσεων και μη κερδοσκοπικού χαρακτήρα φορέων, 5 περί επιχορήγησης ασφαλισμένων επιχειρήσεων
και μη κερδοσκοπικού χαρακτήρα φορέων, 7 περί διαδικασίας επιχορήγησης επιχειρήσεων και μη κερδοσκοπικού χαρακτήρα φορέων και 8 περί διαδικασίας
προκαταβολής επιχορήγησης σε επιχειρήσεις και μη
κερδοσκοπικού χαρακτήρα φορείς. Η επιχορήγηση και
η προκαταβολή έναντι επιχορήγησης του προηγούμενου
εδαφίου δεν καλύπτουν ζημιές οι οποίες καλύπτονται
από τους Κανονισμούς του Οργανισμού Ελληνικών Γεωργικών Ασφαλίσεων, οι οποίοι εκδίδονται σύμφωνα με
τον ν. 3877/2010 (Α’ 160) για την ασφάλιση της φυτικής
παραγωγής και του ζωικού κεφαλαίου ή από τον εκάστοτε Κανονισμό Κρατικών Οικονομικών Ενισχύσεων του
Υπουργείου Αγροτικής Ανάπτυξης και Τροφίμων, που
εκδίδεται σύμφωνα με το ν.δ. 131/1974 (Α’ 320) ή από
λοιπά καθεστώτα ενίσχυσης του Υπουργείου Αγροτικής
Ανάπτυξης και Τροφίμων, καθώς και ζημιές σε φυτική
παραγωγή ή φυτικό κεφάλαιο.
2. Κατ’ εξαίρεση της παρ. 1, με κοινή απόφαση των
Υπουργών Κλιματικής Κρίσης και Πολιτικής Προστασίας
και Αγροτικής Ανάπτυξης και Τροφίμων, μετά από εισήγηση της Κυβερνητικής Επιτροπής Κρατικής Αρωγής
του άρθρου 13 και αιτήματος του Υπουργού Αγροτικής
Ανάπτυξης και Τροφίμων, δύναται να χορηγούνται ενισχύσεις οι οποίες θα χορηγούνταν βάσει του εκάστοτε
Κανονισμού Κρατικών Οικονομικών Ενισχύσεων του
Υπουργείου Αγροτικής Ανάπτυξης και Τροφίμων και
αφορούν σε ζημιές σε στοιχεία ενεργητικού της παρ. 3
του άρθρου 4. Με όμοια απόφαση εξειδικεύονται κάθε
φορά το πεδίο εφαρμογής και οι καλυπτόμενες ζημιές
και καθορίζεται κάθε άλλη λεπτομέρεια για την εφαρμογή του παρόντος.
3. Προϋπόθεση για την επιχορήγηση του παρόντος
είναι οι αγρότες να έχουν υποβάλει τη δήλωση ενιαίας
ενίσχυσης στο Ολοκληρωμένο Σύστημα Διαχείρισης
Ελέγχου και να έχουν εκπληρώσει την υποχρέωση καταβολής της ειδικής ασφαλιστικής εισφοράς στον Οργανισμό Ελληνικών Γεωργικών Ασφαλίσεων, με την επιφύλαξη των εξαιρέσεων από την υποχρεωτική ασφάλιση
του άρθρου 4 του ν. 3877/2010.»
Άρθρο 7
Επιχορήγηση μη κατ’ επάγγελμα αγροτών -
Αντικατάσταση άρθρου 12 ν. 4797/2021
Το άρθρο 12 του ν. 4797/2021 (Α’ 66) αντικαθίσταται
ως εξής:
«Άρθρο 12
Επιχορήγηση μη κατ’ επάγγελμα αγροτών
1. Σε εξαιρετικές περιπτώσεις, στις οποίες παρατηρούνται σημαντικές και εκτεταμένες ζημίες σε αριθμό
πληγεισών αγροτικών εκμεταλλεύσεων ή σε μέγεθος
καταστροφής, δύναται να εφαρμόζονται τα άρθρα 4,
περί επιχορήγησης επιχειρήσεων και μη κερδοσκοπικού
χαρακτήρα φορέων, 5 περί επιχορήγησης ασφαλισμένων
επιχειρήσεων και μη κερδοσκοπικού χαρακτήρα φορέων, 7 περί διαδικασίας επιχορήγησης επιχειρήσεων και
μη κερδοσκοπικού χαρακτήρα φορέων, 8 περί διαδικασίας προκαταβολής επιχορήγησης σε επιχειρήσεις και μη
κερδοσκοπικού χαρακτήρα φορείς, 11 περί επιχορήγησης αγροτικών εκμεταλλεύσεων, και στα φυσικά πρόσωπα κατόχους αγροτικών εκμεταλλεύσεων της περ. γ) της
παρ. 1 του άρθρου 2 του ν. 3874/2010 (Α’ 151), σύμφωνα
με τα στοιχεία εγγραφής στο Μητρώο Αγροτών και Αγροτικών Εκμεταλλεύσεων (Μ.Α.Α.Ε.), μετά από κοινή απόφαση των Υπουργών Κλιματικής Κρίσης και Πολιτικής
Προστασίας και Αγροτικής Ανάπτυξης και Τροφίμων. Στις
περιπτώσεις αυτές, η παρεχόμενη επιχορήγηση ανέρχεται σε ποσοστό που δεν ξεπερνά το πενήντα τοις εκατό
(50%) της επιχορήγησης που καθορίζεται με την απόφαση της παρ. 5 του άρθρου 7 για επιχειρήσεις. Η παρεχόμενη προκαταβολή έναντι επιχορήγησης ανέρχεται σε
ποσοστό που δεν ξεπερνά το πενήντα τοις εκατό (50%)
της προκαταβολής που καθορίζεται με την απόφαση της
παρ. 4 του άρθρου 8 για επιχειρήσεις, τηρουμένων των
λοιπών όρων και προϋποθέσεων της παρ. 4 του άρθρου
4 και των άρθρων 5, 7, 8 και 11. Προϋπόθεση για την
επιχορήγηση του παρόντος είναι οι κάτοχοι αγροτικών
εκμεταλλεύσεων να έχουν υποβάλει τη δήλωση ενιαίας
ενίσχυσης στο Ολοκληρωμένο Σύστημα Διαχείρισης
Ελέγχου και να έχουν εκπληρώσει την υποχρέωση καταβολής της ειδικής ασφαλιστικής εισφοράς στον Οργανισμό Ελληνικών Γεωργικών Ασφαλίσεων (ΕΛ.Γ.Α.), με
την επιφύλαξη των εξαιρέσεων από την υποχρεωτική
ασφάλιση του άρθρου 4 του ν. 3877/2010 (Α’ 169), περί
ασφάλισης στον ΕΛ.Γ.Α..
2. Σε εξαιρετικές περιπτώσεις, στις οποίες παρατηρούνται σημαντικές και εκτεταμένες ζημίες σε αριθμό
πληγεισών αγροτικών εκμεταλλεύσεων ή σε μέγεθος
καταστροφής, σε φυτικά μέσα παραγωγής, όπως δενδρώδεις καλλιέργειες ή αμπέλια, με κοινή απόφαση των
Υπουργών Κλιματικής Κρίσης και Πολιτικής Προστασίας,
Εθνικής Οικονομίας και Οικονομικών και Αγροτικής Ανάπτυξης και Τροφίμων, δύναται να παρέχεται επιχορήγηση
ποσοστού που δεν ξεπερνά το πενήντα τοις εκατό (50%)
της επιχορήγησης που καθορίζεται με την απόφαση της
παρ. 12 του άρθρου 12Β περί επιχορήγησης για ζημιές σε
φυτικά μέσα παραγωγής, σε φυσικά πρόσωπα που δεν
είναι κατ’ επάγγελμα αγρότες σύμφωνα με τα στοιχεία
του Μ.Α.Α.Ε., αλλά παρουσιάζουν αγροτικό εισόδημα,
τηρουμένων των λοιπών όρων, προϋποθέσεων και διαδικασιών των άρθρων 4 και 12Β. Για τις περιπτώσεις του
πρώτου εδαφίου δύναται να παρέχεται προκαταβολή
έναντι του συνολικού ποσού της επιχορήγησης, μετά
από εισήγηση της Κυβερνητικής Επιτροπής Κρατικής
Αρωγής του άρθρου 13, τηρουμένων των λοιπών όρων,
προϋποθέσεων και διαδικασιών της παρ. 4 του άρθρου
4 και των παρ. 5 έως 9 του άρθρου 12Β.»
Άρθρο 8
Οριοθέτηση αγροτικών εκμεταλλεύσεων -
Τροποποίηση άρθρου 12Α ν. 4797/2021
Στο άρθρο 12Α του ν. 4797/2021 (Α’ 66), περί οριοθέτησης αγροτικών εκμεταλλεύσεων: α) στην παρ. 1 η
λέξη «θεομηνίες» αντικαθίσταται με τις λέξεις «φυσικές καταστροφές», β) στην παρ. 2 οι λέξεις «Το παρόν»
αντικαθίστανται με τις λέξεις «Η παρ. 1», γ) προστίθενται
παρ. 3 και 4, και το άρθρο 12Α διαμορφώνεται ως εξής:
«Άρθρο 12Α
Οριοθέτηση αγροτικών εκμεταλλεύσεων
1. Στην περίπτωση κατά την οποία παρατηρούνται σημαντικές και εκτεταμένες ζημίες σε αριθμό πληγεισών
αγροτικών εκμεταλλεύσεων ή σε μέγεθος καταστροφής
και στην περίπτωση που οι πληγείσες από φυσικές καταστροφές περιοχές περιλαμβάνουν αγροτικές εκμεταλλεύσεις και δεν δύναται να οριοθετηθούν με κοινή
απόφαση των Υπουργών Κλιματικής Κρίσης και Πολιτι
κής Προστασίας, Εθνικής Οικονομίας και Οικονομικών,
καθώς και Εσωτερικών, κατά περίπτωση, σύμφωνα με
το άρθρο 10 του ν. 2576/1998 (Α’ 25), δύναται, με κοινή
απόφαση των Υπουργών Κλιματικής Κρίσης και Πολιτικής Προστασίας, Εσωτερικών και Αγροτικής Ανάπτυξης
και Τροφίμων, μετά από εισήγηση του Διοικητικού Συμβουλίου του Οργανισμού Ελληνικών Γεωργικών Ασφαλίσεων και εισήγηση της Κυβερνητικής Επιτροπής Κρατικής Αρωγής του άρθρου 13, να ρυθμίζονται τα θέματα
οριοθέτησης των πληγεισών περιοχών και διαπίστωσης
της έκτασης των ζημιών, καθώς και κάθε άλλη σχετική
λεπτομέρεια.
2. Η παρ. 1 ισχύει από την 1η Ιουνίου 2020.
3. Η οριοθέτηση της παρ. 1 καταλαμβάνει και επιχειρήσεις που δραστηριοποιούνται σε αγροτικές περιοχές,
χωρίς να διαθέτουν κτιριακές εγκαταστάσεις, όπως θερμοκήπια και φωτοβολταϊκές εγκαταστάσεις.
4. Η παρ. 3 ισχύει για φυσικές καταστροφές που εκδηλώθηκαν μετά την 1η.1.2022.»
Άρθρο 9
Διαδικασία επιχορήγησης αγροτικών
εκμεταλλεύσεων για ζημιές σε φυτικά μέσα
παραγωγής - Τροποποίηση παρ. 1, 6, 9, 10 και
13 άρθρου 12Β ν. 4797/2021
1. Στην παρ. 1 του άρθρου 12Β του ν. 4797/2021 (Α’ 66),
περί της διαδικασίας επιχορήγησης αγροτικών εκμεταλλεύσεων για ζημιές σε φυτικά μέσα παραγωγής, η φράση
«σχετικά με την επιχορήγηση για την αντιμετώπιση των
εν λόγω ζημιών» αντικαθίσταται από τη φράση «δύναται
να παρέχεται επιχορήγηση για την αντιμετώπιση των εν
λόγω ζημιών», επέρχονται νομοτεχνικές βελτιώσεις και
η παρ. 1 διαμορφώνεται ως εξής:
«1. Σε περίπτωση αγροτικών εκμεταλλεύσεων που
επλήγησαν από θεομηνία, ειδικά για τις ζημιές που έχουν
υποστεί σε φυτικά μέσα παραγωγής, όπως δενδρώδεις
καλλιέργειες ή αμπέλια, κατά παρέκκλιση των άρθρων 7
και 8 και εφόσον δεν καλύπτονται από τους κανονισμούς
του Οργανισμού Ελληνικών Γεωργικών Ασφαλίσεων, οι
οποίοι εκδίδονται σύμφωνα με τον ν. 3877/2010 (Α’ 160),
δύναται να παρέχεται επιχορήγηση για την αντιμετώπιση
των εν λόγω ζημιών, σύμφωνα με τη διαδικασία του παρόντος άρθρου, εφαρμοζόμενης αναλογικά της παρ. 4
του άρθρου 4.»
2. Στο δεύτερο εδάφιο της παρ. 9 του άρθρου 12Β του
ν. 4797/2021, περί της διαδικασίας επιχορήγησης αγροτικών εκμεταλλεύσεων για ζημιές σε φυτικά μέσα παραγωγής, διαγράφεται η λέξη «τακτικό», στο τρίτο εδάφιο
επικαιροποιείται η αρμόδια υπηρεσία και η παρ. 9 διαμορφώνεται ως εξής:
«9. Η χορήγηση της προκαταβολής της επιχορήγησης
πραγματοποιείται μέσω του Οργανισμού Ελληνικών
Γεωργικών Ασφαλίσεων. Ο Οργανισμός Ελληνικών Γεωργικών Ασφαλίσεων επιχορηγείται, αποκλειστικά για
τον σκοπό αυτόν, ισόποσα με το τελικό ποσό της προκαταβολής της επιχορήγησης, από τον προϋπολογισμό
του Υπουργείου Αγροτικής Ανάπτυξης και Τροφίμων,
όπως αυτό καθορίζεται με την απόφαση της παρ. 8. Ο
Οργανισμός Ελληνικών Γεωργικών Ασφαλίσεων ελέγχει
τα στοιχεία των δικαιούχων και των λοιπών προϋποθέσεων και προβαίνει στην εκκαθάριση και πληρωμή στους
δικαιούχους, της προκαταβολής, κοινοποιώντας τα στοιχεία της πληρωμής στη Γενική Διεύθυνση Κρατικής Αρωγής και Συντονισμού του Υπουργείου Κλιματικής Κρίσης
και Πολιτικής Προστασίας και στο Υπουργείο Αγροτικής
Ανάπτυξης και Τροφίμων. Με την απόφαση της παρ. 8 ή
με όμοια απόφαση δύναται να καθορίζεται κάθε θέμα
σχετικό με την εφαρμογή του παρόντος.»
3. Στην παρ. 6 του άρθρου 12Β του ν. 4797/2021 η
φράση «αγροτικών επιχειρήσεων» αντικαθίσταται από
τη φράση «αγροτικών εκμεταλλεύσεων» και η παρ. 6
διαμορφώνεται ως εξής:
«6. Στην περίπτωση που ασκείται η διακριτική ευχέρεια της παρ. 5, μετά από την οριοθέτηση της πληγείσας
περιοχής και τη διαπίστωση της έκτασης των ζημιών, ο
Οργανισμός Ελληνικών Γεωργικών Ασφαλίσεων διαβιβάζει στη Διεύθυνση Κρατικής Αρωγής του Υπουργείου
Κλιματικής Κρίσης και Πολιτικής Προστασίας, συγκεντρωτική κατάσταση των αγροτικών εκμεταλλεύσεων
που υπέστησαν ζημιές σε φυτικά μέσα παραγωγής και
της αρχικής εκτίμησης των ζημιών, υπογεγραμμένη από
τον Πρόεδρο του Οργανισμού Ελληνικών Γεωργικών
Ασφαλίσεων.»
4. Στην παρ. 10 του άρθρου 12Β του ν. 4797/2021, περί
της διαδικασίας επιχορήγησης αγροτικών εκμεταλλεύσεων για ζημιές σε φυτικά μέσα παραγωγής: α) η φράση
«αγροτικών επιχειρήσεων» αντικαθίσταται από τη φράση
«αγροτικών εκμεταλλεύσεων», β) η φράση «υπογεγραμμένη από τους αρμόδιους γεωτεχνικούς υπαλλήλους
του Οργανισμού Ελληνικών Γεωργικών Ασφαλίσεων»
αντικαθίσταται από τη φράση «και επιχορήγησης», και
η παρ. 10 διαμορφώνεται ως εξής:
«10. Για την τελική επιχορήγηση, κατόπιν της οριοθέτησης της πληγείσας περιοχής και της διαπίστωσης της
έκτασης των ζημιών, ο Οργανισμός Ελληνικών Γεωργικών Ασφαλίσεων διαβιβάζει στη Διεύθυνση Κρατικής
Αρωγής του Υπουργείου Κλιματικής Κρίσης και Πολιτικής
Προστασίας, συγκεντρωτική κατάσταση των αγροτικών
εκμεταλλεύσεων που υπέστησαν ζημιές σε φυτικά μέσα
παραγωγής και της τελικής εκτιμώμενης ζημιάς και επιχορήγησης.»
5. Στο δεύτερο εδάφιο της παρ. 13 του άρθρου 12Β
του ν. 4797/2021, περί της διαδικασίας επιχορήγησης
αγροτικών εκμεταλλεύσεων για ζημιές σε φυτικά μέσα
παραγωγής, διαγράφεται η λέξη «τακτικό», στο τρίτο
εδάφιο επικαιροποιείται η αρμόδια υπηρεσία και η
παρ. 13 διαμορφώνεται ως εξής:
«13. Η καταβολή της επιχορήγησης πραγματοποιείται
μέσω του Οργανισμού Ελληνικών Γεωργικών Ασφαλίσεων. Για τον σκοπό αυτόν ο Οργανισμός Ελληνικών
Γεωργικών Ασφαλίσεων επιχορηγείται ισόποσα με το
τελικό ποσό της επιχορήγησης, από τον προϋπολογισμό του Υπουργείου Αγροτικής Ανάπτυξης και Τροφίμων, όπως αυτό καθορίζεται με την απόφαση της
παρ. 12. Ο Οργανισμός Ελληνικών Γεωργικών Ασφαλίσεων προβαίνει στον έλεγχο των στοιχείων και των λοιπών προϋποθέσεων και προβαίνει στην εκκαθάριση και
πληρωμή στους δικαιούχους, αφαιρουμένου του ποσού
της προκαταβολής της παρ. 5, της ενίσχυσης πρώτης
αρωγής του άρθρου 6 και της ενίσχυσης πρώτης αρωγής έναντι επιχορήγησης του άρθρου δωδέκατου της
από 13.8.2021 Πράξης Νομοθετικού Περιεχομένου,
η οποία κυρώθηκε με το άρθρο 2 του ν. 4824/2021
(Α’ 143), κοινοποιώντας τα στοιχεία της πληρωμής στη
Γενική Διεύθυνση Κρατικής Αρωγής και Συντονισμού
του Υπουργείου Κλιματικής Κρίσης και Πολιτικής Προστασίας και στο Υπουργείο Αγροτικής Ανάπτυξης και
Τροφίμων. Για τον σκοπό αυτόν η Ανεξάρτητη Αρχή
Δημοσίων Εσόδων παρέχει τη σχετική πληροφόρηση
για τις ενισχύσεις πρώτης αρωγής στον Οργανισμό Ελληνικών Γεωργικών Ασφαλίσεων. Με την ίδια ή όμοια
απόφαση δύναται να καθορίζεται κάθε θέμα σχετικό
με την εφαρμογή του παρόντος.»
Άρθρο 10
Ρυθμίσεις για τις αγροτικές εκμεταλλεύσεις -
Προσθήκη άρθρου 12Γ στον ν. 4797/2021
Στον ν. 4797/2021 (Α’ 66) προστίθεται άρθρο 12Γ ως
εξής:
«Άρθρο 12Γ
Ρυθμίσεις για τις αγροτικές εκμεταλλεύσεις
1. Για φυσικές καταστροφές που εκδηλώνονται μετά
την 30ή Σεπτεμβρίου 2023 τα άρθρα 4 περί επιχορήγησης επιχειρήσεων και μη κερδοσκοπικού χαρακτήρα
φορέων, 5 περί επιχορήγησης ασφαλισμένων επιχειρήσεων και μη κερδοσκοπικού χαρακτήρα φορέων, 7
περί διαδικασίας επιχορήγησης επιχειρήσεων και μη
κερδοσκοπικού χαρακτήρα φορέων, 8 περί διαδικασίας
προκαταβολής επιχορήγησης σε επιχειρήσεις και μη κερδοσκοπικού χαρακτήρα φορείς, 11 περί επιχορήγησης
αγροτικών εκμεταλλεύσεων και 12 περί επιχορήγησης
αγροτών, εφαρμόζονται για αγροτικές εκμεταλλεύσεις
που ανήκουν σε φυσικά πρόσωπα μόνο κατόπιν εισήγησης της Κυβερνητικής Επιτροπής Κρατικής Αρωγής
του άρθρου 13, μετά από αίτημα του Υπουργού Αγροτικής Ανάπτυξης και Τροφίμων, με κοινή απόφαση των
Υπουργών Κλιματικής Κρίσης και Πολιτικής Προστασίας, Εθνικής Οικονομίας και Οικονομικών και Αγροτικής
Ανάπτυξης και Τροφίμων, με την οποία καθορίζονται το
πεδίο εφαρμογής, οι καλυπτόμενες ζημιές και κάθε άλλη
λεπτομέρεια για την εφαρμογή τους.
2. Για φυσικές καταστροφές που εκδηλώνονται μετά την
30ή Σεπτεμβρίου 2023 τα άρθρα 6 και 9 εφαρμόζονται
για αγροτικές εκμεταλλεύσεις που ανήκουν σε φυσικά
πρόσωπα μόνο κατόπιν εισήγησης της Κυβερνητικής Επιτροπής Κρατικής Αρωγής του άρθρου 13, μετά από αίτημα του Υπουργού Αγροτικής Ανάπτυξης και Τροφίμων.
3. Για φυσικές καταστροφές που εκδηλώνονται μετά
την 30ή Σεπτεμβρίου 2023 τα άρθρα 12Α περί οριοθέτησης και 12Β περί επιχορήγησης και προκαταβολής
για ζημιές σε φυτικά μέσα παραγωγής εφαρμόζονται
μόνο κατόπιν εισήγησης της Κυβερνητικής Επιτροπής
Κρατικής Αρωγής του άρθρου 13, μετά από αίτημα του
Υπουργού Αγροτικής Ανάπτυξης και Τροφίμων.
4. Για φυσικές καταστροφές που εκδηλώνονται μετά
την 30ή Σεπτεμβρίου 2023, οι αγροτικές εκμεταλλεύσεις που ανήκουν σε φυσικά πρόσωπα εμπίπτουν στον
ορισμό των δικαιούχων κρατικής αρωγής του άρθρου
3 μόνο κατόπιν εισήγησης της Κυβερνητικής Επιτροπής
Κρατικής Αρωγής του άρθρου 13, μετά από αίτημα του
Υπουργού Αγροτικής Ανάπτυξης και Τροφίμων.»
ΚΕΦΑΛΑΙΟ Δ’
ΣΤΕΓΑΣΤΙΚΗ ΣΥΝΔΡΟΜΗ ΚΑΙ ΠΡΟΣΤΑΣΙΑ
Άρθρο 11
Ειδική στεγαστική συνδρομή για την
αποκατάσταση βλαβών από φυσικές
καταστροφές σε κτίρια κατοικιών και
πρότυπα κτίρια - Προσθήκη άρθρου 24Γ στον
ν. 4797/2021
Στον ν. 4797/2021 (Α’ 66), μετά το άρθρο 24Β, προστίθεται άρθρο 24Γ ως εξής:
«Άρθρο 24Γ
Ειδική στεγαστική συνδρομή για την
αποκατάσταση βλαβών από φυσικές
καταστροφές σε κτίρια κατοικιών και πρότυπα
κτίρια
1. Σε περιπτώσεις μεγάλων φυσικών καταστροφών, δύνανται να προσδιορίζονται με την απόφαση της παρ. 16
του άρθρου 22 περιοχές, στις οποίες οι δικαιούχοι στεγαστικής συνδρομής για ανακατασκευή πληγείσας κατοικίας μπορούν να επιλέγουν, αντί της προβλεπόμενης στεγαστικής συνδρομής, τη χορήγηση δωρεάν συμβατικής
ή προκατασκευασμένης οικίας από προκαθορισμένους
τύπους κτιρίων. Ειδικά, αν τα κτίρια βρίσκονται εντός
ιστορικών ή αρχαιολογικών τόπων ή είναι χαρακτηρισμένα ως μνημεία, προηγείται γνωμοδότηση του αρμόδιου
συμβουλίου του Υπουργείου Πολιτισμού.
2. Για την άμεση στέγαση των πληγέντων της παρ. 1,
η Γενική Διεύθυνση Αποκατάστασης Επιπτώσεων Φυσικών Καταστροφών (Γ.Δ.Α.Ε.Φ.Κ.) της Γενικής Γραμματείας
Αποκατάστασης Φυσικών Καταστροφών και Κρατικής
Αρωγής του Υπουργείου Κλιματικής Κρίσης και Πολιτικής
Προστασίας δύναται να αναθέτει την κατασκευή οικιών
συμβατικής κατασκευής ή την εγκατάσταση προκατασκευασμένων οικιών, θεωρουμένων των έργων αυτών ως
δημόσιου έργου και να συμπράττει για τον σκοπό αυτόν
με τη Μονάδα Συμβάσεων Στρατηγικής Σημασίας του Ταμείου Αξιοποίησης Ιδιωτικής Περιουσίας του Δημοσίου.
3. Η κατασκευή ή εγκατάσταση των οικιών της παρ. 2
δύναται να πραγματοποιείται σε ιδιόκτητα ή συνιδιόκτητα ακίνητα των πληγέντων από φυσικές καταστροφές,
εφόσον είναι δυνατόν ή επικουρικώς, σε μη δασικού χαρακτήρα δημόσια ή δημοτικά ακίνητα που δεν αποτελούν αρχαιολογικό χώρο ή ιστορικό τόπο, σύμφωνα με
τις διατάξεις του Κώδικα νομοθεσίας για την προστασία
των αρχαιοτήτων και εν γένει της πολιτιστικής κληρονομιάς (ν. 4858/2021, Α’ 220), τα οποία έχουν παραχωρηθεί
στους πληγέντες.
4. Συμβατική ή προκατασκευασμένη οικία δύναται να
χορηγείται αντί στεγαστικής συνδρομής μίας μόνο κατοικίας. Αποκλειστικό δικαίωμα χορήγησης συμβατικής ή
προκατασκευασμένης οικίας έχουν οι δικαιούχοι στεγαστικής συνδρομής αν είτε οι ίδιοι είτε οι επικαρπωτές των
κατοικιών ήταν μόνιμοι κάτοικοι και χρησιμοποιούσαν
την πληγείσα κατοικία ως κύρια κατοικία. Σε κάθε περίπτωση, το μέγεθος της χορηγούμενης οικίας δεν δύναται να υπερβαίνει το μέγεθος της νομίμως υφιστάμενης
οικίας που χαρακτηρίστηκε επικινδύνως ετοιμόρροπη
ή ολοσχερώς κατεστραμμένη.
5. Η έκδοση της οικοδομικής άδειας πραγματοποιείται κατόπιν σύνταξης τοπογραφικού διαγράμματος και
προσαρμογής του πρότυπου διαγράμματος κάλυψης και
της προκαταρκτικής μελέτης Κανονισμού Ενεργειακής
Απόδοσης Κτιρίων, από ιδιώτη μηχανικό του μητρώου
της παρ. 18 του άρθρου 22 που διορίζεται με κλήρωση
και λαμβάνει αμοιβή. Η θεώρηση από πλευράς μηχανικού αφορά μόνο το μέρος κατά το οποίο υφίσταται
τροποποίηση ή συμπλήρωση των σχετικών προτύπων
της παρ. 16 του άρθρου 22. Έως τη δημιουργία του μητρώου, αρμόδια για τις ενέργειες του πρώτου εδαφίου
της παρούσας είναι η Γ.Δ.Α.Ε.Φ.Κ..»
Άρθρο 12
Χορήγηση στεγαστικής συνδρομής σε
ιδιοκτήτες προσωρινώς ακατάλληλων κτιρίων
εντός κατολισθαίνουσας και επαπειλούμενης
περιοχής - Προσθήκη άρθρου 24Δ στον
ν. 4797/2021
Στον ν. 4797/2021 (Α’ 66), μετά το άρθρο 24Γ, προστίθεται άρθρο 24Δ ως εξής:
«Άρθρο 24Δ
Χορήγηση στεγαστικής συνδρομής σε ιδιοκτήτες
προσωρινώς ακατάλληλων κτιρίων εντός
κατολισθαίνουσας και επαπειλούμενης περιοχής
1. Χορηγείται στεγαστική συνδρομή σε ιδιοκτήτες κατά
πλήρη ή ψιλή κυριότητα κτιρίων, τα οποία κρίνονται προσωρινώς ακατάλληλα προς χρήση και βρίσκονται εντός
κατολισθαίνουσας ή επαπειλούμενης περιοχής, σύμφωνα με την εκάστοτε ισχύουσα κοινή υπουργική απόφαση,
κατ’ εφαρμογή του άρθρου 10 του ν. 2576/1998 (Α’ 25),
πριν από την ολοκλήρωση των σχετικών μελετών και
έργων σταθεροποίησης, εφόσον αυτοί επιθυμούν να
αναγείρουν νέο κτίριο εκτός της κατολισθαίνουσας και
επαπειλούμενης περιοχής.
2. Το ύψος της χορηγούμενης στεγαστικής συνδρομής
είναι ίσο με το εκατό τοις εκατό (100%) της στεγαστικής
συνδρομής για ανακατασκευή στην περίπτωση της κατεδάφισης του υφιστάμενου κτιρίου και της εν συνεχεία
ανέγερσης νέου σε άλλη περιοχή εκτός της κατολισθαίνουσας και επαπειλούμενης. Σε περίπτωση μη κατεδάφισης του πληγέντος και προσωρινώς ακατάλληλου για
χρήση κτιρίου, το ύψος της χορηγούμενης στεγαστικής
συνδρομής για ανέγερση νέου κτιρίου εκτός της κατολισθαίνουσας και επαπειλούμενης περιοχής είναι ίσο με
το πενήντα τοις εκατό (50%) της προβλεπόμενης στεγαστικής συνδρομής για ανακατασκευή. Στις ανωτέρω
περιπτώσεις δεν χορηγείται περαιτέρω στεγαστική συνδρομή για την επισκευή του πληγέντος κτιρίου μετά την
ολοκλήρωση των έργων σταθεροποίησης.»
Άρθρο 13
Ανακατασκευή υφιστάμενων
κτιρίων κρατικής αρωγής
Λυόμενα ή προκατασκευασμένα κτίρια που είχαν
εγκατασταθεί σε οικόπεδα ή γήπεδα μη άρτια ή μη οικοδομήσιμα, λόγω λήψης σχετικής κρατικής αρωγής προ
του έτους 1965, δύναται να ανακατασκευάζονται μετά
την κατεδάφισή τους μόνο υπό τις κάτωθι προϋποθέσεις:
α. H χορήγηση οικοδομικής άδειας ανακατασκευής
αφορά την ανέγερση μέχρι διώροφης οικοδομής με υπόγειο, χωρίς πάντως αυτή να είναι κατ’ έκταση (κάλυψη)
και δόμηση μεγαλύτερη της αρχικής.
β. Το μέγιστο ύψος της οικοδομής δεν υπερβαίνει τα
επτά μέτρα και πενήντα εκατοστά (7,50 μ.) χωρίς στέγη.
Σε περίπτωση κατασκευής στέγης, το ύψος αυξάνεται
κατά δύο μέτρα (2,00 μ.). Eάν ειδικές διατάξεις ορίζουν
για την περιοχή όπου βρίσκεται το ακίνητο μικρότερο
αριθμό ορόφων και μικρότερο ύψος, εφαρμόζονται
αυτές.
γ. Εφαρμόζονται οι κανονισμοί για την αντισεισμικότητα των κτιρίων, τον τρόπο κατασκευής των υλικών,
τη θερμομόνωση και την πυροπροστασία και ο Κτιριοδομικός Κανονισμός, καθώς και ο Νέος Οικοδομικός
Κανονισμός (ν. 4067/2012, Α’ 79), όπως εκάστοτε ισχύουν.
Άρθρο 14
Ειδική Επιτροπή Επικινδύνως Ετοιμόρροπων -
Τροποποίηση παρ. 1 άρθρου εικοστού τρίτου
ν.  4787/2021
Στην παρ.  1 του άρθρου εικοστού τρίτου του
ν. 4787/2021 (Α’ 44), περί αρμοδιοτήτων και σύνθεσης
της Ειδικής Επιτροπής Επικινδύνως Ετοιμόρροπων («Ε.
ΕΠ.ΕΤ.»): α) στο πρώτο εδάφιο: αα) μετά τη φράση «του
οικείου Δήμου» προστίθεται η φράση «ή της οικείας υπηρεσίας της Γενικής Διεύθυνσης Αποκατάστασης Επιπτώσεων Φυσικών Καταστροφών (Γ.Δ.Α.Ε.Φ.Κ.) σε περίπτωση
εκτάκτων αναγκών για την αντιμετώπιση επιπτώσεων
από φυσικές καταστροφές» και αβ) μετά τη φράση «πιθανολογούνται από την Υ.ΔΟΜ.» προστίθεται η φράση
«ή τη Γ.Δ.Α.Ε.Φ.Κ.», β) στο δεύτερο εδάφιο μετά τη φράση «για λόγους νησιωτικότητας» προστίθεται η φράση
«ή κατά την κρίση του Γραμματέα της Αποκεντρωμένης
Διοίκησης» και γ) στο τρίτο εδάφιο μετά τη φράση «ή
καταγγελία εκ μέρους τρίτου» προστίθεται η φράση «,
ή τη Γ.Δ.Α.Ε.Φ.Κ.», και η παρ. 1 διαμορφώνεται ως εξής:
«1. Με απόφαση του Γραμματέα εκάστης Αποκεντρωμένης Διοίκησης συγκροτείται στην έδρα αυτής,
επταμελής Ειδική Επιτροπή Επικινδύνως Ετοιμόρροπων
(Ε.ΕΠ.ΕΤ.), η οποία, κατόπιν πρόσκλησης της Υπηρεσίας Δόμησης (Υ.ΔΟΜ.) του οικείου Δήμου ή της Γενικής
Διεύθυνσης Αποκατάστασης Επιπτώσεων Φυσικών Καταστροφών (Γ.Δ.Α.Ε.Φ.Κ.) σε περίπτωση εκτάκτων αναγκών για την αντιμετώπιση επιπτώσεων από φυσικές
καταστροφές, εξετάζει τις περιπτώσεις κτισμάτων που
πιθανολογούνται από την Υ.ΔΟΜ. ή τη Γ.Δ.Α.Ε.Φ.Κ. ως επικινδύνως ετοιμόρροπα, κατά την έννοια του τρίτου εδαφίου της παρ. 2 του άρθρου 1 του π.δ. 13/1929 (Α’ 153)
και είναι προγενέστερα των εκάστοτε τελευταίων εκατό (100) ετών ή ευρίσκονται πλησίον μνημείου ή εντός
ή πλησίον αρχαιολογικού χώρου ή ιστορικού τόπου ή
τόπου ιδιαιτέρου φυσικού κάλλους, κατά το άρθρο 1
του ν. 1469/1950 (Α’ 169) ή εντός Ζώνης Β’ προστασίας
μνημείου. Κατ’ εξαίρεση για λόγους νησιωτικότητας ή
κατά την κρίση του Γραμματέα της Αποκεντρωμένης Διοίκησης δύναται να συγκροτούνται πλείονες επιτροπές
πέραν αυτής της έδρας της Αποκεντρωμένης Διοίκησης.
Η Ε.ΕΠ.ΕΤ. ειδοποιείται από την οικεία Υ.ΔΟΜ., η οποία
ενεργεί είτε αυτεπάγγελτα είτε ύστερα από σχετική ειδοποίηση, αίτηση ή καταγγελία εκ μέρους τρίτου, ή τη
Γ.Δ.Α.Ε.Φ.Κ.. Από το πεδίο εφαρμογής της παρούσας
εξαιρούνται τα μνημεία του ν. 3028/2002 (Α’ 153) και τα
διατηρητέα κτήρια του ν. 4067/2012 (Α’ 79).»
Άρθρο 15
Διενέργεια αυτοψίας - Τροποποίηση παρ. 1 και
3 άρθρου εικοστού τέταρτου ν. 4787/2021
Στο άρθρο εικοστό τέταρτο του ν. 4787/2021 (Α’ 44),
περί διενέργειας αυτοψίας: α) στο πρώτο εδάφιο της
παρ. 1 μετά τη φράση «την πρόσκληση της Υ.ΔΟΜ.»
προστίθεται η φράση «ή της Γενικής Διεύθυνσης Αποκατάστασης Επιπτώσεων Φυσικών Καταστροφών
(Γ.Δ.Α.Ε.Φ.Κ.),», β) στην παρ. 3: βα) μετά τη φράση «μετά
από σχετική ενημέρωση» διαγράφεται η φράση «της
οικείας Υ.ΔΟΜ.», ββ) μετά τις φράσεις «του Προέδρου της
Ε.ΕΠ.ΕΤ.» προστίθεται η φράση «της οικείας Υ.ΔΟΜ. ή της
Γ.Δ.Α.Ε.Φ.Κ.,», βγ) μετά τη φράση «από την πρόσκληση
της Υ.ΔΟΜ.» προστίθεται η φράση «ή της Γ.Δ.Α.Ε.Φ.Κ.»,
και το άρθρο εικοστό τέταρτο διαμορφώνεται ως εξής:
«Άρθρο εικοστό τέταρτο
Διενέργεια αυτοψίας
1. Εντός τριών (3) εργάσιμων ημερών, από την πρόσκληση της Υ.ΔΟΜ. ή της Γενικής Διεύθυνσης Αποκατάστασης Επιπτώσεων Φυσικών Καταστροφών
(Γ.Δ.Α.Ε.Φ.Κ.), διενεργείται, μετά από σχετική εντολή του
Προέδρου της Ε.ΕΠ.ΕΤ., αυτοψία από τουλάχιστον τέσσερα (4) μέλη αυτής, ανάμεσα στα οποία μετέχει υποχρεωτικά ο Πρόεδρος της Ε.ΕΠ.ΕΤ. ή ο αναπληρωτής του και
τουλάχιστον ένα (1) μέλος υπάλληλος του Υπουργείου
Πολιτισμού, προκειμένου να εκτιμηθεί η ύπαρξη επικινδύνως ετοιμόρροπης κατασκευής. Η διενέργεια αυτοψίας με πρόσκληση για παρουσία των κυρίων, νομέων ή
κατόχων του κτίσματος γνωστοποιείται με θυροκόλληση
στο κτίσμα, ανάρτηση στο κατάστημα του οικείου Δήμου
και δημοσίευση στον διαδικτυακό τόπο αυτού.
2. Η έκθεση της αυτοψίας συντάσσεται αυθημερόν,
υπογράφεται από όλα τα πρόσωπα που διενήργησαν
αυτή και γνωστοποιείται στα λοιπά μέλη της Ε.ΕΠ.ΕΤ.
μαζί με το σχετικό φωτογραφικό υλικό και κάθε άλλο
σχετικό έγγραφο και στοιχείο. Κατόπιν πρόσκλησης του
Προέδρου της, η Ε.ΕΠ.ΕΤ. συνεδριάζει εντός τριών (3) εργασίμων ημερών από τη διενέργεια της αυτοψίας, προκειμένου να κρίνει αν συντρέχει περίπτωση επικινδύνως
ετοιμόρροπου κτίσματος που επιβάλλει την κατεδάφιση
αυτού. Η διενέργεια της συνεδρίασης γνωστοποιείται
αυθημερόν της αυτοψίας με θυροκόλληση στο κτίσμα,
ανάρτηση στο κατάστημα του οικείου Δήμου και δημοσίευση στον διαδικτυακό τόπο αυτού. Οι ιδιοκτήτες,
νομείς ή κάτοχοι του κτίσματος δύνανται να παραστούν
στη συνεδρίαση της Ε.ΕΠ.ΕΤ. ή και να αποστείλουν τις
απόψεις τους.
3. Σε περίπτωση ιδιαιτέρως μεγάλου αριθμού κτισμάτων προς εξέταση, είναι δυνατή, κατ’ εξαίρεση και μετά
από σχετική ενημέρωση, εκ μέρους του Προέδρου της
Ε.ΕΠ.ΕΤ., της οικείας Υ.ΔΟΜ. ή της Γ.Δ.Α.Ε.Φ.Κ., η ολοκλήρωση της διαδικασίας της διενέργειας αυτοψίας και της
συνεδρίασης της Ε.ΕΠ.ΕΤ. σε χρονικό διάστημα που δεν
μπορεί να υπερβαίνει συνολικά τις δεκαπέντε (15) εργάσιμες ημέρες από την πρόσκληση της Υ.ΔΟΜ. ή της
Γ.Δ.Α.Ε.Φ.Κ..»
Άρθρο 16
Απόφαση κατεδάφισης - Τροποποίηση παρ. 2
και 3 άρθρου εικοστού πέμπτου ν. 4787/2021
Στο άρθρο εικοστό πέμπτο του ν. 4787/2021 (Α’ 44),
περί απόφασης κατεδάφισης: α) στην παρ. 2 το πρώτο
εδάφιο χωρίζεται σε δύο εδάφια, στο νέο πρώτο εδάφιο
μετά τη φράση «προς τον οικείο Δήμο» προστίθεται η
φράση «με γνωστοποίηση προς την αρμόδια Περιφέρεια» και προστίθεται νέο τρίτο εδάφιο και β) στην παρ. 3
διορθώνεται η νομοθετική παραπομπή και επέρχονται
νομοτεχνικές βελτιώσεις, και οι παρ. 2 και 3 διαμορφώνονται ως εξής:
«2. Η απόφαση της παρ. 1 διαβιβάζεται αυθημερόν
προς την οικεία Υ.ΔΟΜ. και προς τον οικείο Δήμο με
γνωστοποίηση προς την αρμόδια Περιφέρεια. Ο οικείος Δήμος, λαμβάνοντας υπόψη τις προτάσεις της
Ε.ΕΠ.ΕΤ. κατά την παρ. 1, οφείλει να διενεργήσει την
κατεδάφιση το αργότερο εντός τριών (3) ημερών,
εκτός αν στην απόφαση ορίζεται βραχύτερος χρόνος λόγω εξαιρετικής επικινδυνότητας. Σε εξαιρετικές
περιπτώσεις μεγάλου εύρους φυσικής καταστροφής ή
μεγάλης επικινδυνότητας για τη δημόσια ασφάλεια, με
απόφαση της Κυβερνητικής Επιτροπής Κρατικής Αρωγής δύναται να ανατίθεται το έργο της κατεδάφισης
κτισμάτων στην Περιφέρεια ή στην αρμόδια υπηρεσία
της Γενικής Διεύθυνσης Αποκατάστασης Επιπτώσεων
Φυσικών Καταστροφών, η οποία δύναται να συμπράττει με τη Μονάδα Συμβάσεων Στρατηγικής Σημασίας
του Ταμείου Αξιοποίησης Ιδιωτικής Περιουσίας του
Δημοσίου.
3. Από τη δημοσίευση του παρόντος, η κατεδάφιση
των κτισμάτων της παρ. 1 αποφασίζεται αποκλειστικά
με τη διαδικασία του παρόντος, η οποία υποκαθιστά
την έκθεση της τριμελούς επιτροπής του άρθρου 7 του
π.δ. 13/1929 (Α’ 153), τη γνωμοδότηση του Συμβουλίου
Αρχιτεκτονικής του άρθρου 7 του ν. 4495/2017 (Α’ 167)
και την έγκριση του Υπουργείου Πολιτισμού περί της
κατεδάφισης των επικινδύνως ετοιμόρροπων κατασκευών.»
Άρθρο 17
Έκθεση προσωρινών μέτρων - Τροποποίηση
άρθρου εικοστού έκτου ν. 4787/2021
Στο άρθρο εικοστό έκτο του ν. 4787/2021 (Α’ 44), περί
έκθεσης προσωρινών μέτρων: α) στο πρώτο εδάφιο:
αα) διορθώνεται η νομοθετική παραπομπή, αβ) μετά τη
φράση «προς την οικεία Υ.ΔΟΜ.» προστίθεται η φράση
«ή τη Γενική Διεύθυνση Αποκατάστασης Επιπτώσεων
Φυσικών Καταστροφών (Γ.Δ.Α.Ε.Φ.Κ.)», β) στο δεύτερο
εδάφιο μετά τη φράση «αυτοψίας της Υ.ΔΟΜ.» προστίθεται η φράση «ή της Γ.Δ.Α.Ε.Φ.Κ.», και το άρθρο εικοστό
έκτο διαμορφώνεται ως εξής:
«Άρθρο εικοστό έκτο
Έκθεση προσωρινών μέτρων
Αν η Ε.ΕΠ.ΕΤ. κρίνει ότι δεν συντρέχουν οι προϋποθέσεις της παρ. 1 του άρθρου εικοστού πέμπτου, διαβιβάζει
έκθεση προς την οικεία Υ.ΔΟΜ. ή τη Γενική Διεύθυνση
Αποκατάστασης Επιπτώσεων Φυσικών Καταστροφών
(Γ.Δ.Α.Ε.Φ.Κ.), στην οποία αναφέρει αναλυτικά τις διαπιστώσεις και τις εκτιμήσεις της και προτείνει αιτιολογημένα ενέργειες και μέτρα, στα οποία μπορεί να περιλαμβάνονται η προσωρινή στερέωση του κτιρίου, η
αποξήλωση ετοιμόρροπων τμημάτων, η απομάκρυνση
αρχιτεκτονικών μελών και διακοσμητικών στοιχείων, η
φωτογράφηση του κτιρίου, καθώς και κάθε μέτρο για την
ασφάλεια των ενοίκων και των διερχόμενων. Στην περίπτωση αυτή εφαρμόζονται οι διατάξεις περί επικινδύνων
οικοδομών του άρθρου 5 του π.δ. 13/1929 (Α’ 153), με
παράλειψη της διενέργειας αυτοψίας της Υ.ΔΟΜ. ή της
Γ.Δ.Α.Ε.Φ.Κ. και της γνωμοδότησης του Συμβουλίου Αρχιτεκτονικής.»
Άρθρο 18
Διόρθωση σφάλματος - Τροποποίηση
άρθρου εικοστού έβδομου ν. 4787/2021
Στο άρθρο εικοστό έβδομο του ν. 4787/2021 (Α’ 44),
περί εξουσιοδοτικών διατάξεων, διορθώνεται η νομοθετική παραπομπή και το άρθρο εικοστό έβδομο διαμορφώνεται ως εξής:
«Άρθρο εικοστό έβδομο
Εξουσιοδοτική διάταξη
Με κοινή απόφαση των Υπουργών Περιβάλλοντος και
Ενέργειας και Πολιτισμού δύνανται να καθορίζονται ειδικότερες λεπτομέρειες για τη λειτουργία των Ε.ΕΠ.ΕΤ., τη
διαδικασία διενέργειας αυτοψιών, καθώς και κάθε άλλο
ειδικότερο ζήτημα για την εφαρμογή των άρθρων εικοστό πέμπτο και εικοστό έκτο.»
Άρθρο 19
Εγκατάσταση αεροϋποστηριζόμενων θόλων
για την αντιμετώπιση εκτάκτων αναγκών -
Τροποποίηση άρθρου 20Α ν. 4067/2012
Στο άρθρο 20Α του ν. 4067/2012 (Α’ 79), περί θόλων
αθλητικών εγκαταστάσεων: α) στο πέμπτο εδάφιο της
παρ. 1 η φράση «ανοιχτούς χώρους της παρ. 1» αντικαθίσταται από τη φράση «ανοιχτούς χώρους του πρώτου
εδαφίου», β) στην παρ. 2: βα) προστίθεται η φράση «και
κατά παρέκκλιση των όρων δόμησης της περιοχής» και
προστίθεται ο σύνδεσμος «και» πριν το σημείο στίξης
«:», ββ) στην περ. α) της παρ. 2 η φράση «για την αντιμετώπιση έκτακτων αναγκών» αντικαθίσταται από τη φράση «από το Υπουργείο Κλιματικής Κρίσης και Πολιτικής
Προστασίας ή από τον οικείο Ο.Τ.Α. Α’ ή και Β’ βαθμού
για την αντιμετώπιση έκτακτων αναγκών εντός ιδιωτικών
εκτάσεων κατόπιν έγγραφης συναίνεσης του ιδιοκτήτη
ή δημόσιων, δημοτικών εκτάσεων και κοινοχρήστων,
κοινωφελών χώρων», γ) στην εξουσιοδότηση της παρ. 3
προστίθενται οι Υπουργοί Εσωτερικών και Κλιματικής
Κρίσης και Πολιτικής Προστασίας, και το άρθρο 20Α διαμορφώνεται ως εξής:
«Άρθρο 20Α
Θόλοι αθλητικών εγκαταστάσεων
1. Υπάγονται στην έννοια των λυόμενων κατασκευών
της περ. γ’ της παρ. 1 του άρθρου 20 του παρόντος οι
αεροϋποστηριζόμενοι θόλοι, που προορίζονται για την
κάλυψη υπαίθριων αθλητικών εγκαταστάσεων μαζικού
αθλητισμού σε δημόσιους και δημοτικούς ανοιχτούς κοινόχρηστους χώρους, ανεξάρτητα του τρόπου αγκύρωσής τους στο έδαφος και των υλικών κατασκευής τους.
Για τους αεροϋποστηριζόμενους θόλους, που τοποθετούνται στους προαναφερθέντες χώρους, δεν εφαρμόζονται οι διατάξεις που καθορίζουν τα ανώτατα ποσοστά κάλυψης από λυόμενες ή άλλες κατασκευές. Για την
εγκατάσταση των κατασκευών αεροϋποστηριζόμενων
θόλων απαιτείται έκδοση άδειας μικρής κλίμακας. Απαιτούμενα δικαιολογητικά για την έκδοση της άδειας είναι:
α) μελέτη στατικής επάρκειας, β) βεβαίωση του κατασκευαστή ότι ο αεροϋποστηριζόμενος θόλος πληροί
τις προδιαγραφές των Ευρωκωδίκων, γ) βεβαίωση του
επιβλέποντα μηχανικού ότι έχουν εφαρμοστεί ορθώς οι
τεχνικές οδηγίες της υπουργικής απόφασης της παρ. 3.
Στις περιπτώσεις εγκατάστασης σε δημόσιους και δημοτικούς ανοιχτούς χώρους του πρώτου εδαφίου απαιτείται προ της έκδοσης άδειας μικρής κλίμακας απόφαση
έγκρισης του Δημοτικού Συμβουλίου.
2. Με τις προϋποθέσεις της παρ. 1, και κατά παρέκκλιση των όρων δόμησης της περιοχής, εγκαθίστανται
αεροϋποστηριζόμενοι θόλοι και:
α) Σε περιοχές που βρίσκονται σε κατάσταση εκτάκτου
ανάγκης πολιτικής προστασίας, από το Υπουργείο Κλιματικής Κρίσης και Πολιτικής Προστασίας ή από τον οικείο
Ο.Τ.Α. Α’ ή και Β’ βαθμού για την αντιμετώπιση έκτακτων
αναγκών εντός ιδιωτικών εκτάσεων κατόπιν έγγραφης
συναίνεσης του ιδιοκτήτη ή δημόσιων, δημοτικών εκτάσεων και κοινοχρήστων, κοινωφελών χώρων.
β) Σε χώρους άθλησης νομίμως υφιστάμενων αθλητικών εγκαταστάσεων εντός οικοπέδων ή γηπέδων άρτιων
και οικοδομήσιμων και στα προαύλια σχολικών κτιρίων
για την κάλυψη σχολικών υπαίθριων αθλητικών εγκαταστάσεων.
3. Τα τεχνικά χαρακτηριστικά των αεροϋποστηριζόμενων θόλων που τοποθετούνται δυνάμει των παρ. 1
και 2, το χρονικό διάστημα διατήρησής τους και κάθε
άλλο σχετικό θέμα καθορίζονται με κοινή απόφαση των
Υπουργών Κλιματικής Κρίσης και Πολιτικής Προστασίας,
Εσωτερικών, Υποδομών και Μεταφορών, Περιβάλλοντος
και Ενέργειας και Πολιτισμού.»
Άρθρο 20
Ανάθεση συμβάσεων μίσθωσης Προσθήκη άρθρου 20Α στον ν. 4797/2021
Στον ν. 4797/2021 (Α’ 66), μετά το άρθρο 20, προστίθεται άρθρο 20Α, ως εξής:
«Άρθρο 20Α
Ανάθεση συμβάσεων μίσθωσης
1. Με κοινή απόφαση των Υπουργών Κλιματικής Κρίσης και Πολιτικής Προστασίας και Εθνικής Οικονομίας
και Οικονομικών, δύνανται να συνάπτονται συμβάσεις
μίσθωσης ή παραχώρησης χρήσης με αντάλλαγμα, κτιρίων, ιδιοκτησίας ιδιωτών ή άλλων φορέων του Ελληνικού Δημοσίου, με τη διαδικασία της διαπραγμάτευσης
χωρίς προηγούμενη δημοσίευση, κατά παρέκκλιση του
ν. 3130/2003 (Α’ 76), καθώς και κάθε διάταξης περί μισθώσεων του Ελληνικού Δημοσίου.
2. Στην παρ. 1 υπάγεται η στέγαση των υπηρεσιών
και του προσωπικού της Γενικής Γραμματείας Αποκατάστασης Φυσικών Καταστροφών και Κρατικής Αρωγής του Υπουργείου Κλιματικής Κρίσης και Πολιτικής
Προστασίας, καθώς και η διαμονή αυτού σε λυόμενες
ή προκατασκευασμένες οικίες, όταν δεν προσφέρεται
άλλος τρόπος στέγασης.
3. Στην παρ. 1 περιλαμβάνεται και η μίσθωση ξενοδοχειακών εγκαταστάσεων ή τουριστικών καταλυμάτων
της παρ. 2 του άρθρου 1 του ν. 4276/2014 (Α’ 155), για
χρονικό διάστημα δύο (2) μηνών από την ημερομηνία
εκδήλωσης της φυσικής καταστροφής, για την κάλυψη
των αναγκών διαμονής του προσωπικού που απασχολείται με το έργο της αποτίμησης και αποκατάστασης των
επιπτώσεων από φυσικές καταστροφές, συμπεριλαμβανομένου και του προσωπικού του οποίου οι υπηρεσίες
διατίθενται ή επιτάσσονται.
4. Με την απόφαση της παρ. 1 συγκροτείται τριμελής
επιτροπή που αποτελείται από δύο (2) εκπροσώπους
του Υπουργείου Κλιματικής Κρίσης και Πολιτικής Προστασίας που προτείνονται από τον Γενικό Γραμματέα
Αποκατάστασης Φυσικών Καταστροφών και Κρατικής
Αρωγής και έναν (1) εκπρόσωπο του Υπουργείου Εθνικής
Οικονομίας και Οικονομικών που προτείνεται από τον
Υπηρεσιακό Γραμματέα του Υπουργείου Εθνικής Οικονομίας και Οικονομικών για τη διενέργεια της μίσθωσης.
5. Με κοινή απόφαση των Υπουργών Κλιματικής Κρίσης και Πολιτικής Προστασίας και Εθνικής Οικονομίας
και Οικονομικών δύναται να παραταθεί η διάρκεια της
μίσθωσης.
6. Οι δαπάνες του παρόντος βαρύνουν τον προϋπολογισμό του Υπουργείου Κλιματικής Κρίσης και Πολιτικής
Προστασίας.»
ΚΕΦΑΛΑΙΟ Ε’
ΡΥΘΜΙΣΗ ΘΕΜΑΤΩΝ ΕΝΙΣΧΥΣΕΩΝ ΣΕ
ΠΕΡΙΠΤΩΣΕΙΣ ΦΥΣΙΚΩΝ ΚΑΤΑΣΤΡΟΦΩΝ
Άρθρο 21
Επιστροφή ποσού στεγαστικής συνδρομής
φυσικών προσώπων - Τροποποίηση άρθρου
δέκατου τέταρτου της από 13.8.2021
Πράξης Νομοθετικού Περιεχομένου
Στο άρθρο δέκατο τέταρτο της από 13.8.2021 Πράξης
Νομοθετικού Περιεχομένου «Έκτακτα μέτρα για την αποτελεσματική προστασία και την ταχεία αποκατάσταση
του φυσικού περιβάλλοντος, την άμεση στήριξη των
πληγέντων από τις πυρκαγιές του Ιουλίου/Αυγούστου
2021 και συναφείς διατάξεις» (Α’ 143), η οποία κυρώθηκε
με το άρθρο 2 του ν. 4824/2021 (Α’ 156): α) στο δεύτερο
εδάφιο της παρ. 2 μετά τη λέξη «επιστρέφεται» διαγράφεται η λέξη «εντόκως» και β) στις παρ. 1, 2 και 3 μετά
τη φράση «από τη στιγμή που τέθηκε στη διάθεση του
δικαιούχου» διαγράφεται η φράση «και μέχρι την πραγματική επιστροφή του, και σε κάθε περίπτωση», και το
άρθρο δέκατο τέταρτο διαμορφώνεται ως εξής:
«Άρθρο δέκατο τέταρτο
Συμψηφισμός και επιστροφή ποσών έκτακτης
οικονομικής ενίσχυσης σε φυσικά και νομικά
πρόσωπα
1. Σε περίπτωση ψευδούς δήλωσης ή σε περίπτωση
που, κατά τον έλεγχο από αρμόδια για την εξόφληση και
εκκαθάριση του τελικού δικαιούμενου ποσού όργανα,
διαπιστωθεί μη τήρηση των όρων της παρούσας ή ότι
ο λαβών την ενίσχυση δεν είναι δικαιούχος, πέραν των
προβλεπόμενων από άλλες διατάξεις κυρώσεων, το χορηγηθέν ποσό ενίσχυσης του δέκατου έως και δέκατου
τρίτου άρθρου επιστρέφεται υποχρεωτικά προς το Ελληνικό Δημόσιο και εισπράττεται κατά τις διατάξεις περί
είσπραξης δημοσίων εσόδων. Ειδικά για τις ενισχύσεις
προς επιχειρήσεις του δέκατου και δωδέκατου άρθρου,
στις περιπτώσεις του πρώτου εδαφίου επιβάλλεται η
άμεση επιστροφή προς το Ελληνικό Δημόσιο του συνόλου της χορηγηθείσας ενίσχυσης εντόκως από τη στιγμή
που τέθηκε στη διάθεση του δικαιούχου, σύμφωνα με
το επιτόκιο ανάκτησης της Ευρωπαϊκής Επιτροπής, όπως
αυτό καθορίζεται σύμφωνα με την ανακοίνωσή της σχετικά με την αναθεώρηση της μεθόδου καθορισμού των
επιτοκίων αναφοράς και προεξόφλησης (2008/C 14/6),
εφαρμοζομένου κατά τα λοιπά του Κώδικα Είσπραξης
Δημοσίων Εσόδων (ΚΕΔΕ, ν.δ. 356/1974, Α’ 90).
2. Η ενίσχυση του άρθρου δέκατου συμψηφίζεται με
τη στεγαστική συνδρομή, όπως αυτή καθορίζεται μετά
την υποβολή φακέλου, σύμφωνα με τα προβλεπόμενα
στην κοινή απόφαση των Υπουργών Κλιματικής Κρίσης
και Πολιτικής Προστασίας και Εθνικής Οικονομίας και
Οικονομικών και Εσωτερικών, για την οριοθέτηση της
πληγείσας περιοχής και τη χορήγηση στεγαστικής συνδρομής. Σε περίπτωση που δεν κατατεθούν αίτηση και
φάκελος για στεγαστική συνδρομή ή ο αιτών δεν κριθεί
δικαιούχος μετά την εξέταση του φακέλου από την αρμόδια υπηρεσία του Υπουργείου Κλιματικής Κρίσης και
Πολιτικής Προστασίας ή το ποσό στεγαστικής συνδρομής, όπως αυτό θα καθοριστεί από την τελευταία, είναι
μικρότερο από το ποσό που έλαβε ο δικαιούχος, σύμφωνα με το άρθρο δέκατο, τότε το συνολικό ποσό ενίσχυσης ή το ποσό που υπερβαίνει το ποσό της στεγαστικής
συνδρομής, κατά περίπτωση, επιστρέφεται στο Ελληνικό
Δημόσιο ως αχρεωστήτως καταβληθέν. Ειδικά για τις
επιχειρήσεις, το συνολικό ποσό ενίσχυσης ή το ποσό που
υπερβαίνει το ποσό της στεγαστικής συνδρομής, κατά
περίπτωση, επιστρέφεται εντόκως από τη στιγμή που
τέθηκε στη διάθεση του δικαιούχου σύμφωνα με το επιτόκιο ανάκτησης της Ευρωπαϊκής Επιτροπής, όπως αυτό
καθορίζεται σύμφωνα με την ανακοίνωσή της, σχετικά
με την αναθεώρηση της μεθόδου καθορισμού των επι
τοκίων αναφοράς και προεξόφλησης, εφαρμοζομένου
κατά τα λοιπά του ΚΕΔΕ.
3. Η ενίσχυση του άρθρου δωδέκατου συμψηφίζεται
με την επιχορήγηση για την αντιμετώπιση ζημιών του
ν. 4797/2021 (Α’ 66). Σε περίπτωση που δεν υποβληθεί
φάκελος ή ο λαβών την ενίσχυση δεν κριθεί δικαιούχος
από τις αρμόδιες επιτροπές κρατικής αρωγής ή το ποσό
της επιχορήγησης βάσει της εκτιμώμενης ζημίας, όπως
αυτή θα καθοριστεί από τις αρμόδιες επιτροπές κρατικής αρωγής, είναι μικρότερο από το ποσό που έλαβε ο
δικαιούχος, σύμφωνα με το άρθρο δωδέκατο, τότε το
συνολικό ποσό ενίσχυσης ή το ποσό που υπερβαίνει το
ποσό της δικαιούμενης επιχορήγησης, κατά περίπτωση,
επιστρέφεται στο Ελληνικό Δημόσιο ως αχρεωστήτως
καταβληθέν εντόκως από τη στιγμή που τέθηκε στη
διάθεση του δικαιούχου, σύμφωνα με το επιτόκιο ανάκτησης της Ευρωπαϊκής Επιτροπής, όπως αυτό καθορίζεται σύμφωνα με την ανακοίνωσή της σχετικά με την
αναθεώρηση της μεθόδου καθορισμού των επιτοκίων
αναφοράς και προεξόφλησης, εφαρμοζομένου κατά τα
λοιπά του ΚΕΔΕ.
4. Η Ανεξάρτητη Αρχή Δημοσίων Εσόδων λαμβάνει
όλα τα αναγκαία μέτρα, σύμφωνα με την κείμενη νομοθεσία, για την είσπραξη των αχρεωστήτως καταβληθέντων ποσών.»
Άρθρο 22
Ρυθμίσεις επιστροφής χορηγηθέντος
επιδόματος και Επιτροπή Ενστάσεων Αντικατάσταση παρ. 10 και προσθήκη
παρ. 12 έως 14 στο άρθρο 1 του ν. 4728/2020
Στο άρθρο 1 του ν. 4728/2020 (Α’ 26), περί της χορήγησης οικονομικής ενίσχυσης στους πληγέντες από τις
φυσικές καταστροφές που προκλήθηκαν από την πορεία
του μεσογειακού κυκλώνα «Ιανός» και τις συνεπακόλουθες πλημμύρες της 18ης και 19ης Σεπτεμβρίου 2020, η
παρ. 10 αντικαθίσταται, προστίθενται παρ. 12 έως 14 και
οι παρ. 10 έως 14 διαμορφώνονται ως εξής:
«10. Η μετά τον έλεγχο ορθότητας απόφαση της αρμόδιας υπηρεσίας ότι ο αιτών κρίνεται μη δικαιούχος
συνεπάγεται την υποχρέωση επιστροφής του χορηγηθέντος επιδόματος από τον λαβόντα προς το Ελληνικό
Δημόσιο, ως αχρεωστήτως καταβληθέντος ποσού, το
οποίο εισπράττεται κατά τον Κώδικα Είσπραξης Δημοσίων Εσόδων (ν. 4978/2022, Α’ 190). Εφόσον πρόκειται
για επιχείρηση, το ποσό αναζητείται ως αχρεωστήτως
καταβληθέν, εντόκως από τη στιγμή που τέθηκε στη διάθεση του δικαιούχου με βάση το επιτόκιο ανάκτησης
της Ευρωπαϊκής Επιτροπής, όπως αυτό καθορίζεται στην
ανακοίνωση της Επιτροπής σχετικά με την αναθεώρηση της μεθόδου καθορισμού των επιτοκίων αναφοράς
και προεξόφλησης (2008/C 14/6). Οι δημόσιες αρχές
ή επιχειρήσεις κοινής ωφέλειας αποστέλλουν προς τη
Διεύθυνση Αποκατάστασης Επιπτώσεων Φυσικών Καταστροφών Κεντρικής Ελλάδας (Δ.Α.Ε.Φ.Κ. - Κ.Ε.) κάθε
αιτούμενο στοιχείο για τον έλεγχο της ορθότητας των
υποβληθεισών δηλώσεων.
11. Ως καταληκτική ημερομηνία υποβολής αιτήσεων
για τη χορήγηση της έκτακτης εφάπαξ ενίσχυσης με τη
μορφή επιδόματος ορίζεται η 30ή Νοεμβρίου 2020. Με
απόφαση του Υπουργού Υποδομών και Μεταφορών,
η προθεσμία του προηγούμενου εδαφίου δύναται να
παρατείνεται για χρονικό διάστημα που δεν μπορεί να
υπερβαίνει την 31η Ιανουαρίου 2021.
12. Ο έλεγχος ορθότητας των εκκρεμών αιτήσεων των
επιχειρήσεων της παρ. 3 μεταφέρεται από τη Γενική Διεύθυνση Οικονομικών Υποθέσεων του Υπουργείου Υποδομών και Μεταφορών στη Δ.Α.Ε.Φ.Κ. - Κ.Ε..
13. Στη Γενική Γραμματεία Αποκατάστασης Φυσικών
Καταστροφών και Κρατικής Αρωγής συστήνεται Επιτροπή Ενστάσεων, μη αμειβόμενη, με αντικείμενο την
εξέταση των ενστάσεων επί των αποφάσεων που αφορούν στην έκτακτη εφάπαξ ενίσχυση του παρόντος. Η
προθεσμία για την άσκηση της ένστασης είναι δύο (2)
μήνες από την πλήρη γνώση της πράξης και εκκινεί το
νωρίτερο την 1η.9.2024. Στην αρμοδιότητα της εν λόγω
Επιτροπής από την ημερομηνία συγκρότησής της, μεταφέρεται και η εξέταση ως ενστάσεων των υποβληθεισών
αντιρρήσεων που εκκρεμούν ενώπιον της Δ.Α.Ε.Φ.Κ. - Κ.Ε.
ή της Γενικής Διεύθυνσης Οικονομικών Υποθέσεων του
Υπουργείου Υποδομών και Μεταφορών.
14. Η Επιτροπή Ενστάσεων αποτελείται από τα εξής
μέλη, που ορίζονται με απόφαση του Υπουργού Κλιματικής Κρίσης και Πολιτικής Προστασίας, με τριετή θητεία,
μαζί με τους αναπληρωτές τους και τον γραμματέα:
α) έναν (1) προϊστάμενο οργανικής μονάδας της Γενικής Διεύθυνσης Αποκατάστασης Επιπτώσεων Φυσικών
Καταστροφών της Γενικής Γραμματείας Αποκατάστασης
Φυσικών Καταστροφών και Κρατικής Αρωγής που υποδεικνύεται από τον οικείο Γενικό Γραμματέα, ως Πρόεδρο,
β) ένα (1) μέλος που υποδεικνύεται από τον Πρόεδρο
του Τεχνικού Επιμελητηρίου Ελλάδος,
γ) ένα (1) μέλος που υποδεικνύεται από τον Πρόεδρο
του οικείου Επαγγελματικού Επιμελητηρίου,
δ) ένα (1) μέλος που υποδεικνύεται από τον αρμόδιο
κατά περίπτωση Αντιπεριφερειάρχη,
ε) ένα (1) μέλος που υποδεικνύεται από τον αρμόδιο
κατά περίπτωση Δήμαρχο, και
στ) ένα (1) μέλος που υποδεικνύεται από τον Πρόεδρο του Ελληνικού Οργανισμού Γεωργικών Ασφαλίσεων, όταν η υπό κρίση προσφυγή αφορά σε ζημιές σε
αγροτικές εκμεταλλεύσεις. Στην περίπτωση αυτή, επί
ισοψηφίας υπερισχύει η ψήφος του Προέδρου.
Γραμματέας ορίζεται υπάλληλος της Γενικής Διεύθυνσης Αποκατάστασης Επιπτώσεων Φυσικών Καταστροφών της Γενικής Γραμματείας Αποκατάστασης Επιπτώσεων Φυσικών Καταστροφών και Κρατικής Αρωγής.»
Άρθρο 23
Καταβολή αχρεωστήτως καταβληθέντων
σε δόσεις
Τα ποσά που βεβαιώνονται ως αχρεωστήτως καταβληθέντα υπέρ του Ελληνικού Δημοσίου και αφορούν
στις περιπτώσεις:
α) της παρ. 10 του άρθρου 1 του ν. 4728/2020 (Α’ 186),
περί της χορήγησης οικονομικής ενίσχυσης στους πληγέντες από τις φυσικές καταστροφές που προκλήθηκαν
από την πορεία του μεσογειακού κυκλώνα «Ιανός» και
τις συνεπακόλουθες πλημμύρες της 18ης και 19ης Σεπτεμβρίου 2020,
β) του άρθρου δέκατου τέταρτου της από 13.8.2021
Πράξης Νομοθετικού Περιεχομένου «Έκτακτα μέτρα για
την αποτελεσματική προστασία και την ταχεία αποκατάσταση του φυσικού περιβάλλοντος, την άμεση στήριξη
των πληγέντων από τις πυρκαγιές του Ιουλίου/Αυγούστου 2021 και συναφείς διατάξεις» (Α’ 143), η οποία κυρώθηκε με το άρθρο 2 του ν. 4824/2021 (Α’ 156),
γ) του άρθρου εξηκοστού έκτου του ν. 4839/2021
(Α’  181), περί συμψηφισμού και επιστροφής ποσών
έκτακτης οικονομικής ενίσχυσης σε φυσικά και νομικά
πρόσωπα,
δ) των άρθρων 4 και 6 του ν. 4797/2021 (Α’ 66), περί
επιχορήγησης επιχειρήσεων και μη κερδοσκοπικού χαρακτήρα φορέων και ενίσχυσης πρώτης αρωγής, αντίστοιχα,
ε) του άρθρου 24Β του ν. 4797/2021, περί της δυνατότητας ενίσχυσης πρώτης αρωγής δύνανται να καταβάλλονται σε έως σαράντα οκτώ (48) δόσεις, εφαρμοζομένης αναλόγως της υποπαρ. Α.2. της παρ. Α του άρθρου
πρώτου του ν. 4152/2013 (Α’ 107), περί της πάγιας ρύθμισης ληξιπρόθεσμων οφειλών,
στ) της παρ.  9 του άρθρου ενδέκατου της από
22.8.2020 Πράξης Νομοθετικού Περιεχομένου (Α’ 161), η
οποία κυρώθηκε με το άρθρο 2 του ν. 4722/2020 (Α’ 177),
περί εξουσιοδότησης για τη διαπίστωση των στοιχείων
που αφορούν τη στήριξη των πληγέντων από τις πλημμύρες της 8ης και 9ης Αυγούστου 2020 στις περιοχές της
Περιφερειακής Ενότητας Εύβοιας και
ζ) της περ. γ’ της παρ. 1 και της παρ. 4 του άρθρου 1
του ν.δ. 57/1973 (Α’ 149), περί λήψεως μέτρων κοινωνικής
προστασίας οικονομικώς αδυνάτων.
Άρθρο 24
Χορήγηση προκαταβολών για δαπάνες
αποκατάστασης επιπτώσεων φυσικών
καταστροφών - Προσθήκη άρθρου 18Α
στον ν. 4797/2021
Στον ν. 4797/2021 (Α’ 66), μετά το άρθρο 18, προστίθεται άρθρο 18Α ως εξής:
«Άρθρο 18Α
Χορήγηση προκαταβολών για δαπάνες
αποκατάστασης επιπτώσεων φυσικών
καταστροφών
1. Στις περιπτώσεις έργων του Προγράμματος Δημοσίων Επενδύσεων, τα οποία περιλαμβάνουν δαπάνες για
την αποκατάσταση επιπτώσεων από φυσικές καταστροφές, όπως αμοιβές προσωπικού, ημερήσια αποζημίωση,
μετακινήσεις ή έξοδα που δεν μπορούν να προσδιοριστούν επακριβώς εκ των προτέρων, δύναται κατ’ εξαίρεση να αναλαμβάνονται προκαταβολές σε βάρος του
λογαριασμού του αντίστοιχου έργου που τηρείται στην
Τράπεζα της Ελλάδος, ύψους μέχρι χιλίων πεντακοσίων
(1.500) ευρώ για την πληρωμή των ως άνω δαπανών, οι
οποίες δικαιολογούνται εκ των υστέρων με παραστατικά
δαπανών.
2. Το ανωτέρω ποσό δύναται να υπερβεί τα χίλια πεντακόσια (1.500) ευρώ για την πληρωμή μετακινήσεων
για τη διενέργεια αυτοψιών σε κτίρια για την αποκατάσταση των επιπτώσεων από φυσικές καταστροφές,
με ευθύνη της αρμόδιας οικονομικής υπηρεσίας, και
υπολογίζεται στη βάση του εκτιμώμενου κόστους μετακίνησης, σύμφωνα με τις εκάστοτε ισχύουσες διατάξεις.
3. Τη διαταγή για τη χορήγηση προκαταβολής εκδίδει ο
προϊστάμενος της αρμόδιας υπηρεσίας του Υπουργείου
Κλιματικής Κρίσης και Πολιτικής Προστασίας για λογαριασμό της οποίας εκτελείται το έργο ή διενεργούνται
αυτοψίες.
4. Ως δικαιούχος της προκαταβολής ορίζεται υπάλληλος που εργάζεται στη Γενική Γραμματεία Αποκατάστασης Φυσικών Καταστροφών και Κρατικής Αρωγής
και εκτελεί το έργο ή διενεργεί τις αυτοψίες, χωρίς να
απαιτείται κοινοποίησή της στην αρμόδια Δημοσιονομική Υπηρεσία Εποπτείας και Ελέγχου (Δ.Υ.Ε.Ε.). Δικαιούχοι
προκαταβολής δύνανται να ορίζονται και περισσότεροι
του ενός ανά έργο του Προγράμματος Δημοσίων Επενδύσεων, όπου απαιτείται.
5. Ο δικαιούχος της προκαταβολής υποβάλλει επί
αποδείξει στον προϊστάμενο που εξέδωσε τη διαταγή,
τα παραστατικά των δαπανών που πληρώθηκαν με το
ποσό της προκαταβολής.
6. Για την ανάληψη νέας προκαταβολής για το ίδιο
έργο από το ίδιο πρόσωπο, απαιτείται να έχει αναλωθεί
τουλάχιστον το ογδόντα τοις εκατό (80%) του ποσού της
προηγούμενης διαταγής και να έχουν υποβληθεί για το
ποσό αυτό τα σχετικά παραστατικά.
7. Με ευθύνη του δικαιούχου, η τακτοποίηση της
προκαταβολής, με τη συγκέντρωση των απαραίτητων
παραστατικών των δαπανών και την υποβολή τους στον
προϊστάμενο που εξέδωσε τη διαταγή, ολοκληρώνεται
μέσα σε δύο (2) μήνες από την ανάληψή της, πλην εξαιρετικών περιπτώσεων που αιτιολογούνται ειδικά.
8. Μετά την πάροδο της προθεσμίας της παρ. 7, τα
αδιάθετα υπόλοιπα προκαταβολής από την ανάληψή
της κατατίθενται στον λογαριασμό αδιαθέτων υπολοίπων παρελθόντων οικονομικών ετών που τηρείται στην
Τράπεζα της Ελλάδος.
9. Σε όλες τις περιπτώσεις προκαταβολών, επιστρέφεται από τον δικαιούχο της προκαταβολής κάθε αδιάθετο υπόλοιπο έως την 31η Δεκεμβρίου εκάστου έτους.
Εξαιρούνται προκαταβολές για τις δαπάνες του μηνός
Δεκεμβρίου εκάστου έτους, η τακτοποίηση των οποίων
διενεργείται υποχρεωτικά έως το τέλος Ιανουαρίου του
επόμενου έτους.
10. Η εκπρόθεσμη επιστροφή υπολοίπου προκαταβολής αποτελεί πειθαρχικό παράπτωμα των υπευθύνων.»
Άρθρο 25
Παραχώρηση φερτών υλικών σε Οργανισμούς
Τοπικής Αυτοδιοίκησης - Τροποποίηση
άρθρου εξηκοστού ογδόου ν. 4839/2021
Το άρθρο εξηκοστό όγδοο του ν. 4839/2021 (Α’ 181),
τροποποιείται με τη διαγραφή της υποχρέωσης υποβολής αίτησης και παροχής σύμφωνης γνώμης της οικείας
Κτηματικής Υπηρεσίας, και το άρθρο εξηκοστό όγδοο
διαμορφώνεται ως εξής:
«Άρθρο εξηκοστό όγδοο
Παραχώρηση φερτών υλικών σε
Οργανισμούς Τοπικής Αυτοδιοίκησης
Κατά παρέκκλιση του άρθρου 200 του ν. 3463/2006
(Α’ 114), για την κατασκευή κάθε απαιτούμενου δημοσίου
έργου (έργα οδοποιίας, αντιπλημμυρικά, αντισεισμικά)
στις πυρόπληκτες, πλημμυροπαθείς και σεισμόπληκτες
περιοχές της χώρας, επιτρέπεται η απευθείας δωρεάν
παραχώρηση στις Περιφέρειες και τους Δήμους των
φερτών υλικών, τα οποία προκύπτουν κατά τις σχετικές
εργασίες καθαρισμού των υδατορεμάτων.»
ΚΕΦΑΛΑΙΟ ΣΤ’
ΟΡΓΑΝΩΤΙΚΕΣ ΔΙΑΤΑΞΕΙΣ ΓΙΑ ΘΕΜΑΤΑ
ΚΡΑΤΙΚΗΣ ΑΡΩΓΗΣ
Άρθρο 26
Ταμείο Κρατικής Αρωγής Aντικατάσταση άρθρου 14 ν. 4797/2021
Το άρθρο 14 του ν. 4797/2021 (Α’ 66), περί του Ταμείου
Κρατικής Αρωγής, αντικαθίσταται ως εξής:
«Άρθρο 14
Ταμείο Κρατικής Αρωγής
1. Συστήνεται Ταμείο Κρατικής Αρωγής με τη μορφή
Νομικού Προσώπου Δημοσίου Δικαίου (εφεξής «Ταμείο»). Το Ταμείο εποπτεύεται από τον Υπουργό Κλιματικής Κρίσης και Πολιτικής Προστασίας και υποστηρίζεται
διοικητικά από την Αυτοτελή Διεύθυνση Διοίκησης και
Υποστήριξης και οικονομικά από τη Γενική Διεύθυνση
Οικονομικών Υπηρεσιών του Υπουργείου Κλιματικής
Κρίσης και Πολιτικής Προστασίας. Σκοπός του Ταμείου
είναι: α) η χρηματοδότηση έργων, προγραμμάτων και
δράσεων που συνδέονται με τις φυσικές καταστροφές,
ιδίως προγραμμάτων και δράσεων στήριξης και ενίσχυσης πληγέντων, αποκαταστάσεων μετά από φυσικές καταστροφές και πρόληψης και προστασίας από φυσικές
καταστροφές, συμπληρωματικά προς τις ενισχύσεις από
τον κρατικό προϋπολογισμό και β) η διαχείριση των δωρεών και των χορηγιών για προγράμματα και δράσεις
που συνδέονται με φυσικές καταστροφές, ιδίως για
έργα, προγράμματα και δράσεις στήριξης και ενίσχυσης πληγέντων, αποκαταστάσεων μετά από φυσικές καταστροφές και πρόληψης και προστασίας από φυσικές
καταστροφές.
2. Οι πόροι του Ταμείου προέρχονται από:
α) εισφορές ιδιωτών στον Λογαριασμό Κρατικής Αρωγής, ο οποίος συστήνεται με απόφαση του Υπουργού
Εθνικής Οικονομίας και Οικονομικών και τηρείται στην
Τράπεζα της Ελλάδος,
β) ποσά που έχουν αναζητηθεί ως αχρεωστήτως καταβληθέντα, σύμφωνα με τον Κώδικα Είσπραξης Δημοσίων
Εσόδων (ν. 4978/2022, Α’ 190) και αφορούν σε κάθε είδους ενίσχυση που έχει δοθεί σε φυσικά ή νομικά πρόσωπα μετά από φυσικές καταστροφές, τα οποία αποδίδονται στο Ταμείο μέσω του κρατικού προϋπολογισμού,
γ) επιχορήγηση από τον κρατικό προϋπολογισμό.
3. Το Ταμείο διοικείται από δεκαμελές Διοικητικό Συμβούλιο, τα μέλη του οποίου διορίζονται με κοινή απόφαση των Υπουργών Εθνικής Οικονομίας και Οικονομικών
και Κλιματικής Κρίσης και Πολιτικής Προστασίας. Το Διοικητικό Συμβούλιο αποτελείται από:
α) τον Πρόεδρο, ο οποίος επιλέγεται με τη διαδικασία
του ν. 5062/2023 (Α’ 183),
β) τον Γενικό Γραμματέα Δημοσιονομικής Πολιτικής
του Υπουργείου Εθνικής Οικονομίας και Οικονομικών,
γ) τον Γενικό Γραμματέα Δημοσίων Επενδύσεων και
Εταιρικού Συμφώνου για το Πλαίσιο Ανάπτυξης (ΕΣΠΑ)
του Υπουργείου Εθνικής Οικονομίας και Οικονομικών,
δ) τον Γενικό Γραμματέα Αυτοδιοίκησης και Αποκέντρωσης του Υπουργείου Εσωτερικών,
ε) τον Γενικό Γραμματέα Υποδομών του Υπουργείου
Υποδομών και Μεταφορών,
στ) τον Γενικό Γραμματέα Φυσικού Περιβάλλοντος και
Υδάτων του Υπουργείου Περιβάλλοντος και Ενέργειας,
ζ) τον Γενικό Γραμματέα Χωρικού Σχεδιασμού και Αστικού Περιβάλλοντος του Υπουργείου Περιβάλλοντος και
Ενέργειας,
η) τον Γενικό Γραμματέα Αγροτικής Ανάπτυξης και
Τροφίμων του Υπουργείου Αγροτικής Ανάπτυξης και
Τροφίμων,
θ) τον Γενικό Γραμματέα Αποκατάστασης Φυσικών
Καταστροφών και Κρατικής Αρωγής του Υπουργείου
Κλιματικής Κρίσης και Πολιτικής Προστασίας,
ι) τον Γενικό Γραμματέα Συντονισμού, ως μέλη.
4. Το Διοικητικό Συμβούλιο του Ταμείου καταρτίζει
ετήσια έκθεση που υποβάλλει στην Προεδρία της Κυβέρνησης, στους Υπουργούς Εθνικής Οικονομίας και
Οικονομικών και Κλιματικής Κρίσης και Πολιτικής Προστασίας, στην οποία περιγράφονται τα αποτελέσματα
της διαχείρισης και αξιοποίησης των πόρων του και τα
αποτελέσματα της διαχείρισης των δωρεών και των χορηγιών. Η έκθεση διαβιβάζεται από τον Υπουργό Κλιματικής Κρίσης και Πολιτικής Προστασίας στον Πρόεδρο
της Βουλής.»
Άρθρο 27
Συντονιστής Αποκατάστασης και
Ανασυγκρότησης - Προσθήκη άρθρου 14Α
στον ν. 4797/2021
Μετά το άρθρο 14 του ν. 4797/2021 (Α’ 66), προστίθεται άρθρο 14Α, ως εξής:
«Άρθρο 14Α
Συντονιστής Αποκατάστασης
και Ανασυγκρότησης
1. Σε εξαιρετικές περιπτώσεις στις οποίες παρατηρούνται σημαντικές και εκτεταμένες ζημίες σε αριθμό
πληγεισών επιχειρήσεων ή σε μέγεθος καταστροφής,
δύναται να συστήνεται θέση Συντονιστή Αποκατάστασης και Ανασυγκρότησης (εφεξής Συντονιστής), για την
παρακολούθηση των έργων και δράσεων του σχεδίου
αποκατάστασης, ανασυγκρότησης και ανάπτυξης σε
συγκεκριμένη περιοχή.
2. Ο Συντονιστής είναι μετακλητός υπάλληλος, ορίζεται
με απόφαση του Υπουργού Κλιματικής Κρίσης και Πολιτικής Προστασίας με θητεία μέχρι τρία (3) έτη, τελεί υπό
την εποπτεία του τελευταίου, με απόφαση του οποίου
παύεται αζημίως σε περίπτωση συνδρομής σπουδαίου
λόγου και οι αποδοχές του είναι ίσες με τις αποδοχές
Ειδικού Γραμματέα Υπουργείου.
3. Σε περίπτωση ορισμού ως Συντονιστή δημοσίου
υπαλλήλου, με σχέση εργασίας δημοσίου δικαίου ή Ιδιωτικού Δικαίου Αορίστου Χρόνου, αποσπάται αυτοδικαίως
με την απόφαση ορισμού του και ο χρόνος άσκησης των
καθηκόντων Συντονιστή αποτελεί πραγματική δημόσια
υπηρεσία για κάθε συνέπεια.
4. Μετά τη για οποιονδήποτε λόγο λήξη της θητείας
του Συντονιστή, εάν πρόκειται περί δημοσίου υπαλλήλου, επανέρχεται αυτοδικαίως στη θέση που κατείχε πριν
από τον διορισμό του. Αν η θέση που κατείχε δεν είναι
κενή ή έχει καταργηθεί, επανέρχεται σε κενή θέση της
κατηγορίας και του κλάδου του τουλάχιστον ομοιόβαθμη, διαφορετικά συστήνεται προσωποπαγής θέση με
κοινή απόφαση του Υπουργού Εσωτερικών και του κατά
περίπτωση αρμόδιου Υπουργού, η οποία και καταργείται
με την αποχώρησή του από τον φορέα.
5. Για την επικουρία του Συντονιστή λειτουργεί ιδιαίτερο γραφείο, κατά την έννοια του άρθρου 45 του
ν.  4622/2019 (Α’  133). Το ιδιαίτερο γραφείο του Συντονιστή αποτελείται από δύο (2) θέσεις συνεργατών,
οι οποίες καλύπτονται από δημόσιους υπαλλήλους ή
λειτουργούς με σχέση εργασίας δημοσίου δικαίου ή
Ιδιωτικού Δικαίου Αορίστου Χρόνου που υπηρετούν σε
φορείς του δημόσιου τομέα, της περ. α’ της παρ. 1 του
άρθρου 14 του ν. 4270/2014 (Α’ 143) μέσω απόσπασης
δυνάμει του άρθρου 68 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων
Ν.Π.Δ.Δ. (ν. 3528/2007, Α’ 26). Η δαπάνη της μισθοδοσίας
του Συντονιστή και οι δαπάνες του ιδιαίτερου γραφείου
του βαρύνουν τον προϋπολογισμό του Υπουργείου Κλιματικής Κρίσης και Πολιτικής Προστασίας.»
Άρθρο 28
Αποζημίωση επιτροπών, κλιμακίων αυτοψίας
και ομάδων συντονισμού - Κάλυψη δαπανών  Τροποποίηση παρ. 2 και 3 άρθρου 18
ν. 4797/2021
Στο άρθρο 18 του ν. 4797/2021 (Α’ 66), περί αποζημίωσης επιτροπών, κλιμακίων αυτοψίας και ομάδων συντονισμού και κάλυψης δαπανών: α) στην παρ. 2 αφαιρείται η
παραπομπή στο άρθρο 13 και μετά τη φράση «επιτροπές
κρατικής αρωγής,» προστίθεται η φράση «στις επιτροπές
των Ο.Τ.Α. που είναι αρμόδιες για τη χορήγηση ενισχύσεων σε πληγέντες,», β) η παρ. 3 καταργείται και το άρθρο
18 διαμορφώνεται ως εξής:
«Άρθρο 18
Αποζημίωση επιτροπών, κλιμακίων αυτοψίας και
ομάδων συντονισμού - Κάλυψη δαπανών
1. Εφόσον απαιτηθεί μετακίνηση εκτός περιφερειακής ενότητας μελών των επιτροπών κρατικής αρωγής,
κλιμακίων διενεργούντων αυτοψίες και ομάδων συντονισμού και υποστήριξης της διαδικασίας των ενισχύσεων, για την εκτέλεση των καθηκόντων τους προς
τους σκοπούς του παρόντος, καταβάλλονται δαπάνες
μετακίνησης, κατά την υποπαρ. Δ.9 του άρθρου 2 του
ν. 4336/2015 (Α’ 94).
2. Σε εξαιρετικές περιπτώσεις μεγάλης έκτασης ζημιών
σε επιχειρήσεις ή μη κερδοσκοπικού χαρακτήρα φορείς
ή νοικοκυριά ή κτήρια, μετά από εισήγηση της Επιτροπής, δύναται να χορηγείται αποζημίωση στις επιτροπές
και τα κλιμάκια κρατικής αρωγής, στις επιτροπές των
Ο.Τ.Α. που είναι αρμόδιες για τη χορήγηση ενισχύσεων
σε πληγέντες, στα κλιμάκια που διενεργούν τις αυτοψίες και καταγραφές για τα μέτρα ενισχύσεων, καθώς και
στις ομάδες που συστήνονται για τον συντονισμό, τη
διασταύρωση στοιχείων και την υποστήριξη της διαδικασίας των ενισχύσεων, στο πλαίσιο του έργου της Γενικής
Γραμματείας Αποκατάστασης Φυσικών Καταστροφών
και Κρατικής Αρωγής, κατά παρέκκλιση του άρθρου 21
του ν. 4354/2015 (Α’ 176).
3. [Καταργείται]»
Άρθρο 29
Σύσταση Γενικής Διεύθυνσης Κρατικής Αρωγής
και Συντονισμού - Αντικατάσταση άρθρου 19
ν. 4797/2021
Το άρθρο 19 του ν. 4797/2021 (Α’ 66), περί σύστασης
Διεύθυνσης Κρατικής Αρωγής, αντικαθίσταται ως εξής:
«Άρθρο 19
Σύσταση Γενικής Διεύθυνσης Κρατικής
Αρωγής και Συντονισμού
1. Συστήνεται στη Γενική Γραμματεία Αποκατάστασης Φυσικών Καταστροφών και Κρατικής Αρωγής του
Υπουργείου Κλιματικής Κρίσης και Πολιτικής Προστασίας, Γενική Διεύθυνση Κρατικής Αρωγής και Συντονισμού
(Γ.Δ.Κ.Α.Σ.), που αποτελείται από τη Διεύθυνση Κρατικής
Αρωγής Επιχειρήσεων και Φορέων, τη Διεύθυνση Κρατικής Αρωγής Αγροτικών Εκμεταλλεύσεων και τη Διεύθυνση Συντονισμού και Ειδικών Καθεστώτων.
2. Στρατηγικός σκοπός της Γ.Δ.Κ.Α.Σ. είναι ο σχεδιασμός
δράσεων και ο συντονισμός ενεργειών και εμπλεκομένων
φορέων για την αποτελεσματική αντιμετώπιση των επιπτώσεων των φυσικών καταστροφών και της κλιματικής
κρίσης και την αποτελεσματική στήριξη των πληγέντων.
3. Η Γ.Δ.Κ.Α.Σ. διαρθρώνεται σε τρεις (3) Διευθύνσεις:
α) τη Διεύθυνση Κρατικής Αρωγής Επιχειρήσεων και
Φορέων,
β) τη Διεύθυνση Κρατικής Αρωγής Αγροτικών Εκμεταλλεύσεων και
γ) τη Διεύθυνση Συντονισμού και Ειδικών Καθεστώτων.
4. Στη Γ.Δ.Κ.Α.Σ. λειτουργεί αυτοτελές γραφείο υποστήριξης, υπό την εποπτεία του προϊσταμένου της, με
αντικείμενο τη γραμματειακή υποστήριξη της Γενικής
Διεύθυνσης και την υποστήριξη του προϊσταμένου της
στην άσκηση του έργου του.
5. Σε κάθε Διεύθυνση λειτουργεί αυτοτελής γραμματεία, υπό την εποπτεία του προϊσταμένου της, με αντικείμενο τη γραμματειακή εξυπηρέτηση της Διεύθυνσης
και τη μέριμνα για την υλικοτεχνική υποστήριξή της. Ο
Προϊστάμενος κάθε Διεύθυνσης μεριμνά για την ενιαία
γραμματειακή υποστήριξη των τμημάτων.
6. Για την έναρξη λειτουργίας της Γενικής Διεύθυνσης
και των επιμέρους οργανικών της μονάδων εκδίδεται
απόφαση του Υπουργού Κλιματικής Κρίσης και Πολιτικής
Προστασίας.»
Άρθρο 30
Διεύθυνση Κρατικής Αρωγής Επιχειρήσεων
και Φορέων - Προσθήκη άρθρου 19Α στον
ν. 4797/2021
Στον ν. 4797/2021 (Α’ 66) μετά το άρθρο 19, προστίθεται άρθρο 19Α, ως εξής:
«Άρθρο 19Α
Διεύθυνση Κρατικής Αρωγής
Επιχειρήσεων και Φορέων
1. Επιχειρησιακός στόχος της Διεύθυνσης Κρατικής
Αρωγής Επιχειρήσεων και Φορέων είναι ο σχεδιασμός
για την αποτελεσματική στήριξη των φορέων και επιχειρήσεων για την αντιμετώπιση των επιπτώσεων των
φυσικών καταστροφών και της κλιματικής κρίσης.
2. Η Διεύθυνση Κρατικής Αρωγής Επιχειρήσεων και
Φορέων έχει τα ακόλουθα Τμήματα:
α) Τμήμα Α’ Επιχορηγήσεων.
Αρμοδιότητες του Τμήματος είναι:
αα) η κατάρτιση σχεδίων κανονιστικών πράξεων για
την παροχή επιχορήγησης και προκαταβολής έναντι επιχορήγησης σε επιχειρήσεις και φορείς που έχουν πληγεί
από φυσικές καταστροφές, σύμφωνα με τις διατάξεις περί
κρατικής αρωγής και τους κανόνες κρατικών ενισχύσεων,
αβ) η συγκέντρωση των απαραίτητων δικαιολογητικών πληρωμής επιχορήγησης και η αυτεπάγγελτη αναζήτηση δικαιολογητικών από αρμόδιους φορείς,
αγ) η επικοινωνία και αλληλογραφία με συναρμόδιους
φορείς για θέματα επιχορηγήσεων και προκαταβολών
προς επιχειρήσεις και φορείς που έχουν πληγεί από φυσικές καταστροφές,
αδ) η διαβίβαση των φακέλων δικαιολογητικών επιχορήγησης προς την αρμόδια Γενική Διεύθυνση Οικονομικών Υπηρεσιών για έλεγχο, εκκαθάριση και πληρωμή,
αε) η επεξεργασία σχεδίων νόμων και κανονιστικών
πράξεων, καθώς και η εισήγηση βελτιώσεων του νομικού
πλαισίου για θέματα που εμπίπτουν στις αρμοδιότητες
του Τμήματος,
αστ) η συγκέντρωση και επεξεργασία στοιχείων, η
σύνταξη αναφορών και η παροχή οδηγιών για θέματα
αρμοδιότητας του Τμήματος,
αζ) ο συντονισμός και η εποπτεία του έργου των επιτροπών κρατικής αρωγής και των Περιφερειών σε θέματα αρμοδιότητας του Τμήματος,
αη) ο ετήσιος και πολυετής οικονομικός προϋπολογισμός των έργων του Προγράμματος Δημοσίων Επενδύσεων της Διεύθυνσης και η μέριμνα για τη χρηματοδότηση αυτών.
β) Τμήμα Β’ Επιχορηγήσεων.
Αρμοδιότητες του Τμήματος είναι οι ίδιες με τις αρμοδιότητες των υποπερ. αα) ως και αζ) της περ. α), περί των
αρμοδιοτήτων του Τμήματος Επιχορηγήσεων Α’.
γ) Τμήμα Γ’ Επιχορηγήσεων.
Αρμοδιότητες του Τμήματος είναι οι ίδιες με τις αρμοδιότητες των υποπερ. αα) ως και αζ) της περ. α), περί των
αρμοδιοτήτων του Τμήματος Επιχορηγήσεων Α’.
Οι εργασίες κατανέμονται μεταξύ των Τμημάτων
Επιχορηγήσεων από τον αρμόδιο προϊστάμενο Διεύθυνσης ανάλογα με τη γεωγραφική κατανομή και τον
αριθμό των πληγέντων από φυσικές καταστροφές στη
χώρα.»
Άρθρο 31
Διεύθυνση Κρατικής Αρωγής Αγροτικών
Εκμεταλλεύσεων - Προσθήκη άρθρου 19Β
στον ν. 4797/2021
Στον ν. 4797/2021 (Α’ 66) μετά το άρθρο 19Α, προστίθεται άρθρο 19Β, ως εξής:
«Άρθρο 19Β
Διεύθυνση Κρατικής Αρωγής
Αγροτικών Εκμεταλλεύσεων
1. Επιχειρησιακός στόχος της Διεύθυνσης Κρατικής
Αρωγής Αγροτικών Εκμεταλλεύσεων είναι ο σχεδιασμός
για την αποτελεσματική στήριξη των αγροτικών εκμεταλλεύσεων για την αντιμετώπιση των επιπτώσεων των
φυσικών καταστροφών και της κλιματικής κρίσης.
2. Η Διεύθυνση Κρατικής Αρωγής Αγροτικών Εκμεταλλεύσεων έχει τα ακόλουθα Τμήματα:
α) Τμήμα Α’ Επιχορηγήσεων.
Αρμοδιότητες του Τμήματος είναι:
αα) η κατάρτιση σχεδίων κανονιστικών πράξεων για
την παροχή επιχορήγησης και προκαταβολής έναντι
επιχορήγησης σε πληγείσες αγροτικές εκμεταλλεύσεις
από φυσικές καταστροφές, σύμφωνα με τις διατάξεις
περί κρατικής αρωγής και τους κανόνες κρατικών ενισχύσεων,
αβ) η συγκέντρωση των απαραίτητων δικαιολογητικών πληρωμής επιχορήγησης και η αυτεπάγγελτη αναζήτηση δικαιολογητικών από αρμόδιους φορείς,
αγ) η επικοινωνία και αλληλογραφία με συναρμόδιους
φορείς για θέματα επιχορηγήσεων και προκαταβολών
προς αγροτικές εκμεταλλεύσεις που έχουν πληγεί από
φυσικές καταστροφές,
αδ) η διαβίβαση των φακέλων δικαιολογητικών επιχορήγησης προς την αρμόδια Γενική Διεύθυνση Οικονομικών Υπηρεσιών για έλεγχο, εκκαθάριση και πληρωμή,
αε) η επεξεργασία σχεδίων νόμων και κανονιστικών
πράξεων, καθώς και η εισήγηση βελτιώσεων του νομικού
πλαισίου για θέματα που εμπίπτουν στις αρμοδιότητες
του Τμήματος,
αστ) η συγκέντρωση και επεξεργασία στοιχείων, η
σύνταξη αναφορών και η παροχή οδηγιών για θέματα
αρμοδιότητας του Τμήματος,
αζ) ο συντονισμός και η εποπτεία του έργου των επιτροπών κρατικής αρωγής και των Περιφερειών σε θέματα αρμοδιότητας του Τμήματος,
αη) ο ετήσιος και πολυετής οικονομικός προϋπολογισμός των έργων του Προγράμματος Δημοσίων Επενδύσεων της Διεύθυνσης και η μέριμνα για τη χρηματοδότηση αυτών.
β) Τμήμα Β’ Επιχορηγήσεων.
Αρμοδιότητες του Τμήματος είναι οι ίδιες με τις αρμοδιότητες των υποπερ. αα) ως και αζ) της περ. α), περί των
αρμοδιοτήτων του Τμήματος Επιχορηγήσεων Α’.
γ) Τμήμα Γ’ Επιχορηγήσεων.
Αρμοδιότητες του Τμήματος είναι οι ίδιες με τις αρμοδιότητες των υποπερ. αα) ως και αζ) της περ. α), περί των
αρμοδιοτήτων του Τμήματος Επιχορηγήσεων Α’.
Οι εργασίες κατανέμονται μεταξύ των Τμημάτων Επιχορηγήσεων από τον αρμόδιο Προϊστάμενο Διεύθυνσης
ανάλογα με τη γεωγραφική κατανομή και τον αριθμό
των πληγέντων από φυσικές καταστροφές στη χώρα.»
Άρθρο 32
Διεύθυνση Συντονισμού και Ειδικών
Καθεστώτων - Προσθήκη άρθρου 19Γ,
τροποποίηση παρ. 2 άρθρου 17 ν. 4797/2021
1. Στον ν. 4797/2021 (Α’ 66) μετά το άρθρο 19Β, προστίθεται άρθρο 19Γ, ως εξής:
«Άρθρο 19Γ
Διεύθυνση Συντονισμού και Ειδικών Καθεστώτων
1. Επιχειρησιακός στόχος της Διεύθυνσης Συντονισμού
και Ειδικών Καθεστώτων είναι ο αποτελεσματικός συντονισμός φορέων και δράσεων και η διασφάλιση της ορθής
εφαρμογής και υλοποίησης δράσεων και καθεστώτων
ενίσχυσης πληγέντων, καθώς και προγραμμάτων ανάπτυξης των περιοχών που έχουν πληγεί από τις επιπτώσεις φυσικών καταστροφών και της κλιματικής κρίσης.
2. Η Διεύθυνση Συντονισμού και Ειδικών Καθεστώτων
έχει τα ακόλουθα Τμήματα:
α) Τμήμα Υποστήριξης της Κυβερνητικής Επιτροπής
Κρατικής Αρωγής. Αρμοδιότητες του Τμήματος είναι:
αα) η γραμματειακή και διοικητική υποστήριξη της
Επιτροπής, των Υποεπιτροπών και των ομάδων εργασίας
της, η συγκέντρωση θεμάτων και η τήρηση του αρχείου
της Επιτροπής,
αβ) ο συντονισμός των φορέων για την καταγραφή
των επιπτώσεων των φυσικών καταστροφών και της κλιματικής κρίσης, των απαιτούμενων έργων και δράσεων
πρόληψης, αποκατάστασης και ανασυγκρότησης των
περιοχών που πλήττονται από τις ανωτέρω επιπτώσεις,
προς ενημέρωση της Επιτροπής,
αγ) η κατάρτιση σχεδίων κανονιστικών πράξεων αρμοδιότητας της Επιτροπής, καθώς και η κατάρτιση σχεδίων
κανονιστικών πράξεων για την οριοθέτηση πληγεισών
περιοχών μετά από εισήγηση της Επιτροπής, σύμφωνα
με τις διατάξεις του παρόντος,
αδ) η παρακολούθηση της υλοποίησης των εισηγήσεων της Επιτροπής και της χρήσης των πόρων για την
κατανομή των οποίων εισηγείται η Επιτροπή και η ενημέρωσή της σχετικά,
αε) η κατάρτιση της ετήσιας έκθεσης της Επιτροπής
και η κατάρτιση αναφορών για την υποστήριξη του έργου της,
αστ) η επεξεργασία σχεδίων νόμων και κανονιστικών
πράξεων, καθώς και η εισήγηση βελτιώσεων του νομικού
πλαισίου για θέματα που εμπίπτουν στις αρμοδιότητες
του Τμήματος,
αζ) η γραμματειακή υποστήριξη του Ταμείου Κρατικής
Αρωγής και του Διοικητικού Συμβουλίου του Ταμείου,
αη) η υποστήριξη του Ταμείου κατά την κατάρτιση της
ετήσιας έκθεσης του Ταμείου.
β) Τμήμα Μητρώου, Ελέγχων και Συντονισμού.
Αρμοδιότητες του Τμήματος είναι:
βα) η τήρηση του Εθνικού Μητρώου Στελεχών Επιτροπών Κρατικής Αρωγής και η επικαιροποίησή του,
ββ) η τήρηση των στοιχείων για τους συμμετέχοντες
στις επιτροπές κρατικής αρωγής που συγκροτούνται στο
πλαίσιο των διατάξεων περί κρατικής αρωγής, καθώς και
των στοιχείων των Περιφερειακών Συντονιστών κρατικής αρωγής,
βγ) η κατάρτιση και επικαιροποίηση του οδηγού αρχών δεοντολογίας και συμπεριφοράς των μελών των
επιτροπών Κρατικής Αρωγής και η έκδοση οδηγιών,
βδ) η διενέργεια δειγματοληπτικών ελέγχων που προβλέπονται στον παρόντα,
βε) η αξιολόγηση εκπαιδευτικών αναγκών και ο σχεδιασμός εκπαιδευτικών προγραμμάτων για την επιμόρφωση των στελεχών του Εθνικού Μητρώου Στελεχών
Επιτροπών Κρατικής Αρωγής,
βστ) ο συντονισμός και η εποπτεία του έργου των
επιτροπών κρατικής αρωγής και των Περιφερειών σε
θέματα κρατικής αρωγής,
βζ) η επεξεργασία σχεδίων νόμων και κανονιστικών
πράξεων, η εισήγηση βελτιώσεων του νομικού πλαισίου
για θέματα που εμπίπτουν στις αρμοδιότητες του Τμήματος και για οριζόντια θέματα κρατικής αρωγής και
αποκατάστασης φυσικών καταστροφών,
βη) η κατάρτιση αποφάσεων και εγκυκλίων και η έκδοση γενικών οδηγιών για οριζόντια θέματα κρατικής
αρωγής, αποκατάστασης επιπτώσεων φυσικών καταστροφών και κλιματικής κρίσης,
βθ) η συγκέντρωση και επεξεργασία στοιχείων και η
σύνταξη αναφορών για οριζόντια θέματα κρατικής αρωγής, αποκατάστασης επιπτώσεων φυσικών καταστροφών και κλιματικής κρίσης και ανάκαμψης και ανάπτυξης
πληγεισών περιοχών,
βι) ο συντονισμός υπηρεσιών και φορέων για θέματα
κρατικής αρωγής και αποκατάστασης επιπτώσεων φυσικών καταστροφών και κλιματικής κρίσης,
βια) η μέριμνα για την απλοποίηση των διαδικασιών
υλοποίησης μέτρων κρατικής αρωγής και αποκατάστασης επιπτώσεων φυσικών καταστροφών και την ενημέρωση της ιστοσελίδας για την κρατική αρωγή.
γ) Τμήμα Μελετών.
Αρμοδιότητες του Τμήματος είναι:
γα) η μέριμνα και η συνεργασία με άλλες υπηρεσίες
και φορείς για την εκπόνηση ειδικών αναλύσεων, μελετών και αξιολογήσεων και την προώθηση ενεργειών για
θέματα κρατικής αρωγής, αποκατάστασης επιπτώσεων
φυσικών καταστροφών και κλιματικής κρίσης, ανάκαμψης και ανάπτυξης πληγεισών περιοχών,
γβ) η συνεργασία με άλλες υπηρεσίες και φορείς για
την παρακολούθηση της υλοποίησης των προγραμμάτων αποκατάστασης επιπτώσεων φυσικών καταστροφών και κλιματικής κρίσης και ανάκαμψης και ανάπτυξης
πληγεισών περιοχών,
γγ) η συνεργασία με τη Διεύθυνση Προμηθειών για την
ανάθεση μελετών για εξειδικευμένα ζητήματα και αναλύσεις σε τρίτους φορείς, επί θεμάτων αποκατάστασης
επιπτώσεων φυσικών καταστροφών και κλιματικής κρίσης και ανάκαμψης και ανάπτυξης πληγεισών περιοχών,
καθώς και θεμάτων κρατικής αρωγής,
γδ) η προώθηση μνημονίων συνεργασίας με άλλους
φορείς για θέματα αποκατάστασης επιπτώσεων φυσι
κών καταστροφών και κλιματικής κρίσης και ανάκαμψης
και ανάπτυξης πληγεισών περιοχών, καθώς και θεμάτων
κρατικής αρωγής,
γε) η παρακολούθηση των ευρωπαϊκών και διεθνών
εξελίξεων για την αποκατάσταση και ανάπτυξη περιοχών
που έχουν πληγεί από φυσικές καταστροφές,
γστ) η συγκέντρωση των λειτουργικών αναγκών πληροφοριακών συστημάτων και η συνεργασία με τις αρμόδιες υπηρεσίες και φορείς για την ανάπτυξη, υλοποίηση
και συντήρηση εφαρμογών που αφορούν σε θέματα
κρατικής αρωγής, αποκατάστασης επιπτώσεων φυσικών
καταστροφών και κλιματικής κρίσης και ανάκαμψης και
ανάπτυξης πληγεισών περιοχών,
γζ) ο συντονισμός υπηρεσιών και φορέων για θέματα
ανάκαμψης και ανάπτυξης πληγεισών περιοχών,
γη) η επεξεργασία σχεδίων νόμων και κανονιστικών
πράξεων, η εισήγηση νομοθετικών βελτιώσεων, η κατάρτιση αποφάσεων και εγκυκλίων και η έκδοση γενικών
οδηγιών για θέματα αρμοδιότητας του Τμήματος.
δ) Τμήμα Ειδικών Καθεστώτων και Πρώτης Αρωγής.
Αρμοδιότητες του Τμήματος είναι:
δα) η κατάρτιση σχεδίων κανονιστικών πράξεων για
την παροχή πρώτης αρωγής έναντι επιχορήγησης σε
επιχειρήσεις, συμπεριλαμβανομένων των αγροτικών εκμεταλλεύσεων, και φορείς που έχουν πληγεί από φυσικές
καταστροφές, σύμφωνα με τις διατάξεις περί κρατικής
αρωγής και τους κανόνες κρατικών ενισχύσεων της Ευρωπαϊκής Ένωσης (Ε.Ε.),
δβ) η ανάλυση αναγκών και αιτημάτων για θέσπιση
ειδικών καθεστώτων ενίσχυσης για την αντιμετώπιση
των δυσμενών συνεπειών των φυσικών καταστροφών
και της κλιματικής κρίσης,
δγ) η κατάρτιση, σε συνεργασία με εμπλεκόμενες υπηρεσίες, φορείς και αρχές, σχεδίων κανονιστικών πράξεων
για τη θέσπιση ειδικών καθεστώτων ενίσχυσης, λόγω
δυσμενών συνεπειών των φυσικών καταστροφών και της
κλιματικής κρίσης, σύμφωνα με τους κανόνες κρατικών
ενισχύσεων της Ε.Ε.,
δδ) η συνεργασία με τις εκάστοτε συναρμόδιες υπηρεσίες, φορείς και αρχές για την παρακολούθηση της
υλοποίησης των ειδικών καθεστώτων ενίσχυσης,
δε) ο ετήσιος και πολυετής οικονομικός προϋπολογισμός των έργων του Προγράμματος Δημοσίων Επενδύσεων της Διεύθυνσης και η μέριμνα για τη χρηματοδότηση αυτών,
δστ) η επεξεργασία σχεδίων νόμων και κανονιστικών
πράξεων και η εισήγηση βελτιώσεων του νομικού πλαισίου για θέματα που εμπίπτουν στις αρμοδιότητες του
Τμήματος,
δζ) η συγκέντρωση και επεξεργασία στοιχείων, η σύνταξη αναφορών και η παροχή οδηγιών για θέματα αρμοδιότητας του Τμήματος.»
2. Η παρ. 2 του άρθρου 17 του ν. 4797/2021, περί Εθνικού Μητρώου Στελεχών Επιτροπών Κρατικής Αρωγής,
τροποποιείται ως προς την αρμόδια οργανική μονάδα
για την κατάρτιση και τήρηση του μητρώου και η παρ. 2
διαμορφώνεται ως εξής:
«2. Αρμόδια για την κατάρτιση και τήρηση του μητρώου είναι η Διεύθυνση Συντονισμού και Ειδικών Καθεστώτων του άρθρου 19Γ, η οποία διασφαλίζει ότι τα στελέχη
του μητρώου λαμβάνουν την κατάλληλη κατάρτιση για
την απόκτηση υψηλών επαγγελματικών προτύπων σε
ζητήματα σχετικά με την καταγραφή και εκτίμηση ζημιών, αντιμετώπιση και αποκατάσταση φυσικών καταστροφών, καθώς και σε θέματα κρατικής αρωγής.»
Άρθρο 33
Σύσταση Διεύθυνσης Αποκατάστασης
Επιπτώσεων Φυσικών Καταστροφών Αιγαίου
και Κρήτης - Προσθήκη άρθρου 19Δ στον
ν. 4797/2021
Στον ν. 4797/2021 (Α’ 66) μετά το άρθρο 19Γ, προστίθεται άρθρο 19Δ, ως εξής:
«Άρθρο 19Δ
Διεύθυνση Αποκατάστασης Επιπτώσεων
Φυσικών Καταστροφών Αιγαίου και Κρήτης
1. Συστήνεται στη Γενική Διεύθυνση Αποκατάστασης
Επιπτώσεων Φυσικών Καταστροφών (Γ.Δ.Α.Ε.Φ.Κ.) του
Υπουργείου Κλιματικής Κρίσης και Πολιτικής Προστασίας Διεύθυνση Αποκατάστασης Επιπτώσεων Φυσικών
Καταστροφών Αιγαίου και Κρήτης (Δ.Α.Ε.Φ.Κ. - Α.Κ.) με
έδρα την Αθήνα και χωρική αρμοδιότητα για την αποκατάσταση πληγέντων στα νησιά του Αιγαίου και την
Κρήτη.
2. Επιχειρησιακός στόχος της Δ.Α.Ε.Φ.Κ. - Α.Κ. είναι ο
σχεδιασμός της αντιμετώπισης και η αποκατάσταση των
επιπτώσεων των φυσικών καταστροφών και της κλιματικής κρίσης, σε πληγείσες περιοχές αρμοδιότητάς της
είτε με άμεσες παρεμβάσεις είτε με χρηματοδότηση ιδιωτικών ή δημόσιων έργων αποκατάστασης.
3. Η Δ.Α.Ε.Φ.Κ. - Α.Κ. αποτελείται από τα ακόλουθα
Τμήματα:
α) Το Τμήμα Συντονισμού, Μελετών και Οικονομικής
Ενίσχυσης Πληγέντων, το οποίο είναι αρμόδιο για:
αα) τη μέριμνα για τη σύνταξη και εφαρμογή των σχεδίων ετοιμότητας και δράσης της Διεύθυνσης, για τη διαπίστωση της έκτασης και της έντασης των βλαβών μετά
από φυσικές καταστροφές και την προσαρμογή τους με
βάση το κοινό σχέδιο δράσης, το είδος, την έκταση, το
μέγεθος της καταστροφής και τις ειδικές συνθήκες που
ισχύουν στην πληγείσα περιοχή,
αβ) τη μέριμνα για την τήρηση βάσης δεδομένων καταγραφής των κτιρίων που έχουν πληγεί και στοιχείων
αποκατάστασης αυτών στην περιοχή αρμοδιότητας της
Διεύθυνσης,
αγ) την εκτίμηση αναγκών και την εισήγηση για τη
σύσταση Τομέα μετά την εκδήλωση του συμβάντος,
καθώς και την εισήγηση για κατάργηση του Τομέα που
ολοκλήρωσε το έργο αποκατάστασης στην περιοχή ευθύνης του,
αδ) την άσκηση αρμοδιοτήτων προϊσταμένης αρχής
σε έργα και μελέτες, αρμοδιότητας των Διευθύνσεων
Αποκατάστασης Επιπτώσεων Φυσικών Καταστροφών,
αε) την υλοποίηση του έργου της επιδότησης ενοικίου για την κάλυψη αναγκών προσωρινής στέγασης των
πληγέντων από φυσικές καταστροφές,
αστ) τη μέριμνα για τη χορήγηση οικονομικής ενίσχυσης για οικοσκευή και την κάλυψη πρώτων αναγκών σε
πολίτες που πλήττονται από φυσικές καταστροφές, σε
όλη την Ελλάδα,
αζ) τον δειγματοληπτικό έλεγχο των προς έκδοση
αδειών επισκευής και προσωρινών βεβαιώσεων στεγαστικής συνδρομής,
αη) την εποπτεία και παρακολούθηση των Ο.Τ.Α. για
την καταγραφή ζημιών για τους σκοπούς της οριοθέτησης περιοχής ως πληγείσας,
αθ) την εξέταση ιεραρχικών προσφυγών αρμοδιότητας της Διεύθυνσης,
αι) τη διαβίβαση των φακέλων δικαιολογητικών οικονομικής ενίσχυσης στην αρμόδια Γενική Διεύθυνση
Οικονομικών Υπηρεσιών για έλεγχο, εκκαθάριση και
πληρωμή.
β) Το Τμήμα Διοικητικής Υποστήριξης, Προγραμματισμού Αποκατάστασης και Εκπαίδευσης, το οποίο είναι
αρμόδιο για:
βα) την υλικοτεχνική υποστήριξη της Διεύθυνσης,
ββ) την υποστήριξη της Διεύθυνσης σε θέματα διαχείρισης δικαστικών διενέξεων αρμοδιότητάς της,
βγ) τον προγραμματισμό της παρακολούθησης επιμορφωτικών προγραμμάτων των υπαλλήλων της Διεύθυνσης, τη μέριμνα για την εκπόνηση ειδικών προγραμμάτων και την τήρηση σχετικού μητρώου επιμόρφωσης
των υπαλλήλων,
βδ) την οικονομική, διοικητική και μηχανογραφική
υποστήριξη της Διεύθυνσης.
γ) Το Τμήμα Υλοποίησης Αποκατάστασης Επιπτώσεων
Φυσικών Καταστροφών, το οποίο είναι αρμόδιο για:
γα) την άσκηση αρμοδιοτήτων Διευθύνουσας Υπηρεσίας στην εκτέλεση έργων, στις περιοχές αρμοδιότητας
της Διεύθυνσης και μελετών στις περιοχές αρμοδιότητας
όλων των Διευθύνσεων της Γ.Δ.Α.Ε.Φ.Κ.,
γβ) τη συνδρομή για την άμεση εγκατάσταση, τον
εξοπλισμό, τη στελέχωση και τη λειτουργία του Τομέα στην πληγείσα περιοχή αρμοδιότητας της Διεύθυνσης,
γγ) την παρακολούθηση του έργου αποκατάστασης
που εκτελείται από τους Τομείς Αποκατάστασης στις περιοχές αρμοδιότητας της Διεύθυνσης και την ενημέρωση
της Δ.Α.Ε.Φ.Κ. - Κ.Ε.,
γδ) τη διαχείριση εκκρεμών υποθέσεων και αρχείων
παλαιών συμβάντων μετά την παύση της λειτουργίας
του κάθε Τομέα αρμοδιότητας της Διεύθυνσης,
γε) την υλοποίηση του έργου αποκατάστασης εντός
των ορίων αρμοδιότητας της Διεύθυνσης, στις περιπτώσεις που αυτό δεν υλοποιείται από Τομέα,
γστ) την παρακολούθηση χρήσης των παραχωρηθέντων οικίσκων και τη σχετική ενημέρωση της Δ.Α.Ε.Φ.Κ. Κ.Ε.,
γζ) τη διαβίβαση των φακέλων δικαιολογητικών οικονομικής ενίσχυσης στην αρμόδια Γενική Διεύθυνση
Οικονομικών Υπηρεσιών για έλεγχο, εκκαθάριση και
πληρωμή.»
Άρθρο 34
Τομείς Κρατικής Αρωγής - Προσθήκη
άρθρου 19Ε στον ν. 4797/2021
Στον ν. 4797/2021 (Α’ 66) μετά το άρθρο 19Δ, προστίθεται άρθρο 19Ε, ως εξής:
«Άρθρο 19Ε
Τομείς Κρατικής Αρωγής
Σε περιπτώσεις εκτάκτων αναγκών για την αντιμετώπιση επιπτώσεων από φυσικές καταστροφές, δύναται
να συστήνονται ή να καταργούνται Τομείς Κρατικής
Αρωγής, που λειτουργούν σε επίπεδο αυτοτελών τμημάτων, καθώς και γραφεία που αμφότερα υπάγονται στη
Γενική Διεύθυνση Κρατικής Αρωγής και Συντονισμού.
Με απόφαση του αρμόδιου οργάνου του Υπουργείου
Κλιματικής Κρίσης και Πολιτικής Προστασίας δύνανται
να μετακινούνται οι υπάλληλοι που υπηρετούν στους
Τομείς ή Γραφεία Κρατικής Αρωγής σε άλλες οργανικές
μονάδες της Γενικής Γραμματείας Αποκατάστασης Φυσικών Καταστροφών και Κρατικής Αρωγής και αντίστροφα.
Για τη στελέχωση και το προσωπικό των Τομέων ή Γραφείων Κρατικής Αρωγής εφαρμόζεται αναλόγως η παρ. 3
του άρθρου 20 για τη στελέχωση και το προσωπικό της
Γενικής Διεύθυνσης Κρατικής Αρωγής και Συντονισμού.»
Άρθρο 35
Στελέχωση της Γενικής Διεύθυνσης Κρατικής
Αρωγής και Συντονισμού - Τροποποίηση
άρθρου 20 ν. 4797/2021
Στο άρθρο 20 του ν. 4797/2021 (Α’ 66), περί στελέχωσης της Διεύθυνσης Κρατικής Αρωγής, α) τροποποιείται
το πρώτο εδάφιο της παρ. 1 όσον αφορά τον αριθμό
των οργανικών θέσεων και το αρμόδιο Υπουργείο και
αντικαθίσταται η «Διεύθυνση Κρατικής Αρωγής» από τη
«Γενική Διεύθυνση Κρατικής Αρωγής και Συντονισμού»,
β) καταργείται η παρ. 2, γ) στην παρ. 3 η φράση «έως δέκα
(10)» αντικαθίσταται από τη φράση «έως είκοσι (20)»,
δ) στις παρ. 4 έως 8 αντικαθίσταται η φράση «Υπουργείο Οικονομικών» από τη φράση «Υπουργείο Κλιματικής Κρίσης και Πολιτικής Προστασίας», ε) στις παρ. 4
και 7 η φράση «του αρμόδιου κατά το άρθρο 37 του
ν. 4622/2019 οργάνου» αντικαθίσταται από τη φράση
«του αρμόδιου οργάνου», στ) στις παρ. 3, 5 και 8 η φράση
«Διεύθυνση Κρατικής Αρωγής» αντικαθίσταται από τη
φράση «Γενική Διεύθυνση Κρατικής Αρωγής και Συντονισμού», ζ) στην παρ. 7: ζα) μετά τη φράση «Υπουργείου
Κλιματικής Κρίσης και Πολιτικής Προστασίας», προστίθεται η φράση «δύναται να», ζβ) προστίθεται δεύτερο
εδάφιο και το άρθρο 20 διαμορφώνεται ως εξής:
«Άρθρο 20
Στελέχωση της Γενικής Διεύθυνσης
Κρατικής Αρωγής και Συντονισμού
1. Συστήνονται ογδόντα (80) οργανικές θέσεις στο
Υπουργείο Κλιματικής Κρίσης και Πολιτικής Προστασίας για τη λειτουργία της Γενικής Διεύθυνσης Κρατικής
Αρωγής και Συντονισμού. Με απόφαση του Υπουργού
Κλιματικής Κρίσης και Πολιτικής Προστασίας οι οργανικές θέσεις του πρώτου εδαφίου κατανέμονται ανά κατη
γορία, εκπαιδευτική βαθμίδα, κλάδο και ειδικότητα και
ορίζεται η σχέση εργασίας.
2. Καταργείται.
3. Κατά την πρώτη εφαρμογή του παρόντος, κατά παρέκκλιση κάθε άλλης διάταξης, στη Γενική Διεύθυνση
Κρατικής Αρωγής και Συντονισμού επιτρέπεται η απόσπαση έως είκοσι (20) υπαλλήλων, μόνιμων και με σχέση
εργασίας Ιδιωτικού Δικαίου Αορίστου Χρόνου, που υπηρετούν σε φορείς της Γενικής Κυβέρνησης του άρθρου
14 του ν. 4270/2014 (Α’ 143), ανεξάρτητα από τον φορέα
στον οποίο ανήκει η οργανική τους θέση.
4. Οι αποσπάσεις της παρ. 3 διενεργούνται με κοινή
απόφαση του αρμόδιου οργάνου του φορέα προέλευσης και του αρμόδιου οργάνου του Υπουργείου Κλιματικής Κρίσης και Πολιτικής Προστασίας, κατόπιν σχετικής πρόσκλησης εκδήλωσης ενδιαφέροντος, χωρίς να
απαιτείται απόφαση ή σύμφωνη γνώμη των αρμόδιων
Υπηρεσιακών Συμβουλίων του φορέα προέλευσης.
5. Η χρονική διάρκεια των αποσπάσεων της παρ. 3
ορίζεται σε δύο (2) έτη, με δυνατότητα ισόχρονης ανανέωσης της απόσπασης για μία φορά κατόπιν αίτησης
του υπαλλήλου, σύμφωνης γνώμης του Προϊσταμένου
της Γενικής Διεύθυνσης Κρατικής Αρωγής και Συντονισμού και έκδοσης σχετικής απόφασης του αρμοδίου
οργάνου του Υπουργείου Κλιματικής Κρίσης και Πολιτικής Προστασίας. Για τη διενέργεια της απόσπασης, το
ποσοστό κάλυψης των θέσεων στον φορέα προέλευσης
του κλάδου, στον οποίο ανήκει ο υπάλληλος, κατά την
καταληκτική ημερομηνία υποβολής των αιτήσεων για
τη διαδικασία επιλογής, ανέρχεται σε ποσοστό εξήντα
πέντε τουλάχιστον τοις εκατό (65%) επί του συνόλου
των οργανικών θέσεων στον οικείο κλάδο, στο οποίο
ποσοστό δεν συμπεριλαμβάνονται υπάλληλοι, οι οποίοι
απουσιάζουν με μακροχρόνια άδεια, όπως άνευ αποδοχών, υπηρεσιακής εκπαίδευσης ή είναι αποσπασμένοι σε
άλλον φορέα. Ο αιτών υπάλληλος επιπλέον, δεν είναι ο
μοναδικός που υπηρετεί στον οικείο κλάδο, τόσο κατά
τη λήξη της προθεσμίας υποβολής των αιτήσεων, όσο
και κατά τον χρόνο έκδοσης της απόφασης απόσπασης.
6. Για το χρονικό διάστημα της απόσπασης της παρ. 3,
οι υπάλληλοι διατηρούν το σύνολο των τακτικών αποδοχών της οργανικής τους θέσης, σύμφωνα με τους όρους
και τις προϋποθέσεις καταβολής τους και η δαπάνη μισθοδοσίας και επιπλέον αμοιβών βαρύνει το Υπουργείο
Κλιματικής Κρίσης και Πολιτικής Προστασίας. Ο χρόνος
υπηρεσίας των αποσπασμένων λογίζεται για κάθε συνέπεια ως χρόνος υπηρεσίας στην οργανική τους θέση.
7. Με απόφαση του αρμόδιου οργάνου του Υπουργείου Κλιματικής Κρίσης και Πολιτικής Προστασίας, δύναται
να διακόπτεται η απόσπαση υπαλλήλου της παρ. 3 πριν
από τη λήξη της, για υπηρεσιακούς λόγους ή μετά από
αιτιολογημένη αίτηση του υπαλλήλου, κατόπιν συνεκτίμησης των υπηρεσιακών αναγκών. Κατ’ εξαίρεση, εφόσον οι υπάλληλοι του οικείου φορέα δεν επαρκούν για
να οριστούν προϊστάμενοι και μέχρι την πλήρωση των
θέσεων Προϊσταμένων της Γενικής Διεύθυνσης Κρατικής
Αρωγής και Συντονισμού σύμφωνα με τις ισχύουσες διατάξεις, δύναται με όμοια απόφαση να ανατίθενται καθήκοντα Προϊσταμένου σε υπαλλήλους που αποσπώνται
στην ως άνω Γενική Διεύθυνση και σε κάθε περίπτωση
όχι πέραν της διάρκειας της απόσπασής τους.
8. Με απόφαση του αρμόδιου οργάνου του Υπουργείου Κλιματικής Κρίσης και Πολιτικής Προστασίας,
μετά από σύμφωνη γνώμη του Προϊσταμένου της Γενικής Διεύθυνσης Κρατικής Αρωγής και Συντονισμού,
αποσπασμένοι υπάλληλοι που υπηρετούν στην Γενική
Διεύθυνση Κρατικής Αρωγής και Συντονισμού έως τις
31.12.2022 και προέρχονται από φορείς του δημοσίου
τομέα, όπως αυτός ορίζεται στην περ. α) της παρ. 1 του
άρθρου 14 του ν. 4270/2014 (Α’ 143), μετατάσσονται στη
Γενική Διεύθυνση Κρατικής Αρωγής και Συντονισμού
κατά τη λήξη της απόσπασης, εφόσον υποβάλουν σχετική αίτηση, κατά παρέκκλιση του ν. 4440/2016 (Α’ 224), τηρουμένων του άρθρου 35 του ν. 4873/2021 (Α’ 248), της
παρ. 1 του άρθρου 177 του ν. 4876/2021 (Α’ 251) και του
άρθρου 68 του ν. 4954/2022 (Α’ 136), κατά περίπτωση.
Οι υπάλληλοι μετατάσσονται σε κενή οργανική θέση του
ιδίου κλάδου, με τον βαθμό και το μισθολογικό κλιμάκιο
που κατέχουν, την ίδια σχέση εργασίας και με διατήρηση τυχόν προσωπικής διαφοράς στις αποδοχές. Εάν η
απόσπαση λήγει πριν από τη δημοσίευση της πράξης
μετάταξης, παρατείνεται αυτοδικαίως μέχρι την έκδοση
της πράξης μετάταξης και πάντως για χρονικό διάστημα
που δεν επιτρέπεται να υπερβαίνει τους έξι (6) μήνες. Οι
υπάλληλοι που δεν υποβάλλουν αίτηση ή δεν μετατάσσονται, επιστρέφουν στην υπηρεσία, στην οποία ανήκει
η οργανική τους θέση, μετά τη λήξη της απόσπασης. Για
τους υπαλλήλους που μετατάσσονται και προέρχονται
από φορέα, στον οποίο δεν εφαρμόζεται ενιαίο μισθολόγιο, η κατάταξή τους γίνεται με προσμέτρηση α) του
χρόνου υπηρεσίας στον φορέα που υπηρετούν και β)
του χρόνου υπηρεσίας που έχει διανυθεί στον φορέα
προέλευσης, σύμφωνα με τον ν. 4354/2015 (Α’ 176).»
Άρθρο 36
Υπηρετούντες σε καταργηθέντες Τομείς
Αποκατάστασης Σεισμοπλήκτων και Τομείς
Αποκατάστασης Πυρόπληκτων - Τροποποίηση
παρ. 3 άρθρου 253 ν. 4555/2018
Στην παρ. 3 του άρθρου 253 του ν. 4555/2018 (Α’ 133),
περί κατάργησης της Υπηρεσίας Αποκατάστασης Σεισμοπλήκτων Βορείου Ελλάδας, προστίθενται τέταρτο
και πέμπτο εδάφιο και η παρ. 3 διαμορφώνεται ως εξής:
«3. Σε περιπτώσεις εκτάκτων αναγκών για την αντιμετώπιση επιπτώσεων από φυσικές καταστροφές, με
απόφαση του Υπουργού Κλιματικής Κρίσης και Πολιτικής
Προστασίας δύναται να συστήνονται Τομείς Αποκατάστασης Επιπτώσεων Φυσικών Καταστροφών (Τ.Α.Ε.Φ.Κ.),
οι οποίοι λειτουργούν σε επίπεδο αυτοτελών τμημάτων, υπάγονται στη Γενική Διεύθυνση Αποκατάστασης
Επιπτώσεων Φυσικών Καταστροφών του Υπουργείου
Κλιματικής Κρίσης και Πολιτικής Προστασίας και διέπονται από τις διατάξεις του ν. 867/1979 (Α’ 24) και του
ν. 1190/1981 (Α’ 203).
Οι αρμοδιότητες του Υπουργού Κλιματικής Κρίσης και
Πολιτικής Προστασίας που προβλέπονται από τις διατάξεις του ν. 867/1979 (Α’ 24) και του ν. 1190/1981 (Α’ 203)
εξακολουθούν να ισχύουν. Η κατάργηση των Τομέων
Αποκατάστασης Σεισμοπλήκτων (ΤΑΣ) και Τομέων Αποκατάστασης Πυρόπληκτων (ΤΑΠ) της παρ. 1 του άρθρου
129 του ν. 4199/2013 (Α’ 216) γίνεται με κοινή απόφαση
των Υπουργών Εσωτερικών και Κλιματικής Κρίσης και
Πολιτικής Προστασίας.
Σε περίπτωση κατάργησης Τομέων Αποκατάστασης
Σεισμοπλήκτων (ΤΑΣ) και Τομέων Αποκατάστασης Πυρόπληκτων (ΤΑΠ), σύμφωνα με το ανωτέρω εδάφιο, οι
υπηρετούντες σε αυτούς υπάλληλοι δύνανται να μετατάσσονται κατόπιν αίτησής τους, με κοινή απόφαση των
αρμοδίων οργάνων των Υπουργείων Κλιματικής Κρίσης
και Πολιτικής Προστασίας και Εσωτερικών σε οργανικές
μονάδες της Γενικής Γραμματείας Αποκατάστασης Φυσικών Καταστροφών και Κρατικής Αρωγής του Υπουργείου
Κλιματικής Κρίσης και Πολιτικής Προστασίας. Η μετάταξη διενεργείται κατά παρέκκλιση κάθε άλλης γενικής ή
ειδικής διάταξης, με μεταφορά της θέσης που κατέχει ο
υπάλληλος, με την ίδια εργασιακή σχέση, τον βαθμό και
το μισθολογικό κλιμάκιο που κατέχει, διατηρούμενης
τυχόν προσωπικής διαφοράς, σύμφωνα με το άρθρο 2
του ν. 4440/2016 (Α’ 224).»
Άρθρο 37
Εξουσιοδοτικές διατάξεις του ν. 4797/2021 -
Τροποποίηση άρθρου 22 ν. 4797/2021
1. Στο άρθρο 22 του ν. 4797/2021 (Α’ 66), περί εξουσιοδοτικών διατάξεων, α) οι παρ. 3, 5, 6, 7, 8, 9 και 10 τροποποιούνται ως προς τον αρμόδιο υπουργό, β) οι παρ. 4,
12, 14 και 15 αντικαθίστανται, γ) προστίθενται παρ. 2Α,
2Β, 5Α, 8Α, 12Α και 16 έως 20, δ) η παρ. 13 καταργείται,
και το άρθρο 22 διαμορφώνεται ως εξής:
«Άρθρο 22
Εξουσιοδοτικές διατάξεις
1. Με απόφαση του Υπουργού Εθνικής Οικονομίας και
Οικονομικών καθορίζονται οι προϋποθέσεις καταβολής
της ενίσχυσης, το ύψος της επιχορήγησης, ο τρόπος καταβολής της και ο τρόπος αφαίρεσης της ενίσχυσης πρώτης αρωγής ή της προκαταβολής, καθώς και κάθε θέμα
σχετικό με την παροχή της επιχορήγησης κάθε φορά.
1Α. Με κοινή απόφαση των Υπουργών Εθνικής Οικονομίας και Οικονομικών, Ψηφιακής Διακυβέρνησης και
Κλιματικής Κρίσης και Πολιτικής Προστασίας, κατόπιν
εισήγησης της Επιτροπής, καθορίζονται το πεδίο εφαρμογής και το ύψος της οικονομικής διευκόλυνσης, οι
τομείς της οικονομίας στους οποίους στοχεύει, οι δικαιούχοι και οι ωφελούμενοι της οικονομικής διευκόλυνσης του άρθρου 6Β, οι εξαιρούμενοι από το μέτρο, οι
Κωδικοί Αριθμοί Δραστηριότητας των συνεργαζόμενων
επιχειρήσεων, η χρονική περίοδος του μέτρου, η χρονική
περίοδος κατά την οποία παραμένει ενεργοποιημένη η
ψηφιακή χρεωστική κάρτα, οι δαπάνες για την κάλυψη
των οποίων δύναται να χρησιμοποιείται το χρηματικό
ποσό της οικονομικής διευκόλυνσης, ο τρόπος υποβολής της αίτησης, ο χρόνος έναρξης της παραγωγικής
λειτουργίας της ειδικής εφαρμογής, τα τεχνικά και οργανωτικά μέτρα για τη λειτουργία αυτής, οι απαραίτητες
διαλειτουργικότητες, ο τρόπος καθορισμού των τελικών δικαιούχων, η διαδικασία έκδοσης της ψηφιακής
χρεωστικής κάρτας και ρυθμίζεται κάθε τεχνική ή άλλη
αναγκαία λεπτομέρεια.
1Β. Με κοινή απόφαση των Υπουργών Εθνικής Οικονομίας και Οικονομικών και Κλιματικής Κρίσης και
Πολιτικής Προστασίας, καθώς και του κατά περίπτωση
αρμόδιου Υπουργού, μετά από εισήγηση της Επιτροπής
και του Διοικητή της Ανεξάρτητης Αρχής Δημοσίων Εσόδων, καθορίζονται το πεδίο εφαρμογής του καθεστώτος
του άρθρου 6Γ, οι δικαιούχοι, ο χρονικός ορίζοντας του
καθεστώτος, η μεθοδολογία προσδιορισμού του ύψους
της ενίσχυσης, οι προϋποθέσεις χορήγησης, η διαδικασία υποβολής της σχετικής αίτησης, τα απαιτούμενα
στοιχεία και δικαιολογητικά, η διαδικασία χορήγησης
της ενίσχυσης και ο τρόπος καταβολής της, οι υποχρεώσεις των δικαιούχων, οι διαδικασίες ελέγχων, η διαδικασία ανάκτησης και βεβαίωσης τυχόν αχρεωστήτως
καταβληθέντων ποσών, καθώς και κάθε τεχνική ή άλλη
αναγκαία λεπτομέρεια.
2. Με απόφαση του Υπουργού Εθνικής Οικονομίας και
Οικονομικών καθορίζονται τα απαιτούμενα δικαιολογητικά των επιχειρήσεων και των φορέων μη κερδοσκοπικού χαρακτήρα που διαβιβάζονται από την περιφέρεια
στη Διεύθυνση Κρατικής Αρωγής της παρ. 3 του άρθρου
7, το ανώτατο ύψος επιχορήγησης που μπορεί να χορηγηθεί ανά δικαιούχο ή ανά κατηγορία δικαιούχων ή
ζημιάς, οι ειδικότεροι όροι και προϋποθέσεις για την
κάλυψη της ζημιάς, και κάθε άλλο θέμα σχετικό με την
εφαρμογή του άρθρου 7. Με την ίδια ή όμοια απόφαση
δύναται να εξειδικεύεται περαιτέρω η διαδικασία της
επιχορήγησης και να καθορίζονται οι όροι και οι προϋποθέσεις, τα απαιτούμενα δικαιολογητικά και κάθε
άλλο θέμα σχετικό με την καταβολή της επιχορήγησης
σε περίπτωση θανάτου ή συνταξιοδότησης δικαιούχου
φυσικού προσώπου, καθώς και στις περιπτώσεις εταιρικού μετασχηματισμού της δικαιούχου επιχείρησης, όπως
συγχώνευσης επιχειρήσεων, διάσπασης ή μετατροπής
της επιχείρησης σε άλλη μορφή, για τις φυσικές καταστροφές από την 1η.6.2020 και εφεξής.
2Α. Με κοινή απόφαση των Υπουργών Κλιματικής Κρίσης και Πολιτικής Προστασίας και Εθνικής Οικονομίας
και Οικονομικών δύναται να θεσπίζονται γενικά καθεστώτα ενίσχυσης για τη χορήγηση επιχορήγησης και
προκαταβολής έναντι επιχορήγησης σε επιχειρήσεις και
μη κερδοσκοπικού χαρακτήρα φορείς για αντιμετώπιση
ζημιών από φυσικές καταστροφές και να καθορίζονται
οι βασικές προϋποθέσεις καταβολής της ενίσχυσης, η
ένταση και το όριο της ενίσχυσης, καθώς και κάθε θέμα
σχετικό με την παροχή της ενίσχυσης. Με απόφαση του
Υπουργού Κλιματικής Κρίσης και Πολιτικής Προστασίας καθορίζεται η υπαγωγή δικαιούχων στα καθεστώτα
ενίσχυσης του προηγούμενου εδαφίου, κάθε φορά, καθώς και κάθε άλλη λεπτομέρεια για την καταβολή της
ενίσχυσης.
2Β. Με κοινή απόφαση των Υπουργών Κλιματικής Κρίσης και Πολιτικής Προστασίας και Εθνικής Οικονομίας
και Οικονομικών δύναται να καθορίζονται εξαιρέσεις
από την επιχορήγηση του άρθρου 4, λόγω ενεργοποίησης άλλου σχήματος στήριξης ή χρηματοδότησης από
άλλες πηγές.
3. Με απόφαση του Υπουργού Κλιματικής Κρίσης και
Πολιτικής Προστασίας καθορίζονται οι προϋποθέσεις
καταβολής της ενίσχυσης, το ύψος της προκαταβολής
της επιχορήγησης, τα απαιτούμενα έγγραφα, ο τρόπος
καταβολής της και κάθε άλλο θέμα σχετικό με την παροχή της προκαταβολής και την εφαρμογή του άρθρου 8.
Με την ίδια ή όμοια απόφαση δύναται να εξειδικεύεται
περαιτέρω η διαδικασία της προκαταβολής έναντι της
επιχορήγησης.
4. Με κοινή απόφαση των Υπουργών Εθνικής Οικονομίας και Οικονομικών, Κλιματικής Κρίσης και Πολιτικής Προστασίας, καθώς και του εκάστοτε συναρμόδιου
Υπουργού, μετά από εισήγηση της Επιτροπής, καθορίζεται το ύψος της ενίσχυσης πρώτης αρωγής των άρθρων
6 και 9, ανάλογα με τη σοβαρότητα των ζημιών και εξειδικεύονται οι πληγείσες περιοχές στις οποίες αφορά. Με
την ίδια απόφαση καθορίζονται οι προϋποθέσεις χορήγησης, οι δικαιούχοι, τα στοιχεία και τα δικαιολογητικά
που απαιτούνται κατά περίπτωση, οι τεχνικές λεπτομέρειες και τα ειδικότερα ζητήματα για το περιεχόμενο και
την υποβολή της αίτησης, τη διαδικασία και τον τρόπο
πληρωμής, καθώς και την εφαρμογή του ν. 4624/2019
(Α’ 137) και του Κανονισμού (ΕΕ) 2016/679 του Ευρωπαϊκού Κοινοβουλίου και του Συμβουλίου της 27ης Απριλίου
2016 (Γενικός Κανονισμός για την Προστασία Δεδομένων
Προσωπικού Χαρακτήρα, L 119), οι διαδικασίες και τα
όργανα ελέγχου, η διαδικασία και τα όργανα ανάκτησης
και βεβαίωσης αχρεωστήτως καταβληθέντων ποσών και
κάθε άλλο θέμα σχετικό με την εφαρμογή του παρόντος.
5. Με κοινές αποφάσεις των Υπουργών Κλιματικής
Κρίσης και Πολιτικής Προστασίας και Ψηφιακής Διακυβέρνησης, ρυθμίζονται:
α) η τήρηση, επεξεργασία και λειτουργία της ηλεκτρονικής πλατφόρμας κρατικής αρωγής, ο τρόπος καταχώρισης και τήρησης των στοιχείων των δικαιούχων, η πρόσβαση στη βάση δεδομένων, καθώς και η καταχώριση
και η τήρηση συμπληρωματικών στοιχείων,
β) ο χρόνος έναρξης της παραγωγικής λειτουργίας της
πλατφόρμας και θέματα σχετικά με τη διασύνδεση της
ηλεκτρονικής πλατφόρμας με άλλα συστήματα και την
εξειδίκευση των τεχνικών λεπτομερειών για τη λειτουργία της και κάθε άλλο τεχνικό θέμα,
γ) ο τρόπος εισόδου στην πλατφόρμα, οι τεχνικές λεπτομέρειες και τα ειδικότερα ζητήματα για την υποβολή
της αίτησης ενίσχυσης πρώτης αρωγής του άρθρου 6 και
το περιεχόμενο αυτής,
δ) ειδικότερα θέματα σχετικά με την τροφοδότηση
της πλατφόρμας με κάθε απαραίτητο στοιχείο αναφορικά με τον έλεγχο της ορθότητας και το εύρος κάλυψης
υφιστάμενου ασφαλιστηρίου συμβολαίου.
Οι αποφάσεις της παρούσας λαμβάνουν ειδική μέριμνα, ώστε η πλατφόρμα να είναι πλήρως προσβάσιμη
για τα άτομα με αναπηρία.
5Α. Σε εξαιρετικές περιπτώσεις κατά τις οποίες παρατηρούνται σημαντικές και εκτεταμένες ζημιές και δεν
δύναται να οριοθετηθούν οι πληγείσες περιοχές, με κοινή
απόφαση των Υπουργών Κλιματικής Κρίσης και Πολιτικής Προστασίας, Εθνικής Οικονομίας και Οικονομικών,
καθώς και Εσωτερικών, κατά περίπτωση, σύμφωνα με το
άρθρο 10 του ν. 2576/1998 (Α’ 25), ούτε με τη διαδικασία
της παρ. 1 του άρθρου 12Α του παρόντος, δύναται, με
κοινή απόφαση των Υπουργών Κλιματικής Κρίσης και
Πολιτικής Προστασίας και Εσωτερικών, μετά από αιτιολογημένο αίτημα του αρμόδιου Αντιπεριφερειάρχη
και εισήγηση της Επιτροπής, να ρυθμίζονται τα θέματα
οριοθέτησης των πληγεισών περιοχών και διαπίστωσης
της έκτασης των ζημιών, καθώς και κάθε άλλη σχετική
λεπτομέρεια. Με κοινή απόφαση των Υπουργών Κλιματικής Κρίσης και Πολιτικής Προστασίας, Εσωτερικών
και Αγροτικής Ανάπτυξης και Τροφίμων καθορίζονται
η διαδικασία, τα στοιχεία και οι προϋποθέσεις για την
οριοθέτηση των πληγεισών περιοχών του άρθρου 12Α.
6. Με κοινή απόφαση του Υπουργού Εθνικής Οικονομίας και Οικονομικών και Κλιματικής Κρίσης και Πολιτικής
Προστασίας, προσδιορίζεται το ύψος της επιχορήγησης
του Ταμείου Κρατικής Αρωγής του άρθρου 14, από τον
κρατικό προϋπολογισμό κατ’ έτος.
7. Με προεδρικό διάταγμα, το οποίο εκδίδεται με
πρόταση των Υπουργών Εθνικής Οικονομίας και Οικονομικών, Εσωτερικών και Κλιματικής Κρίσης και Πολιτικής Προστασίας, κατ’ εφαρμογή του άρθρου 20 του
ν. 4622/2019 (Α’ 133), καθορίζονται ο Οργανισμός του
Ταμείου Κρατικής Αρωγής, ο κανονισμός λειτουργίας
του και κάθε άλλη σχετική λεπτομέρεια.
8. Με κοινή απόφαση των Υπουργών Εθνικής Οικονομίας και Οικονομικών και Κλιματικής Κρίσης και Πολιτικής Προστασίας, καθορίζονται ο τρόπος διαχείρισης
και διάθεσης των πόρων του Ταμείου Κρατικής Αρωγής,
καθώς και κάθε άλλο σχετικό θέμα με την εφαρμογή του
άρθρου 14.
8Α. Με κοινή απόφαση των Υπουργών Εθνικής Οικονομίας και Οικονομικών, Εσωτερικών και Κλιματικής
Κρίσης και Πολιτικής Προστασίας, κατόπιν εισήγησης της
Επιτροπής για τη αναγκαιότητα διορισμού Συντονιστή
κατά περίπτωση, συστήνεται θέση Συντονιστή Αποκατάστασης και Ανασυγκρότησης. Με την ίδια ή όμοια απόφαση, μετά από εισήγηση της Επιτροπής, καθορίζεται
η έδρα του οριζόμενου Συντονιστή, λαμβάνοντας υπόψη την εγγύτητα προς την πληγείσα εκάστοτε περιοχή,
ρυθμίζονται ζητήματα οργάνωσης και συνεργασίας με
λοιπούς κρατικούς φορείς και την τοπική αυτοδιοίκηση,
καθορίζονται οι περιπτώσεις παράτασης της θητείας του
για μια ακόμη τριετία, και κάθε άλλο ειδικότερο ζήτημα
για την εφαρμογή του άρθρου 14Α.
9. Με κοινή απόφαση των Υπουργών Κλιματικής Κρίσης και Πολιτικής Προστασίας, Εθνικής Οικονομίας και
Οικονομικών, Εσωτερικών και Αγροτικής Ανάπτυξης και
Τροφίμων ρυθμίζεται κάθε θέμα σχετικό με τη συγκρότηση, το έργο και τη λειτουργία των επιτροπών κρατικής
αρωγής του άρθρου 16, καθώς και τον τρόπο καταγραφής και αποτίμησης των ζημιών.
10. Με κοινή απόφαση των Υπουργών Κλιματικής Κρίσης και Πολιτικής Προστασίας και Εσωτερικών, θεσπίζεται οδηγός αρχών δεοντολογίας και συμπεριφοράς των
μελών των επιτροπών κρατικής αρωγής του άρθρου 16.
11. Με κοινή απόφαση των Υπουργών Κλιματικής
Κρίσης και Πολιτικής Προστασίας και Εσωτερικών, καθορίζονται τα προσόντα, η διαδικασία και τα όργανα
αξιολόγησης και επιλογής των υποψηφίων στελεχών
που εγγράφονται στο μητρώο του άρθρου 17, ο τρόπος
κατάρτισης, οργάνωσης, λειτουργίας και τήρησης του
μητρώου, ο τρόπος αποβολής μελών από το μητρώο,
καθώς και άλλο θέμα σχετικό με την εφαρμογή του άρθρου 17. Με όμοια απόφαση δύναται να επεκτείνονται
οι κατηγορίες προσώπων που μπορούν να εγγράφονται
στο μητρώο.
12. Με κοινή απόφαση των Υπουργών Εθνικής Οικονομίας και Οικονομικών, Κλιματικής Κρίσης και Πολιτικής
Προστασίας, καθώς και Εσωτερικών κατά περίπτωση,
καθορίζονται το ύψος, οι όροι, η διαδικασία και οι προϋποθέσεις καταβολής της αποζημίωσης του άρθρου 18,
κατά παρέκκλιση του άρθρου 40 του ν. 849/1978 (Α’ 232).
12Α. Με κοινή απόφαση των Υπουργών Κλιματικής
Κρίσης και Πολιτικής Προστασίας, Εθνικής Οικονομίας
και Οικονομικών και Εσωτερικών συστήνονται και καταργούνται Τομείς Κρατικής Αρωγής και Γραφεία του
άρθρου 19Ε και καθορίζονται τα θέματα που σχετίζονται
με τη διάρθρωση και τη λειτουργία τους.
13. Καταργείται.
14. Με απόφαση του Υπουργού Κλιματικής Κρίσης
και Πολιτικής Προστασίας, μετά από γνώμη της Γενικής
Διεύθυνσης Κρατικής Αρωγής και Συντονισμού, σε περιπτώσεις φυσικών καταστροφών, όπου παρατηρούνται
σημαντικές και εκτεταμένες ζημίες σε αριθμό πληγέντων
ή σε μέγεθος καταστροφής, οι αρμοδιότητες της Διεύθυνσης Κρατικής Αρωγής Επιχειρήσεων και Φορέων και
της Διεύθυνσης Κρατικής Αρωγής Αγροτικών Εκμεταλλεύσεων της Γενικής Γραμματείας Αποκατάστασης Φυσικών Καταστροφών και Κρατικής Αρωγής του Υπουργείου
Κλιματικής Κρίσης και Πολιτικής Προστασίας δύνανται
να ασκούνται και από όλα τα Τμήματα της Διεύθυνσης
Συντονισμού και Ειδικών Καθεστώτων της Γενικής Διεύθυνσης Κρατικής Αρωγής και Συντονισμού. Με την ίδια
απόφαση δύναται να καθορίζεται το ειδικότερο χρονικό διάστημα και κάθε άλλο θέμα για την εφαρμογή της
παρούσας.
15. Με απόφαση του αρμόδιου οργάνου του Υπουργείου Κλιματικής Κρίσης και Πολιτικής Προστασίας,
μετά από αίτημα του Προέδρου της Επιτροπής, κατά
παρέκκλιση της παρ. 1 του άρθρου 4 της υποπαρ. Δ.9
της παρ. Δ’ του άρθρου 2 του ν. 4336/2015 (Α’ 94), εκδίδονται οι αποφάσεις μετακίνησης των μελών των
ομάδων εργασίας του άρθρου 5Α της υπ’ αρ. 3/2021
Πράξης Υπουργικού Συμβουλίου (Α’ 56) σε πληγείσες
από φυσικές καταστροφές περιοχές, για την εκτέλεση
του έργου τους. Τα έξοδα κίνησης, τα έξοδα διανυκτέρευσης και η ημερήσια αποζημίωση των μελών των
ομάδων εργασίας βαρύνουν τον προϋπολογισμό του
Υπουργείου Κλιματικής Κρίσης και Πολιτικής Προστασίας. Κατά παρέκκλιση των παρ. 5 και 6 του άρθρου
6 και του άρθρου 7 της υποπαρ. Δ.9 της παρ. Δ του
άρθρου 2 του ν. 4336/2015 (Α’ 94), καθώς και κάθε άλλης αντίθετης διάταξης, για τις μετακινήσεις εντός και
εκτός έδρας, τα μέλη των ομάδων εργασίας δύνανται
να μισθώνουν επιβατικό αυτοκίνητο ιδιωτικής χρήσης,
με προσωπική ευθύνη για ατύχημα ή ζημία, κατόπιν
έγκρισης του αρμοδίου οργάνου. Στην τελευταία αυτή
περίπτωση αναγνωρίζονται το ποσό του κόστους μίσθωσης και η χιλιομετρική αποζημίωση. Το δεύτερο και
το τρίτο εδάφιο εφαρμόζονται και για τις μετακινήσεις
εκτός έδρας των υπαλλήλων της Γενικής Γραμματείας
Αποκατάστασης Φυσικών Καταστροφών και Κρατικής
Αρωγής του Υπουργείου Κλιματικής Κρίσης και Πολιτικής Προστασίας.
16. Με κοινή απόφαση των Υπουργών Εθνικής Οικονομίας και Οικονομικών, Περιβάλλοντος και Ενέργειας και
Κλιματικής Κρίσης και Πολιτικής Προστασίας, μετά από
εισήγηση της Επιτροπής, καθορίζονται το πεδίο εφαρμογής της παρ. 1 του άρθρου 24Γ και οι περιοχές που
εντάσσονται σε αυτό κάθε φορά, το περιεχόμενο της
αίτησης, τα ειδικά κριτήρια καθορισμού των δικαιούχων,
τα κριτήρια προσδιορισμού του εφαρμοζόμενου τύπου
κτιρίου σε κάθε περίπτωση, το εμβαδό των κτιρίων και
κάθε άλλη αναγκαία λεπτομέρεια για την εφαρμογή της
παρ. 1 του άρθρου 24Γ. Με την ίδια απόφαση ορίζεται
προθεσμία εντός της οποίας οι πληγέντες που στεγάζονται με τον ανωτέρω τρόπο υποβάλουν υπεύθυνες
δηλώσεις, στις οποίες δηλώνουν ρητά, ανεπιφύλακτα
και ανέκκλητα, την επιλογή τους αυτή ως εναλλακτικό
τρόπο στεγαστικής συνδρομής.
17. Με κοινή απόφαση των Υπουργών Περιβάλλοντος
και Ενέργειας και Κλιματικής Κρίσης και Πολιτικής Προστασίας, κατόπιν γνωμοδότησης του Κεντρικού Συμβουλίου Αρχιτεκτονικής του άρθρου 13 του ν. 4495/2017
(Α’ 167) και θεώρησης των προτύπων που αναφέρονται
στην παρ. 1 του άρθρου 24Γ από τη Διεύθυνση Αρχιτεκτονικής, Οικοδομικών Κανονισμών και Αδειοδοτήσεων
του Υπουργείου Περιβάλλοντος και Ενέργειας, καθορίζονται έως έξι (6) τύποι οικιών, καθώς και για έκαστο εξ
αυτών:
α) πρότυπο διάγραμμα κάλυψης με υπολογισμό των
πραγματοποιημένων μεγεθών,
β) αρχιτεκτονική μελέτη,
γ) στατική και αντισεισμική μελέτη,
δ) μελέτη παθητικής πυροπροστασίας,
ε) ηλεκτρομηχανολογικές μελέτες,
στ) μελέτες υδραυλικών εγκαταστάσεων - αποχέτευσης, ηλεκτρικών εγκαταστάσεων, θέρμανσης, κλιματισμού και αερισμού, ενεργητικής πυροπροστασίας,
ζ) προκαταρκτική μελέτη του ισχύοντος Κανονισμού
Ενεργειακής Απόδοσης Κτιρίων,
η) πρότυπη μελέτη χρονικού προγραμματισμού,
θ) το Σχέδιο Ασφάλειας και Υγείας και ο Φάκελος
Ασφάλειας και Υγείας.
Με όμοια απόφαση τροποποιούνται και συμπληρώνονται τα σχετικά πρότυπα. Οι τύποι των κτιρίων, καθώς
και οι σχετικές μελέτες εξειδικεύονται και αναπροσαρμόζονται ανά περιοχή με κοινή απόφαση:
α) των Υπουργών Περιβάλλοντος και Ενέργειας και
Κλιματικής Κρίσης και Πολιτικής Προστασίας, κατόπιν
γνωμοδότησης του Κεντρικού Συμβουλίου Αρχιτεκτονικής, όταν πρόκειται για παραδοσιακούς οικισμούς και
περιοχές προστασίας και
β) των Υπουργών Πολιτισμού και Κλιματικής Κρίσης
και Πολιτικής Προστασίας, κατόπιν γνωμοδότησης του
αρμόδιου Συμβουλίου του Υπουργείου Πολιτισμού, όταν
πρόκειται για κτίρια χαρακτηρισμένα ως μνημεία, αρχαιολογικούς χώρους και ιστορικούς τόπους αρμοδιότητας
του Υπουργείου Πολιτισμού, κατά την έννοια των περ. γ)
και δ) του άρθρου 2 του Κώδικα νομοθεσίας για την προστασία των αρχαιοτήτων και εν γένει της πολιτιστικής
κληρονομιάς (ν. 4858/2021, Α’ 220).
18. Με απόφαση του Υπουργού Περιβάλλοντος και
Ενέργειας καθορίζονται η διαδικασία δημιουργίας και
τήρησης μητρώου μηχανικών για την έκδοση των οικοδομικών αδειών, η διαδικασία και ο αρμόδιος φορέας
διενέργειας της κλήρωσης της παρ. 5 του άρθρου 24Γ.
19. Με κοινή απόφαση των Υπουργών Εθνικής Οικονομίας και Οικονομικών, Υποδομών και Μεταφορών,
Περιβάλλοντος και Ενέργειας και Κλιματικής Κρίσης και
Πολιτικής Προστασίας, καθορίζονται το ύψος αμοιβής
των μηχανικών της παρ. 5 του άρθρου 24Γ για κάθε άδεια
κτιρίου και η διαδικασία καταβολής της.
20. Με κοινή απόφαση των Υπουργών Εθνικής Οικονομίας και Οικονομικών και Κλιματικής Κρίσης και
Πολιτικής Προστασίας καθορίζονται οι δικαιούχοι, οι
όροι και οι προϋποθέσεις χορήγησης της στεγαστικής
συνδρομής του άρθρου 24Γ, η διαδικασία υποβολής της
σχετικής αίτησης, τα απαιτούμενα στοιχεία και δικαιολογητικά, η διαδικασία χορήγησης της ενίσχυσης και ο
τρόπος καταβολής της, οι υποχρεώσεις των δικαιούχων,
οι διαδικασίες ελέγχων, η διαδικασία ανάκτησης και βεβαίωσης τυχόν αχρεωστήτως καταβληθέντων ποσών,
καθώς και κάθε άλλη λεπτομέρεια για τη χορήγηση της
στεγαστικής συνδρομής.»
2. Κατ’ εξαίρεση, μέχρι το τέλος του οικονομικού
έτους 2024 οι αποφάσεις της παρ. 15 του άρθρου 22
του ν. 4797/2021 εκδίδονται από το αρμόδιο όργανο
του Υπουργείου Εθνικής Οικονομίας και Οικονομικών
και τα έξοδα κίνησης, διανυκτέρευσης και η ημερήσια
αποζημίωση των μελών των ομάδων εργασίας βαρύνουν
τον προϋπολογισμό του Υπουργείου αυτού.
ΚΕΦΑΛΑΙΟ Ζ’
ΔΙΑΤΑΞΕΙΣ ΓΙΑ ΤΟ ΠΡΟΣΩΠΙΚΟ ΤΗΣ ΓΕΝΙΚΗΣ
ΓΡΑΜΜΑΤΕΙΑΣ ΑΠΟΚΑΤΑΣΤΑΣΗΣ ΦΥΣΙΚΩΝ
ΚΑΤΑΣΤΡΟΦΩΝ ΚΑΙ ΚΡΑΤΙΚΗΣ ΑΡΩΓΗΣ
Άρθρο 38
Ωράριο λειτουργίας Γενικής Γραμματείας
Αποκατάστασης Φυσικών Καταστροφών και
Κρατικής Αρωγής
Το ωράριο εργασίας του πάσης φύσεως προσωπικού
το οποίο υπηρετεί στη Γενική Γραμματεία Αποκατάστασης Φυσικών Καταστροφών και Κρατικής Αρωγής
του Υπουργείου Κλιματικής Κρίσης και Πολιτικής Προστασίας, καθώς και του προσωπικού που διατίθεται ή
ασκεί παράλληλα καθήκοντα στις υπηρεσίες της Γενικής
Γραμματείας ή του οποίου οι υπηρεσίες επιτάσσονται
για την καταγραφή και αποκατάσταση των ζημιών που
προκλήθηκαν από φυσικές καταστροφές, δύναται σε
περιπτώσεις έκτακτης ανάγκης να καθορίζεται σε εικοσιτετράωρη βάση, τα Σάββατα, τις Κυριακές και τις
αργίες, καθώς και να τίθεται σε επιφυλακή, ανάλογα με
τις προκύπτουσες υπηρεσιακές ανάγκες.
Άρθρο 39
Αποζημίωση για εργασία καθ’ υπέρβαση του
υποχρεωτικού ωραρίου των υπηρετούντων
στη Γενική Γραμματεία Αποκατάστασης
Φυσικών Καταστροφών και Κρατικής Αρωγής Τροποποίηση περ. 3 παρ. Γ’ άρθρου 20
ν. 4354/2015
Στο πρώτο εδάφιο της περ. 3 της παρ. Γ’ του άρθρου 20
του ν. 4354/2015 (Α’ 176), περί αποζημίωσης για εργασία
καθ’ υπέρβαση του υποχρεωτικού ωραρίου και αποζημίωσης για εργασία προς συμπλήρωση του υποχρεωτικού
ωραρίου, μετά τη φράση «Γενικού Λογιστηρίου του Κράτους» προστίθεται η φράση «, και των υπαλλήλων που
υπηρετούν στη Γενική Γραμματεία Αποκατάστασης Φυσικών Καταστροφών και Κρατικής Αρωγής του Υπουργείου Κλιματικής Κρίσης και Πολιτικής Προστασίας», και
η παρ. 3 διαμορφώνεται ως εξής:
«3. Ο αριθμός των ωρών νυκτερινής, Κυριακών, πέραν
του πενθημέρου και λοιπών εξαιρέσιμων ημερών εργασίας για το φυλακτικό προσωπικό και το προσωπικό
καθαριότητας των μουσείων και αρχαιολογικών χώρων
του Υπουργείου Πολιτισμού, του Κέντρου Λήψεως και
Επεξεργασίας Σημάτων Συναγερμού (ΚΕ.Λ.Ε.Σ.Σ.), των
Ν.Π.Δ.Δ. που εποπτεύονται από το Υπουργείο Πολιτισμού, του προσωπικού των καταστημάτων κράτησης αρμοδιότητας του Υπουργείου Προστασίας του Πολίτη, του
προσωπικού των Οργανισμών Λιμένος Α.Ε. που υπάγεται
στο πεδίο εφαρμογής του Κεφαλαίου Β’ του παρόντος
νόμου, των τελωνειακών και φοροελεγκτικών υπηρεσιών του Υπουργείου Εθνικής Οικονομίας και Οικονομικών,
καθώς και των υπαλλήλων του Γενικού Λογιστηρίου του
Κράτους και των υπαλλήλων που υπηρετούν στη Γενική
Γραμματεία Αποκατάστασης Φυσικών Καταστροφών και
Κρατικής Αρωγής του Υπουργείου Κλιματικής Κρίσης
και Πολιτικής Προστασίας, καθορίζεται με απόφαση του
καθ’ ύλην αρμόδιου Υπουργού, κατ’ εξαίρεση της υποπερ. β’ της περ. 2 της παρ. Α’ του παρόντος, στο πλαίσιο
των εγκεκριμένων σχετικών πιστώσεων. Ο αριθμός των
ωρών νυκτερινής, Κυριακών, πέραν του πενθημέρου και
λοιπών εξαιρέσιμων ημερών εργασίας για το προσωπικό
του Υπουργείου Πολιτισμού που απασχολείται στην οδήγηση των ηλεκτροκίνητων αυτοκινήτων εξυπηρέτησης
ατόμων με αναπηρία (ΑμεΑ) σε αρχαιολογικούς χώρους
που εποπτεύονται από το ίδιο υπουργείο, καθώς και για
το προσωπικό του Οργανισμού Διαχείρισης και Ανάπτυξης Πολιτιστικών Πόρων (Ο.Δ.Α.Π.) που απασχολείται στη
λειτουργία του συστήματος ηλεκτρονικού εισιτηρίου
καθορίζεται με την απόφαση του δευτέρου εδαφίου ή με
όμοια απόφαση κατ’ εξαίρεση της υποπερ. β’ της περ. 2
της παρ. Α’, στο πλαίσιο των εγκεκριμένων σχετικών πιστώσεων. Το ωρομίσθιο της υπερωριακής εργασίας για
όλους τους ανωτέρω υπαλλήλους καθορίζεται σύμφωνα
με την περ. 3 της παρ. Α’, περί του καθορισμού της ωριαίας αποζημίωσης για υπερωριακή εργασία. Η ωριαία
αμοιβή για εργασία πέραν του πενθημέρου είναι ίδια με
αυτή που παρέχεται για υπερωριακή εργασία απογευματινών ωρών και μέχρι την 22:00 ώρα, προσαυξημένη
κατά είκοσι πέντε τοις εκατό (25%). Η προκαλούμενη
δαπάνη για τις πέραν του πενθημέρου αποζημιώσεις
του φυλακτικού προσωπικού, του προσωπικού καθαριότητας των μουσείων και αρχαιολογικών χώρων του
Υπουργείου Πολιτισμού, καθώς και του προσωπικού του
δευτέρου εδαφίου, βαρύνει τον προϋπολογισμό του
Ο.Δ.Α.Π. και καταβάλλεται από αυτόν.»
Άρθρο 40
Ημέρες μετακίνησης εκτός έδρας Τροποποίηση περ. δ’ παρ. 3 άρθρου 3
υποπαρ. Δ.9 παρ. Δ’ άρθρου 2 ν. 4336/2015
Στην περ. δ’ της παρ. 3 του άρθρου 3 της υποπαρ. Δ.9
της παρ. Δ’ του άρθρου 2 του ν. 4336/2015 (Α’ 94), περί
ημερών μετακίνησης εκτός έδρας, η φράση «στη Γενική Διεύθυνση Αποκατάστασης Επιπτώσεων Φυσικών
Καταστροφών της Γενικής Γραμματείας Υποδομών του
Υπουργείου Υποδομών και Μεταφορών, καθώς και στις
διευθύνσεις και τους τομείς που υπάγονται στην ανωτέρω Γενική Διεύθυνση,» αντικαθίσταται από τη φράση
«στις υπηρεσίες της Γενικής Γραμματείας Αποκατάστασης Φυσικών Καταστροφών και Κρατικής Αρωγής του
Υπουργείου Κλιματικής Κρίσης και Πολιτικής Προστασίας,» και η παρ. 3 διαμορφώνεται ως εξής:
«3. Με κοινή απόφαση του καθ’ ύλην αρμοδίου Υπουργού και του Υπουργού Εθνικής Οικονομίας και Οικονομικών, καθορίζονται οι ημέρες μετακίνησης εκτός έδρας
κατ’ έτος και πέραν των ανωτέρω ορίων των παρ. 1 και
2 και μέχρι διακόσιες (200) ημέρες συνολικά για τις μετακινήσεις εκτός έδρας:
α) των πληρωμάτων του Ε.Κ.Α.Β.,
β) των τεχνικών και δημοσιογράφων της Ε.Ρ.Τ. Α.Ε.,
γ) του προσωπικού κλάδου Γεωπόνων και Κτηνιάτρων του Οργανισμού Ελληνικών Γεωργικών Ασφαλίσεων (ΕΛ.Γ.Α.), του προσωπικού του Ο.Π.Ε.Κ.Ε.Π.Ε., για
τους επιτόπιους φυσικούς ελέγχους που υποχρεούται να
διενεργεί σύμφωνα με τους κανονισμούς της Ευρωπαϊκής Ένωσης, καθώς και του προσωπικού του Ελληνικού
Γεωργικού Οργανισμού Δήμητρα που συμμετέχει στη
διενέργεια υποχρεωτικών ελέγχων και επιθεωρήσεων
σε επιχειρήσεις, παραγωγούς και σε σημεία χονδρικής
και λιανικής πώλησης και προκειμένου για τα μέλη του
Σώματος Ελεγκτών Παιγνίων της Επιτροπής Εποπτείας
και Ελέγχου Παιγνίων (Ε.Ε.Ε.Π.) μέχρι εκατόν ογδόντα
(180) ημέρες συνολικά για τη διενέργεια ελέγχων,
δ) των υπαλλήλων που υπηρετούν καθ’ οποιονδήποτε
τρόπο, στις υπηρεσίες της Γενικής Γραμματείας Αποκατάστασης Φυσικών Καταστροφών και Κρατικής Αρωγής του
Υπουργείου Κλιματικής Κρίσης και Πολιτικής Προστασίας,
ε) του Προέδρου της Ελληνικής Στατιστικής Αρχής
μέχρι εκατόν ογδόντα (180) ημέρες συνολικά,
στ) του Προέδρου της Εθνικής Επιτροπής Τηλεπικοινωνιών και Ταχυδρομείων (Ε.Ε.Τ.Τ.), για τα έτη 2022, 2023 και
2024, και μέχρι ενενήντα (90) ημέρες συνολικά κατ’ έτος.»
Άρθρο 41
Έξοδα διανυκτέρευσης - Τροποποίηση
άρθρου 10 της υποπαρ. Δ.9 παρ. Δ’ άρθρου 2
ν. 4336/2015
Στην παρ. 1 του άρθρου 10 της υποπαρ. Δ.9 της παρ. Δ’
του άρθρου 2 του ν. 4336/2015 (Α’ 94), περί εξόδων διανυκτέρευσης, προστίθεται περ. γ’, και η παρ. 1 διαμορφώνεται ως εξής:
«1. Έξοδα διανυκτέρευσης αναγνωρίζονται:
α. Όταν η απόσταση από την έδρα του μετακινουμένου
είναι μεγαλύτερη από εκατόν εξήντα (160) χιλιόμετρα,
εφόσον αυτός κινείται με ιδιωτικής χρήσης ή υπηρεσιακό αυτοκίνητο και μεγαλύτερη από εκατόν είκοσι (120)
χιλιόμετρα, όταν κινείται με συγκοινωνιακό μέσο. Για
μετακινήσεις από την ηπειρωτική στη νησιωτική Χώρα
και αντίστροφα ή από νησί σε νησί σε απόσταση μεγαλύτερη από είκοσι (20) ναυτικά μίλια. Για το αστυνομικό
προσωπικό που εκτελεί αποκλειστικά και μόνο υπηρεσία μεταγωγής κρατουμένων, έξοδα διανυκτέρευσης
αναγνωρίζονται για μετακινήσεις από την ηπειρωτική
στη νησιωτική χώρα και αντίστροφα ή από νησί σε νησί
σε απόσταση μεγαλύτερη από πέντε (5) ναυτικά μίλια.
Αν η μετακίνηση λαμβάνει χώρα και στην ηπειρωτική
και στη νησιωτική Χώρα, η συνολική απόσταση από την
έδρα του μετακινούμενου μέχρι τον τόπο προορισμού
υπολογίζεται σε χιλιόμετρα.
β. Όταν υπάρχει αντικειμενική αδυναμία επιστροφής,
ανεξάρτητα από τις προϋποθέσεις της προηγούμενης
περίπτωσης, η οποία βεβαιώνεται από την οικεία αστυνομική, λιμενική ή αερολιμενική Αρχή.
γ. Όταν για μετακινήσεις του προσωπικού της Γενικής
Γραμματείας Αποκατάστασης Φυσικών Καταστροφών
και Κρατικής Αρωγής που αφορούν σε λόγους που σχετίζονται με φυσικές καταστροφές, η απόσταση από την
έδρα του μετακινουμένου είναι μεγαλύτερη από ογδόντα (80) χιλιόμετρα και όταν η απόσταση είναι μεγαλύτερη από πέντε (5) ναυτικά μίλια εάν η μετακίνηση
γίνεται από την ηπειρωτική στη νησιωτική Χώρα και
αντίστροφα ή από νησί σε νησί. Ειδικά για μετακινήσεις για τη διενέργεια αυτοψιών που συνεχίζονται για
περισσότερες της μίας διαδοχικές ημέρες, η παρούσα εφαρμόζεται όταν η απόσταση από την έδρα του
μετακινούμενου είναι μεγαλύτερη από πενήντα (50)
χιλιόμετρα.»
Άρθρο 42
Εργαζόμενοι με συμβάσεις εργασίας
Ιδιωτικού Δικαίου Ορισμένου Χρόνου στη
Γενική Γραμματεία Αποκατάστασης Φυσικών
Καταστροφών και Κρατικής Αρωγής
Οι εργαζόμενοι με συμβάσεις εργασίας Ιδιωτικού
Δικαίου Ορισμένου Χρόνου στη Γενική Γραμματεία
Αποκατάστασης Φυσικών Καταστροφών και Κρατικής
Αρωγής του Υπουργείου Κλιματικής Κρίσης και Πολιτικής Προστασίας, στο πλαίσιο της κάλυψης των πρόσκαιρων, απρόβλεπτων και επειγουσών αναγκών της Γενικής
Γραμματείας, έχουν δικαίωμα υπογραφής εγγράφων ως
εισηγητές, ιδίως αυτών που αφορούν στην αναζήτηση
δικαιολογητικών για την πλήρωση των προϋποθέσεων
χορήγησης κρατικής αρωγής και στη διαβίβαση των
δικαιολογητικών στην αρμόδια Γενική Διεύθυνση Οικονομικών Υπηρεσιών για τον έλεγχο, την εκκαθάριση και
την πληρωμή της κρατικής αρωγής και την εκκαθάριση
δαπανών που χρηματοδοτούνται από τον Προϋπολογισμό Δημοσίων Επενδύσεων.
Άρθρο 43
Προσωπικό για απρόβλεπτες και επείγουσες
ανάγκες - Τροποποίηση παρ. 2 άρθρου 36
ν. 4765/2021
1. Στο τέλος της παρ. 2 του άρθρου 36 του ν. 4765/2021
(Α’ 6), περί προσωπικού για απρόβλεπτες και επείγουσες
ανάγκες, προστίθεται εδάφιο και η παρ. 2 διαμορφώνεται ως εξής:
«2. Η διάρκεια της απασχόλησης δεν μπορεί να υπερβαίνει τους οκτώ (8) μήνες από την επέλευση του γεγονότος ή την κήρυξη κατάστασης ανάγκης. Με την επιφύλαξη της παρ. 3, ανανέωση ή παράταση της σύμβασης
ή σύναψη νέας σύμβασης ή μετατροπή σε σύμβαση
αορίστου χρόνου, απαγορεύονται. Κατά τα λοιπά, για
το προσωπικό του παρόντος άρθρου εφαρμόζονται
οι εκάστοτε ισχύουσες διατάξεις. Ειδικά όσον αφορά
προσωπικό που προσλαμβάνεται από το Υπουργείο
Κλιματικής Κρίσης και Πολιτικής Προστασίας για τις
ανάγκες της Γενικής Γραμματείας Αποκατάστασης Φυσικών Καταστροφών και Κρατικής Αρωγής, η διαδικασία
σύναψης των συμβάσεων απασχόλησης μπορεί να ολοκληρωθεί εντός δώδεκα (12) μηνών από την επέλευση
του γεγονότος ή την κήρυξη κατάστασης ανάγκης και η
διάρκεια απασχόλησης του πρώτου εδαφίου δεν μπορεί
να υπερβαίνει τους οκτώ (8) μήνες από τη σύναψη των
συμβάσεων.»
ΚΕΦΑΛΑΙΟ Η’
ΕΝΙΣΧΥΣΗ ΥΠΗΡΕΣΙΩΝ ΣΕ
ΠΕΡΙΠΤΩΣΗ ΦΥΣΙΚΩΝ ΚΑΤΑΣΤΡΟΦΩΝ
Άρθρο 44
Αρμοδιότητες Κεντρικού Συμβουλίου
Αρχιτεκτονικής σε περιπτώσεις φυσικών
καταστροφών - Προσθήκη περ. ζ) στην παρ. 1
του άρθρου 14 του ν. 4495/2017
Στην παρ. 1 του άρθρου 14 του ν. 4495/2017 (Α’ 167),
περί αρμοδιοτήτων του Κεντρικού Συμβουλίου Αρχιτεκτονικής προστίθεται περ. ζ) και η παρ. 1 διαμορφώνεται
ως εξής:
«1. Το Κεντρικό Συμβούλιο Αρχιτεκτονικής έχει τις εξής
αρμοδιότητες:
α) εισηγείται και γνωμοδοτεί στον Υπουργό Περιβάλλοντος και Ενέργειας για θέματα που έχουν σχέση με τον
αρχιτεκτονικό σχεδιασμό, αυτεπαγγέλτως ή ύστερα από
σχετικό ερώτημα του Υπουργού,
β) γνωμοδοτεί επί των αρχιτεκτονικών μελετών της
περ. ε’ της παρ. 1 του άρθρου 7, των μελετών διαμόρφωσης σε περιπτώσεις πλατειών και κοινοχρήστων
χώρων ιδιαίτερης σημασίας της περ. δ’ της παρ. 1 του
άρθρου 7, καθώς και των περιπτώσεων του άρθρου 10
του ν. 4067/2012 (Α’ 79), όταν διαβιβάζονται σε αυτό από
τα Συμβούλια Αρχιτεκτονικής ή από τα Περιφερειακά
Συμβούλια Αρχιτεκτονικής,
γ) γνωμοδοτεί επί των αρχιτεκτονικών μελετών σε όλες
τις περιπτώσεις που η χορήγηση της οικοδομικής άδειας
ανατίθεται στη Διεύθυνση Αρχιτεκτονικής, Οικοδομικών
Κανονισμών και Αδειοδοτήσεων (Δ.Α.Ο.Κ.Α.) του Υπουργείου Περιβάλλοντος και Ενέργειας,
δ) για κάθε άλλη περίπτωση που από γενικές ή ειδικές
διατάξεις απαιτείται γνωμοδότηση του ΚΕ.Σ.Α.,
ε) γνωμοδοτεί για τις περιπτώσεις ανέγερσης ή επέκτασης του άρθρου 7, των οποίων η συνολική προσμετρώμενη στον Συντελεστή Δόμησης επιφάνεια είναι άνω
των πέντε χιλιάδων (5.000) τ.μ., και για την κατασκευή
μόνιμων κτιριακών εγκαταστάσεων έργων ιδιαίτερης
περιβαλλοντικής και οικιστικής σημασίας, καθώς και
έργων ως προς τα οποία ισχύουν ειδικοί όροι δόμησης,
στ) γνωμοδοτεί για λόγους επίσπευσης επί αιτημάτων
τα οποία παραπέμπονται σε αυτό από τον Γενικό Γραμματέα Χωρικού Σχεδιασμού και Αστικού Περιβάλλοντος
του Υπουργείου Περιβάλλοντος και Ενέργειας, για τα
οποία εκκρεμεί η εξέτασή τους στο αρμόδιο Συμβούλιο
Αρχιτεκτονικής (Σ.Α.) για τουλάχιστον ένα δίμηνο κατόπιν αιτήματος από τον ενδιαφερόμενο για μεταφορά
τους στο ΚΕ.Σ.Α. δια του οποίου αποδεικνύονται η καθυστέρηση εξέτασης και ο λόγος επίσπευσης.
ζ) γνωμοδοτεί ως προς την ανάγκη επίσπευσης επί
αιτημάτων τα οποία παραπέμπονται σε αυτό από τον
Υπουργό Περιβάλλοντος και Ενέργειας, για τα οποία
εκκρεμεί η εξέτασή τους στο αρμόδιο Συμβούλιο Αρχιτεκτονικής (Σ.Α.) και αφορούν σε αποκατάσταση ζημιών
που προκλήθηκαν από φυσικές καταστροφές.»
ΚΕΦΑΛΑΙΟ Θ’
ΜΕΤΑΒΑΤΙΚΕΣ ΚΑΙ ΤΕΛΙΚΕΣ ΔΙΑΤΑΞΕΙΣ
Άρθρο 45
Αρμοδιότητες Αυτοτελούς Διεύθυνσης
Διοίκησης και Υποστήριξης - Προσθήκη παρ. 8
στο άρθρο 34 του ν. 4662/2020
Στο άρθρο 34 του ν. 4662/2020 (Α’ 27), περί της διάρθρωσης και των αρμοδιοτήτων της Αυτοτελούς Διεύθυνσης Διοίκησης και Υποστήριξης προστίθεται παρ. 8,
ως εξής:
«8. Μέχρι την έκδοση του οργανισμού του Υπουργείου
Κλιματικής Κρίσης και Πολιτικής Προστασίας, στις αρμοδιότητες της Αυτοτελούς Διεύθυνσης Διοίκησης και
Υποστήριξης της παρ. 1 και των τμημάτων των παρ. 2
έως και 4, εντάσσεται το σύνολο των οργανικών μονάδων της Γενικής Γραμματείας Αποκατάστασης Φυσικών
Καταστροφών και Κρατικής Αρωγής και των ιδιαίτερων
γραφείων του Υπουργείου Κλιματικής Κρίσης και Πολιτικής Προστασίας, με την επιφύλαξη ειδικότερων διατάξεων του π.δ. 77/2023 (Α’ 130).»
Άρθρο 46
Μεταβατική περίοδος υποστήριξης του
Ταμείου Κρατικής Αρωγής - Ορισμός
Φυσικών Καταστροφών
1. Έως τις 31.12.2024 το Ταμείο Κρατικής Αρωγής υποστηρίζεται διοικητικά από την Αυτοτελή Διεύθυνση Ανθρώπινου Δυναμικού και Οργάνωσης και οικονομικά
από τη Γενική Διεύθυνση Οικονομικών Υπηρεσιών του
Υπουργείου Εθνικής Οικονομίας και Οικονομικών.
2. Όπου στον ν. 4797/2021 (Α’ 66) υπάρχει αναφορά σε
«θεομηνίες», νοούνται οι «φυσικές καταστροφές», ήτοι
σεισμοί, χιονοστιβάδες, κατολισθήσεις και πλημμύρες,
ανεμοστρόβιλοι, τυφώνες, εκρήξεις ηφαιστείων, πυρ
καγιές δασών, καθώς και ανεξέλεγκτες πυρκαγιές από
φυσικά αίτια.
ΚΕΦΑΛΑΙΟ Ι’
ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 47
Εξουσιοδοτικές διατάξεις
1. Με απόφαση του Υπουργού Κλιματικής Κρίσης
και Πολιτικής Προστασίας, ανατίθεται η διοικητική και
γραμματειακή υποστήριξη του Παρατηρητηρίου του άρθρου 3 στη Γενική Γραμματεία Αποκατάστασης Φυσικών
Καταστροφών και Κρατικής Αρωγής. Με όμοια απόφαση,
μπορεί να καθορίζονται το χρονοδιάγραμμα, η συγκρότηση των ομάδων εργασίας, καθώς και τα ειδικότερα
στάδια λειτουργίας του Παρατηρητηρίου, ως προς την
άσκηση όλων ή ορισμένων από τις αρμοδιότητές του και
να εξειδικεύονται οι όροι λειτουργίας του Συμβουλίου.
2. Με κοινή απόφαση των Υπουργών Εθνικής Οικονομίας και Οικονομικών, Ανάπτυξης και Κλιματικής Κρίσης
και Πολιτικής Προστασίας, δύνανται να εξειδικεύονται
οι προϋποθέσεις εφαρμογής του άρθρου 5, οι υπόχρεες
επιχειρήσεις και οι καλυπτόμενες ζημιές, το εύρος και
οι προϋποθέσεις της ασφάλισης, κάθε θέμα σχετικό με
την υποχρέωση ασφάλισης στις περιπτώσεις νεοσύστατων επιχειρήσεων και εταιρικού μετασχηματισμού των
υπόχρεων επιχειρήσεων, η διαδικασία και τα όργανα
διενέργειας του ελέγχου τήρησης της υποχρέωσης, η
διαδικασία βεβαίωσης και είσπραξης του προστίμου της
παρ. 3 του άρθρου 5, καθώς και κάθε άλλη αναγκαία λεπτομέρεια για την εφαρμογή του ιδίου άρθρου 5. Με την
ίδια ή όμοια απόφαση δύνανται να εισάγονται εξαιρέσεις
από την υποχρέωση ασφάλισης, να καθορίζονται οι όροι,
οι προϋποθέσεις, τα δικαιολογητικά και η διαδικασία της
εξαίρεσης, καθώς και να ρυθμίζεται κάθε σχετικό με αυτή
ζήτημα.
3. Με κοινή απόφαση των Υπουργών Εθνικής Οικονομίας και Οικονομικών και Κλιματικής Κρίσης και Πολιτικής Προστασίας, μετά από εισήγηση του Διοικητή της
Ανεξάρτητης Αρχής Δημοσίων Εσόδων, καθορίζονται
η προθεσμία υποβολής των αιτήσεων για την υπαγωγή
στη ρύθμιση του άρθρου 23, καθώς και κάθε άλλο ειδικότερο ζήτημα.
4. Με απόφαση του Υπουργού Κλιματικής Κρίσης και
Πολιτικής Προστασίας καθορίζονται το ωράριο εργασίας
και ο αριθμός του προσωπικού που απασχολείται κάθε
φορά ή είναι σε επιφυλακή, σύμφωνα με το άρθρο 38.
ΚΕΦΑΛΑΙΟ ΙΑ’
ΔΙΑΤΑΞΕΙΣ ΓΙΑ ΤΟ ΠΥΡΟΣΒΕΣΤΙΚΟ ΣΩΜΑ
Άρθρο 48
Εκτέλεση πρόσθετης υπηρεσίας
πυροσβεστικού προσωπικού κατά την
αντιπυρική περίοδο - Τροποποίηση περ. ΚΑ’
άρθρου 127 ν. 4472/2017
Στην περ. ΚΑ’ του άρθρου 127 του ν. 4472/2017 (Α’ 74)
περί μισθολογικής κατάταξης και εξέλιξης, α) το πρώτο
εδάφιο αντικαθίσταται, β) το τρίτο εδάφιο τροποποιείται
με την αύξηση των επιπλέον οκταώρων που δύνανται
να εκτελούνται καθ’ όλη τη διάρκεια της αντιπυρικής
περιόδου από δώδεκα (12) σε δεκαέξι (16), και η περ. ΚΑ’
διαμορφώνεται ως εξής:
«ΚΑ. Το πυροσβεστικό προσωπικό Γενικών Καθηκόντων και οι πυροσβέστες δασικών επιχειρήσεων (Π.Δ.Ε.)
κατά τη διάρκεια έκαστης αντιπυρικής περιόδου για την
κάλυψη των αυξημένων επιχειρησιακών αναγκών δασοπυρόσβεσης, και εφόσον η κατηγορία κινδύνου εκδήλωσης πυρκαγιάς ορίζεται ως υψηλή (3), πολύ υψηλή (4) ή
κατάσταση συναγερμού (5) στα γεωγραφικά όρια της
Περιφερειακής Πυροσβεστικής Διοίκησης όπου ανήκει,
δύναται να διατίθεται για εκτέλεση πρόσθετης υπηρεσίας για περιπολία, εφόσον το επιθυμεί, κατόπιν έγκρισης
του οικείου Διοικητή, μέχρι τέσσερα (4) οκτάωρα τον
μήνα, πέραν του προβλεπόμενου ωραρίου εργασίας,
με την καταβολή αποζημίωσης. Η εν λόγω αποζημίωση
ορίζεται στο ύψος που προβλέπεται για την πέραν του
πενθημέρου εργασία του προσωπικού αυτού, προσαυξημένη κατά είκοσι τοις εκατό (20%) και χορηγείται με
τις ίδιες προϋποθέσεις. Σε κάθε περίπτωση, το ως άνω
προσωπικό δύναται να εκτελεί έως δεκαέξι (16) επιπλέον
οκτάωρα καθ’ όλη τη διάρκεια της αντιπυρικής περιόδου.»
Άρθρο 49
Τοποθετήσεις - μεταθέσεις για κάλυψη κενών
οργανικών θέσεων - Τροποποίηση άρθρου 149
ν. 4662/2020
Στο τέλος του τρίτου εδαφίου του άρθρου 149
ν. 4662/2020 (Α’ 27), περί τοποθετήσεων μεταθέσεων
για κάλυψη κενών οργανικών θέσεων, λέξη «Επιπυραγού» αντικαθίσταται από τη λέξη «Αντιπυράρχου» και
το άρθρο 149 διαμορφώνεται ως εξής:
«Άρθρο 149
Τοποθετήσεις - μεταθέσεις για κάλυψη
κενών οργανικών θέσεων
Οι υπάλληλοι τοποθετούνται και μετατίθενται σε κενές οργανικές θέσεις του βαθμού τους. Σε εξαιρετικές
περιπτώσεις, μετά από αιτιολογημένη απόφαση του αρμόδιου Συμβουλίου Μεταθέσεων, μπορούν να υπηρετήσουν σε οργανικές θέσεις ανώτερες του βαθμού τους ή
κατώτερες με αίτησή τους, εφόσον στις περιπτώσεις αυτές εξυπηρετείται το υπηρεσιακό συμφέρον. Στα Πυροσβεστικά Κλιμάκια ως Προϊστάμενοι αυτών υπηρετούν
βαθμοφόροι μέχρι και τον βαθμό του Αντιπυράρχου.»
Άρθρo 50
Μετακινήσεις - Τροποποίηση άρθρου 161
ν. 4662/2020
Στο άρθρο 161 του ν. 4662/2020 (Α’ 27), περί μετακινήσεων, α) στις περ. β) και γ) επανακαθορίζονται τα αρμόδια όργανα για τη λήψη απόφασης μετακίνησης, β) στην
περ. γ) η φράση «για τους υπαλλήλους Πυροσβεστικών
Υπηρεσιών» αντικαθίσταται από τη φράση «για το κατώτερο πυροσβεστικό προσωπικό των Πυροσβεστικών
Υπηρεσιών,», γ) στο δεύτερο εδάφιο της παρ. 5 η φράση
«μέχρι και τριάντα πέντε (35) ετών» αντικαθίσταται από
τη φράση «μέχρι και σαράντα (40) ετών» και το άρθρο
161 διαμορφώνεται ως εξής:
«1. Οι μετακινήσεις υπαλλήλων μεταξύ υπηρεσιών
που βρίσκονται στην «ίδια πόλη» κατά την έννοια του
άρθρου 164 του παρόντος δεν θεωρούνται μεταθέσεις
ή αποσπάσεις, ενεργούνται αζημίως για το Δημόσιο και
γίνονται οποτεδήποτε χωρίς απόφαση Υπηρεσιακού
Συμβουλίου.
2. Αρμόδιοι για τη λήψη απόφασης μετακίνησης είναι:
α) Ο Αρχηγός, για τους Διοικητές Υπηρεσιών, καθώς και
για υπαλλήλους από και προς τις Κεντρικές Υπηρεσίες.
β) Ο κατά τόπον αρμόδιος Συντονιστής Επιχειρήσεων,
κατόπιν πρότασης του Διοικητή της οικείας ΠΕ.ΠΥ.Δ., με
τη σύμφωνη γνώμη του Αρχηγού του Πυροσβεστικού
Σώματος, για όλους τους Αξιωματικούς, καθώς και τους
υπαλλήλους από και προς τις Ειδικές Μονάδες Αντιμετώπισης Καταστροφών (Ε.Μ.Α.Κ.), τις Ειδικές Μονάδες Δασικών Επιχειρήσεων (Ε.ΜΟ.Δ.Ε.) και το Μηχανοκίνητο Ειδικό Τμήμα Πυροσβεστικών Επιχειρήσεων (Μ.Ε.Τ.Π.Ε.) και
για υπαλλήλους μεταξύ περισσοτέρων της μίας ΔΙ.Π.Υ..
γ) Ο κατά τόπον αρμόδιος Διοικητής ΠΕ.ΠΥ.Δ., κατόπιν
πρότασης του Διοικητή της οικείας ΔΙ.Π.Υ. και ΔΙ.ΠΥ.Ν., με
τη σύμφωνη γνώμη του Υπαρχηγού του Πυροσβεστικού
Σώματος, για το κατώτερο πυροσβεστικό προσωπικό
των Πυροσβεστικών Υπηρεσιών, Σταθμών και Κλιμακίων
χωρικής αρμοδιότητάς τους.
3. Οι μετακινήσεις δύναται να πραγματοποιηθούν είτε
κατόπιν αίτησης του υπαλλήλου για λόγους επαρκώς
αιτιολογημένους είτε με πρωτοβουλία της υπηρεσίας
για την κάλυψη επιχειρησιακών αναγκών.
4. Η μετακίνηση υπαλλήλου πραγματοποιείται, χωρίς
αίτηση στις εξής περιπτώσεις:
α) Προκειμένου να καλυφθούν υπηρεσιακές ανάγκες.
Στην περίπτωση αυτή προτιμώνται υπάλληλοι της
αυτής υπηρεσίας και ειδικότητας που δεν έχουν μετακινηθεί στο παρελθόν και έχουν, σε σχέση με τους ομοιόβαθμούς τους, τα λιγότερα μόρια. Η χρονική διάρκειά
της δεν μπορεί να υπερβαίνει τους τέσσερις (4) μήνες
εκτός των μετακινήσεων που:
αα. πραγματοποιούνται για κάλυψη αναγκών της αντιπυρικής περιόδου,
ββ. πραγματοποιούνται για ανάληψη καθηκόντων διοίκησης, η οποία δεν μπορεί να υπερβαίνει το ένα (1)
έτος,
γγ. η απόσταση μεταξύ της υπηρεσίας προτίμησης και
της υπηρεσίας μετακίνησης δεν υπερβαίνει τα τριάντα
(30) χιλιόμετρα. Σε περίπτωση που η απόσταση αυτή
υπερβαίνει τα πενήντα ένα (51) χιλιόμετρα, ο υπάλληλος
λαμβάνει πέντε (5) μόρια ανά μήνα υπηρεσίας.
β) Σε περίπτωση τέλεσης σοβαρών πειθαρχικών παραπτωμάτων.
Οι μετακινήσεις της παρ. 4 δεν μπορεί να είναι πλέον
της μίας (1) εντός του αυτού ημερολογιακού έτους για
κάθε υπάλληλο.
5. Στις Ε.Μ.Α.Κ. μετακινείται και υπηρετεί μόνο πυροσβεστικό προσωπικό. Οι μετακινήσεις προς τις Ε.Μ.Α.Κ.
υπαλλήλων μέχρι και τον βαθμό του Πυρονόμου επιτρέπονται, εφόσον η ηλικία τους είναι μέχρι και σαράντα (40) ετών, προηγουμένων υποχρεωτικά αυτών που
έχουν υπηρετήσει τη στρατιωτική τους θητεία σε Ειδικές
Δυνάμεις των Ενόπλων Δυνάμεων και είναι κάτοχοι πτυχίου υποβρύχιου καταστροφέα ή αλεξιπτωτιστή, άλλως,
αυτών που έχουν υπηρετήσει μόνον σε Ειδικές Δυνάμεις.
Έπονται οι κάτοχοι πτυχίων Σχολών Ενόπλων Δυνάμεων
και Σωμάτων Ασφαλείας σε αντικείμενα που σχετίζονται
με ορειβασία, αναρρίχηση, κατάδυση και εκπαίδευση
σκύλων και ελλείψει αυτών οι κάτοχοι ανάλογων πτυχίων
Ιδιωτικών Σχολών της Χώρας ή αλλοδαπής.»
Άρθρο 51
Μετακινήσεις προσωπικού εντός ίδιας πόλης -
Τροποποίηση παρ. 1 άρθρου 164 ν. 4662/2020
Η παρ. 1 του άρθρου 164 του ν. 4662/2020 (Α’ 27), περί
μεταβατικών διατάξεων, τροποποιείται με τη διαγραφή
της εξαίρεσης της νήσου Ευβοίας στην υποπερ. γγ) της
περ. α’ από την έννοια της «ίδιας πόλης» και η παρ. 1
διαμορφώνεται ως εξής:
«1. Για την εφαρμογή των διατάξεων του παρόντος
Κεφαλαίου θεωρείται ότι:
α. Ευρίσκονται στην «ίδια πόλη» οι Πυροσβεστικές
Υπηρεσίες και Κλιμάκια που λειτουργούν:
αα) στον ίδιο νομό της ηπειρωτικής χώρας, συμπεριλαμβανόμενων των νήσων Σαλαμίνας και Αγκιστρίου,
ββ) στον ίδιο νομό της νήσου Κρήτης,
γγ) στο ίδιο νησί.
β. Οι θέσεις Ανθυποπυραγών, Υποπυραγών, Πυραγών
και Πυροσβεστών Υπαρχιπυροσβεστών, Αρχιπυροσβεστών Πυρονόμων θεωρούνται ως ενιαίες.
γ. Όσοι προέρχονται από την κατηγορία των Πυροσβεστών πενταετούς υποχρέωσης, υπηρετούν ως πυροσβεστικό προσωπικό από την ημερομηνία πρόσληψής τους
με την ιδιότητα αυτή.»
ΚΕΦΑΛΑΙΟ ΙΒ’
ΛΟΙΠΕΣ ΔΙΑΤΑΞΕΙΣ
Άρθρο 52
Παράταση προθεσμίας μεταφοράς της Εθνικής
Μετεωρολογικής Υπηρεσίας και του Εθνικού
Αστεροσκοπείου Αθηνών στο Υπουργείο
Κλιματικής Κρίσης και Πολιτικής Προστασίας
1. H ισχύς της παρ. 4 του άρθρου 19 του ν. 5075/2023
(Α’ 206), περί της μεταφοράς του Εθνικού Αστεροσκοπείου Αθηνών στο Υπουργείο Κλιματικής Κρίσης και Πολιτικής Προστασίας, ως προς, α) τις αρμοδιότητες που
σχετίζονται με τις διοικητικές και οικονομικές λειτουργίες
του Εθνικού Αστεροσκοπείου Αθηνών και β) τη δαπάνη
για την επιχορήγηση του φορέα που βαρύνει τις πιστώσεις του προϋπολογισμού του Υπουργείου Ανάπτυξης,
παρατείνεται από τη λήξη της, έως την 31η.12.2024.
2. Η ισχύς της παρ. 7 του άρθρου 20 του ν. 5075/2023,
περί της έκδοσης της διαπιστωτικής πράξης, α) του
Υπουργού Εθνικής Άμυνας με την οποία μεταφέρεται το
προσωπικό της παρ. 1 του άρθρου 20 του ν. 5075/2023
στο Υπουργείο Κλιματικής Κρίσης και Πολιτικής Προστασίας και β) του Υπουργού Κλιματικής Κρίσης και Πολιτικής Προστασίας για την κατάταξη του προσωπικού
της παρ. 1 του άρθρου 20 του ν. 5075/2023 σε ισάριθμες
θέσεις αντίστοιχης κατηγορίας, κλάδου ή ειδικότητας
των υπηρεσιών του Υπουργείου, παρατείνεται από τη
λήξη της, έως την 31η.12.2024.
3. Η ισχύς της παρ. 2 του άρθρου 21 του ν. 5075/2023,
περί της έκδοσης κοινής απόφασης των Υπουργών
Κλιματικής Κρίσης και Πολιτικής Προστασίας, Εθνικής
Οικονομίας και Οικονομικών, Εθνικής Άμυνας και Εσωτερικών για τη διοικητική διαδικασία μεταφοράς της
Εθνικής Μετεωρολογικής Υπηρεσίας και του αντίστοιχου προσωπικού στο Υπουργείο Κλιματικής Κρίσης και
Πολιτικής Προστασίας, τα συναφή θέματα υπηρεσιακής
κατάστασης, μεταθέσεων και κάθε είδους μετακινήσεων
του προσωπικού, την κάλυψη των κάθε είδους δαπανών
των μεταφερόμενων οργανικών μονάδων, τη στέγαση
υπηρεσιών, καθώς και κάθε άλλο σχετικό θέμα για την
εφαρμογή του άρθρου 20 του ν. 5075/2023, παρατείνεται από τη λήξη της, έως την 31η.12.2024.
Άρθρο 53
Δαπάνες Υπουργείων Κλιματικής Κρίσης
και Πολιτικής Προστασίας, Υποδομών και
Μεταφορών για μισθώματα
1. Tο Ελληνικό Δημόσιο αναγνωρίζει την οφειλή των
Υπουργείων Κλιματικής Κρίσης και Πολιτικής Προστασίας και Υποδομών και Μεταφορών προς την εκμισθώτρια
ανώνυμη εταιρεία με την επωνυμία «Τράπεζα Eurobank
Ανώνυμη Εταιρεία», ποσού εννιακοσίων είκοσι χιλιάδων
επτακοσίων εξήντα πέντε και ογδόντα ενός λεπτών
(920.765,81) ευρώ, η οποία αφορά σε μισθώματα του
τέταρτου τρίμηνου του έτους 2020, για το μίσθιο όπου
στεγάζονται τα ως άνω Υπουργεία, επί της Λεωφόρου
Κηφισίας αρ. 37 - 39 στο Μαρούσι. Η σχετική δαπάνη
επιβαρύνει κατά ποσοστό ογδόντα και πενήντα τέσσερα τοις εκατό (80,54%) το Υπουργείο Κλιματικής Κρίσης
και Πολιτικής Προστασίας και κατά ποσοστό δέκα εννέα και σαράντα έξι τοις εκατό (19,46%) το Υπουργείο
Υποδομών και Μεταφορών. Η πληρωμή της δαπάνης
πραγματοποιείται, κατά παρέκκλιση κάθε γενικής ή ειδικής διάταξης της κείμενης εθνικής νομοθεσίας, έως την
31η.12.2024 από το Υπουργείο Υποδομών και Μεταφορών, έπειτα από μεταφορά σε αυτό πίστωσης ισόποσης
με την αναλογούσα επιβάρυνση του Υπουργείου Κλιματικής Κρίσης και Πολιτικής Προστασίας.
2. Οι δαπάνες υπηρεσιών κοινής ωφέλειας του μισθίου της παρ. 1 επιβαρύνουν κατά ποσοστό ογδόντα
και πενήντα τέσσερα τοις εκατό (80,54%) το Υπουργείο
Κλιματικής Κρίσης και Πολιτικής Προστασίας και κατά
ποσοστό δέκα εννέα και σαράντα έξι τοις εκατό (19,46%)
το Υπουργείο Υποδομών και Μεταφορών. Η πληρωμή
της σχετικής δαπάνης πραγματοποιείται από το Υπουργείο Υποδομών και Μεταφορών έπειτα από μεταφορά
σε αυτό πίστωσης ισόποσης με την αναλογούσα επιβάρυνση του Υπουργείου Κλιματικής Κρίσης και Πολιτικής
Προστασίας. Δεδουλευμένες δαπάνες υπηρεσιών κοινής
ωφέλειας που παρασχέθηκαν προς το μίσθιο από την
1η.10.2020 έως και την έναρξη ισχύος του παρόντος,
εξοφλούνται, κατά παρέκκλιση κάθε γενικής ή ειδικής
διάταξης της κείμενης εθνικής νομοθεσίας, έως την
31η.12.2024 από το Υπουργείο Υποδομών και Μεταφορών έπειτα από μεταφορά σε αυτό πίστωσης ισόποσης
με την αναλογούσα επιβάρυνση του Υπουργείου Κλιματικής Κρίσης και Πολιτικής Προστασίας.
3. Το Ελληνικό Δημόσιο αναγνωρίζει την οφειλή του
Υπουργείου Κλιματικής Κρίσης και Πολιτικής Προστασίας προς την ανώνυμη εταιρεία με την επωνυμία «Διεθνής
Έκθεση Θεσσαλονίκης Ανώνυμη Εταιρεία» και διακριτικό
τίτλο «Δ.Ε.Θ. - HELEXPO Α.Ε.», ποσού εξακοσίων ογδόντα
τριών χιλιάδων (683.000) ευρώ, συμπεριλαμβανομένου
του Φόρου Προστιθέμενης Αξίας, η οποία αφορά σε αποζημίωση χρήσης, καθώς και δαπάνες υπηρεσιών κοινής
ωφέλειας, για το χρονικό διάστημα από την 1η.4.2023
έως την 31η.12.2023, για τους παραχωρούμενους χώρους επί της Λεωφόρου Κηφισίας αρ. 37 - 39 στο Μαρούσι. Η πληρωμή της δαπάνης πραγματοποιείται, κατά
παρέκκλιση κάθε γενικής ή ειδικής διάταξης της κείμενης εθνικής νομοθεσίας, από το Υπουργείο Κλιματικής
Κρίσης και Πολιτικής Προστασίας, έως την 30ή.9.2024.
Άρθρο 54
Χορήγηση ενισχύσεων σε επιχειρήσεις και
αγροτικές εκμεταλλεύσεις με οικονομικές
απώλειες σε περιοχές που επλήγησαν
από εκτεταμένες φυσικές καταστροφές Τροποποίηση άρθρου 6Γ ν. 4797/2021
Στην παρ. 1 του άρθρου 6Γ του ν. 4797/2021 (Α’ 66)
προστίθενται μετά τη φράση «σε περιοχές που επλήγησαν» η φράση «είτε άμεσα» και μετά τη φράση «από
εκτεταμένες φυσικές καταστροφές» η φράση «είτε και
έμμεσα από εκτεταμένες φυσικές καταστροφές στις ίδιες
ή σε όμορες περιοχές» και η παρ. 1 διαμορφώνεται ως
εξής:
«1. Σε επιχειρήσεις που έχουν έδρα ή υποκατάστημα,
καθώς και σε αγροτικές εκμεταλλεύσεις που δραστηριοποιούνται, σε περιοχές που επλήγησαν είτε άμεσα από
εκτεταμένες φυσικές καταστροφές είτε και έμμεσα από
εκτεταμένες φυσικές καταστροφές στις ίδιες ή σε όμορες
περιοχές και υφίστανται συνεπεία αυτών οικονομικές
απώλειες σε βραχυπρόθεσμο ή μεσοπρόθεσμο ορίζοντα, δύναται να θεσπίζονται καθεστώτα για τη χορήγηση
ενίσχυσης με τη μορφή επιχορήγησης για συγκεκριμένη
περίμετρο δικαιούχων.»
Άρθρο 55
Παράταση συμμόρφωσης ρυμουλκών πλοίων -
Αντικατάσταση παρ. 1 άρθρου 16 π.δ. 83/2022
1. Η παρ. 1 του άρθρου 16 του π.δ. 83/2022 (Α’ 229),
αντικαθίσταται ως εξής:
«1. α) Τα υφιστάμενα ρυμουλκά πλοία τα οποία, κατά
την έναρξη ισχύος του παρόντος, εκτελούν ρυμουλκικές
εργασίες κάθε είδους, συνεχίζουν τη δραστηριοποίησή τους, μέχρι να συμμορφωθούν με τις διατάξεις των
Μερών Α’ και Γ’ και σε κάθε περίπτωση όχι πέραν της
30ής.4.2026, υπό τις προϋποθέσεις του παρόντος άρθρου.
β) Με την επιφύλαξη της περ. γ), εφόσον διαπιστώνεται
από τους φορείς της περ. α) της παρ. 5 του άρθρου 9, ότι
δεν διατίθενται για την παροχή των αιτηθέντων εργασιών ρυμούλκησης: βα) είτε συμμορφούμενα ρυμουλκά
πλοία, ββ) είτε ρυμουλκά πλοία που έχουν αιτηθεί τον
έλεγχο συμμόρφωσης με τις διατάξεις των Μερών Α’και
Γ’ για την παροχή εργασιών ρυμούλκησης, και είναι εφοδιασμένα με βεβαίωση Αναγνωρισμένου Οργανισμού
από την οποία προκύπτει ότι έχει εκκινήσει και τελεί σε
εξέλιξη η διαδικασία συμμόρφωσής τους, δύνανται κατ’
εξαίρεση να δραστηριοποιούνται στην περιοχή αρμοδιότητάς τους και μη συμμορφούμενα ρυμουλκά πλοία.
γ) Από την 1η.3.2025 ρυμουλκά πλοία, τα οποία
συμμορφώνονται με τις διατάξεις των Μερών Α’και Γ’,
αναλαμβάνουν κατά προτεραιότητα τις ρυμουλκικές
εργασίες. Οι φορείς της περ. α) της παρ. 5 του άρθρου 9
μεριμνούν για την τήρηση της ως άνω προτεραιότητας
στην περιοχή αρμοδιότητάς τους.»
2. Η ισχύς της παρ. 1 αρχίζει την 1η.7.2024.
3. Η περ. α) της παρ. 4 του άρθρου 11 του π.δ. 83/2022,
περί χρήσης ρυμουλκών αποκλειστικά για εργασίες
πρόσδεσης και απόδεσης, ισχύει μέχρι την 30ή.4.2026.
Άρθρο 56
Δυνατότητα παράτασης διάρκειας Οριστικής
Προσφοράς Σύνδεσης - Δυνατότητα μέτρησης
ενέργειας στη Χαμηλή Τάση - Τροποποιήσεις
άρθρων 5 και 12 ν. 4951/2022
1. Στο τέλος της παρ. 16 του άρθρου 5 του ν. 4951/2022
(Α’ 129), προστίθενται δύο εδάφια σχετικά με την παράταση σύνδεσης σταθμών όπου απαιτείται κατασκευή
υποσταθμών υπερυψηλής τάσης ή γραμμής μεταφοράς
υψηλής ή υπερυψηλής τάσης και η παρ. 16 διαμορφώνεται ως εξής:
«16. Η Οριστική Προσφορά Σύνδεσης ισχύει για τρία
(3) έτη από την ημερομηνία χορήγησής της με την
επιφύλαξη της παρ. 17. Εντός της διάρκειας ισχύος της
ο ενδιαφερόμενος υποχρεούται να υποβάλει πλήρη
αίτηση για τη σύναψη Σύμβασης Σύνδεσης. Εφόσον
εντός της διάρκειας ισχύος της Οριστικής Προσφοράς Σύνδεσης εκδοθεί Άδεια Εγκατάστασης για τον
σταθμό, η Οριστική Προσφορά Σύνδεσης και η οικεία
Σύμβαση Σύνδεσης παρατείνονται αυτοδίκαια μέχρι
τη λήξη της Άδειας Εγκατάστασης, λαμβανομένου
υπόψη και του άρθρου 31, περί διασφάλισης υλοποίησης έργων.
Για περιπτώσεις σταθμών του άρθρου 14, που συνδέονται στο Σύστημα μέσω κοινού υποσταθμού υπερυψηλής τάσης, όπως περιγράφεται στις σχετικές Οριστικές Προσφορές Σύνδεσης, ο χρόνος υλοποίησης για
την κατασκευή των υποσταθμών υπερυψηλής τάσης ή
γραμμών μεταφοράς υψηλής ή υπερυψηλής τάσης καθορίζεται από την τελευταία σχετική εκδοθείσα Οριστική
Προσφορά Σύνδεσης.
Μετά την παρέλευση της προθεσμίας αυτής δύναται
να παραταθεί η διάρκεια ισχύος των Οριστικών Προσφορών Σύνδεσης των σταθμών Α.Π.Ε. του προηγούμενου εδαφίου, μετά από αίτημα των ενδιαφερόμενων,
κατά έξι (6) επιπλέον μήνες, αν υποβάλουν Δήλωση
Ετοιμότητας για το σύνολο των σταθμών που έχουν
λάβει Οριστική Προσφορά Σύνδεσης, εντός της αρχικής διάρκειας ισχύος της κάθε Οριστικής Προσφοράς
Σύνδεσης, με παράλληλη μείωση των Τιμών Αναφοράς
που διέπουν τους εν λόγω σταθμούς κατά πέντε τοις
εκατό (5%).»
2. Η περ. α’ της παρ. 4 του άρθρου 12 του ν. 4951/2022
αντικαθίσταται ως εξής:
«α) στην έξοδο κάθε σταθμού, στο σημείο σύνδεσης
του σταθμού με το αποκλειστικό δίκτυο Μ.Τ. ή, σε περίπτωση σταθμών που συνδέονται σε κοινό Υ/Σ Χ.Τ./Μ.Τ.
αρμοδιότητας του Εκπροσώπου Δικτύου Μ.Τ., στην
πλευρά Χ.Τ. του κοινού Υ/Σ, καθώς και στην πλευρά
Μ.Τ. του κοινού Υ/Σ στο σημείο σύνδεσης αυτού με το
αποκλειστικό δίκτυο Μ.Τ.. Ειδικότερα στις περιπτώσεις
κοινού Υ/Σ Χ.Τ./Μ.Τ., ο κάθε Σταθμός Α.Π.Ε. έχει έναν αποκλειστικό μετρητή Χ.Τ. και συνδέεται με διακριτό δίκτυο
Χ.Τ. στον κοινό Υ/Σ Χ.Τ./Μ.Τ.»
Άρθρο 57
Κίνητρο εκπλήρωσης στοχοθεσίας Ελεγκτών
Εναέριας Κυκλοφορίας - Εξουσιοδοτική
διάταξη - Τροποποίηση άρθρου 77
ν. 4949/2022
Στο πρώτο εδάφιο του άρθρου 77 του ν. 4949/2022
(Α’ 126), περί κινήτρου εκπλήρωσης στοχοθεσίας των
Ελεγκτών Εναέριας Κυκλοφορίας, προστίθεται αναφορά
στο έτος 2024 και το άρθρο 77 διαμορφώνεται ως εξής:
«Άρθρο 77
Κίνητρο εκπλήρωσης στοχοθεσίας Ελεγκτών
Εναέριας Κυκλοφορίας ετών 2022, 2023 και 2024
Με κοινή απόφαση των Υπουργών Υποδομών και
Μεταφορών και Εθνικής Οικονομίας και Οικονομικών,
η οποία εκδίδεται εντός ενός (1) μηνός από την έναρξη
ισχύος του παρόντος, καθορίζονται οι ειδικότεροι όροι
και οι προϋποθέσεις εκπλήρωσης στοχοθεσίας για την
καταβολή του κινήτρου της υποπερ. βα’ της περ. β’ της
παρ. 1 του άρθρου 34α του ν. 2682/1999 (Α’ 16) για τα
έτη 2022, 2023 και 2024, ανεξάρτητα από την πλήρωση
ή μη των προϋποθέσεων των υποπερ. ββ’, βγ’, βδ’ της
περ. β’ της ίδιας παραγράφου. Με την κοινή απόφαση
του πρώτου εδαφίου ορίζονται επιπλέον οι δικαιούχοι
Ελεγκτές Εναέριας Κυκλοφορίας, το δικαιούμενο ποσό,
ο τρόπος καταβολής του, η χρονική περίοδος αξιολόγησής τους, η αρμοδιότητα έκδοσης της διαπιστωτικής
πράξης εκπλήρωσης των στόχων και κάθε ειδικότερο
σχετικό ζήτημα.»
Άρθρο 58
Επιχορήγηση Οργανισμού Συγκοινωνιακού
Έργου Θεσσαλονίκης - Αντικατάσταση παρ. 3
άρθρου 11 ν. 4482/2017
Η παρ. 3 του άρθρου 11 του ν. 4482/2017 (Α’ 102), περί
επιχορηγήσεων του Οργανισμού Συγκοινωνιακού Έργου
Θεσσαλονίκης (Ο.Σ.Ε.Θ.), αντικαθίσταται ως εξής:
«3. Η Ο.Σ.Ε.Θ. δύναται να λαμβάνει και επιχορηγήσεις
που προέρχονται από τον τακτικό προϋπολογισμό για
τη σύναψη και εκτέλεση συμβάσεων συγκοινωνιακού
έργου και όλων των υποστηρικτικών συστημάτων, αναλωσίμων, υπηρεσιών που υποστηρίζουν την παροχή
συγκοινωνιακού έργου στο πλαίσιο των αρμοδιοτήτων
της.»
Άρθρο 59
Περιστολή φαινομένων αθέμιτης
κερδοφορίας - Τροποποίηση παρ. 1, 2 και 5
άρθρου 54 ν. 5045/2023
και περ. β) παρ. 6 άρθρου 38 ν. 5082/2024
1. Στο άρθρο 54 του ν. 5045/2023 (Α’ 136), περί της
περιστολής φαινομένων αθέμιτης κερδοφορίας, επέρχονται οι ακόλουθες τροποποιήσεις: α) η ισχύς της παρ. 1
παρατείνεται, β) στο εισαγωγικό εδάφιο της παρ. 2 και
στην περ. α) αυτής προστίθεται το πρόγραμμα «Ανακυκλώνω - Αλλάζω θερμοσίφωνα», και οι παρ. 1 και 2
διαμορφώνονται ως εξής:
«1. Από την έναρξη ισχύος του παρόντος και έως την
31η Δεκεμβρίου 2024, απαγορεύεται η αποκόμιση μικτού κέρδους από την πώληση οποιουδήποτε προϊόντος ή την παροχή οποιασδήποτε υπηρεσίας που είναι
απαραίτητη για την υγεία, τη διατροφή, τη διαβίωση, τη
μετακίνηση, τη θέρμανση, την παραγωγή ζεστού νερού
χρήσεως και την ασφάλεια του καταναλωτή, καθώς και
από την πώληση σχολικών ειδών και γεωργικών προϊόντων και τροφίμων, ιδίως πρώτων υλών για την παραγωγή λιπασμάτων, ζωοτροφών, ωμών δημητριακών
παντός είδους, αλεύρων, ηλίανθου φυτικών ελαίων, όταν
το περιθώριο μικτού κέρδους ανά μονάδα υπερβαίνει το
αντίστοιχο περιθώριο μικτού κέρδους ανά μονάδα προ
της 31ης Δεκεμβρίου 2021.
2. Για το χρονικό διάστημα από την έναρξη έως την
ολοκλήρωση του προγράμματος «Αλλάζω Συσκευή»,
που προκηρύχθηκε με την υπό στοιχεία ΥΠΕΝ/ΕΣΠΑΕΝ/61929/864/15.6.2022 απόφαση του Υπουργού
Περιβάλλοντος και Ενέργειας (Β’ 3099), καθώς και του
προγράμματος «Ανακυκλώνω - Αλλάζω θερμοσίφωνα» που προκηρύχθηκε με την υπό στοιχεία ΥΠΕΝ/
ΥΔΕΝ/49768/740/4.5.2023 (Β’  3049) απόφαση του
Υπουργού Περιβάλλοντος και Ενέργειας απαγορεύεται
η αποκόμιση μικτού κέρδους από την πώληση οποιουδήποτε προϊόντος που:
α) πωλείται από προμηθευτή που έχει συμπεριληφθεί στο Μητρώο Εγκεκριμένων Προμηθευτών ή από
έμπορο λιανικής, που συμμετέχει στα προγράμματα
«Αλλάζω Συσκευή» και «Ανακυκλώνω - Αλλάζω θερμοσίφωνα» ή
β) έχει ενταχθεί στο Ενιαίο Μητρώο Εγκεκριμένου Εξοπλισμού των ως άνω αποφάσεων, όταν το περιθώριο
μικτού κέρδους ανά μονάδα υπερβαίνει το αντίστοιχο
περιθώριο μικτού κέρδους ανά μονάδα προ της 31ης
Δεκεμβρίου 2021.»
2. Στην περ.  β) της παρ.  5 του άρθρου 54 του
ν. 5045/2023, αυξάνεται το ανώτατο όριο του προστίμου, και η περ. β) διαμορφώνεται ως εξής:
«β) πρόστιμο από πέντε χιλιάδες (5.000) έως πέντε εκατομμύρια (5.000.000) ευρώ και ανακοίνωση της επωνυμίας του παραβάτη και του επιβληθέντος προστίμου με
τις προϋποθέσεις και τη διαδικασία που προβλέπονται
στην παρ. 5 του άρθρου 13α του ν. 2251/1994 (Α’ 191).»
3. Στην περ.  β) της παρ.  6 του άρθρου 38 του
ν. 5082/2024 (Α’ 9), περί εξορθολογισμού και διαφάνειας
των τιμών, αυξάνεται το ανώτατο όριο του προστίμου,
και η περ. β) διαμορφώνεται ως εξής:
«β) πρόστιμο από πέντε χιλιάδες (5.000) έως έξι εκατομμύρια (6.000.000) ευρώ και ανακοίνωση της επωνυμίας του παραβάτη και του επιβληθέντος προστίμου με τις
προϋποθέσεις και τη διαδικασία της παρ. 5 του άρθρου
13α του ν. 2251/1994 (Α’ 191).»
Άρθρο 60
Παρατάσεις ισχύος μέτρων για την
καταπολέμηση της ακρίβειας - Τροποποίηση
παρ. 8 άρθρου 55 ν. 5045/2023, παρ. 7
άρθρου 15 και παρ. 5 άρθρου 17 ν. 5055/2023,
προσθήκη παρ. 7 στο άρθρο 39 του
ν. 5082/2024 και τροποποίηση παρ. 1 και 4
άρθρου 30 ν. 5095/2024
1. Η ισχύς της παρ. 8 του άρθρου 55 του ν. 5045/2023
(Α’ 136), περί του παρατηρητηρίου τιμών προϊόντων που
είναι απαραίτητα για την αξιοπρεπή διαβίωση των νοικοκυριών «Καλάθι του νοικοκυριού» παρατείνεται και η
παρ. 8 διαμορφώνεται ως εξής:
«8. Το παρόν ισχύει μέχρι τις 31 Δεκεμβρίου 2024.»
2. Η ισχύς της παρ. 7 του άρθρου 15 του ν. 5055/2023
(Α’ 161), περί της υποχρέωσης ανακοίνωσης ανατιμήσεων προϊόντων, παρατείνεται, και η παρ. 7 διαμορφώνεται
ως εξής:
«7. Το παρόν ισχύει μέχρι την 31η Δεκεμβρίου 2024.»
3. Η ισχύς της παρ. 5 του άρθρου 17 του ν. 5055/2023,
περί της ανακοίνωσης ενδεικτικών τιμών λιανικής πώλησης οπωροκηπευτικών προϊόντων, παρατείνεται και
η παρ. 5 διαμορφώνεται ως εξής:
«5. Το παρόν ισχύει μέχρι την 31η Δεκεμβρίου 2024.»
4. Στο άρθρο 39 του ν. 5082/2024 (Α’ 9), περί των μέτρων για τον εξορθολογισμό των τιμών βρεφικού γάλακτος, προστίθεται παρ. 7 ως εξής:
«7. Το παρόν ισχύει μέχρι την 31η Δεκεμβρίου 2024.»
5. α) Η προθεσμία του εισαγωγικού εδαφίου της παρ. 1
του άρθρου 30 του ν. 5095/2024 (Α’ 40), περί υποβολής
στοιχείων για τη χορήγηση Οριστικής Προσφοράς Σύνδεσης, παρατείνεται και το εισαγωγικό εδάφιο διαμορφώνεται ως εξής:
«1. Με την επιφύλαξη του ορίου ισχύος Ανανεώσιμων Πηγών Ενέργειας (Α.Π.Ε.) της απόφασης της
παρ. 11, κάτοχοι σταθμών Α.Π.Ε. που έχουν υποβάλλει
στον Διαχειριστή του Ελληνικού Συστήματος Μεταφοράς Ηλεκτρικής Ενέργειας (Ε.Σ.Μ.Η.Ε.), πριν από
την έναρξη ισχύος του παρόντος, πλήρες αίτημα για
χορήγηση Οριστικής Προσφοράς Σύνδεσης και οι
οποίοι μέχρι την 30ή Νοεμβρίου 2024 υποβάλλουν
σε αυτόν:».
β) Η προθεσμία του πρώτου εδαφίου της παρ. 4 του
άρθρου 30 του ν. 5095/2024, περί σύναψης σύμβασης
προμήθειας του Τιμολογίου «ΓΑΙΑ», παρατείνεται και η
παρ. 4 διαμορφώνεται ως εξής:
«4. Οι κάτοχοι συνδέσεων αγροτικού ρεύματος δύνανται να συνάψουν τη σχετική σύμβαση προμήθειας της
παρ. 3 με τον Προμηθευτή που επιθυμούν μέχρι την 31η
Οκτωβρίου 2024. Μετά την παρέλευση της ως άνω προθεσμίας δεν είναι δυνατή η σύναψη από τους κατόχους
συνδέσεων αγροτικού ρεύματος, σύμβασης προμήθειας
με Τιμολόγιο ΓΑΙΑ.»
Άρθρο 61
Μόνιμη υπαγωγή στον μειωμένο συντελεστή
Φόρου Προστιθέμενης Αξίας των υπηρεσιών
μεταφοράς από ΤΑΧΙ - Τροποποίηση του
Παραρτήματος ΙΙΙ του Κώδικα Φόρου
Προστιθέμενης Αξίας
1. Στην παρ. 1α του Κεφαλαίου Β. ΥΠΗΡΕΣΙΕΣ του Παραρτήματος ΙΙΙ του Κώδικα Φόρου Προστιθέμενης Αξίας,
ο οποίος κυρώθηκε με το άρθρο πρώτο του ν. 2859/2000
(Α’ 248) διαγράφεται το δεύτερο εδάφιο και η παρ. 1α.
διαμορφώνεται ως εξής:
«1α. Η μεταφορά προσώπων και των αποσκευών
τους.»
2. Η παρ. 1 ισχύει από την 30ή Ιουνίου 2024.
Άρθρο 62
Αναστολή μέτρων διοικητικής και
αναγκαστικής εκτέλεσης σε βάρος της
κινητής και της ακίνητης περιουσίας της
«ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ Α.Β.Ε.Ε.» Τροποποίηση άρθρου 126 ν. 4446/2016
Στο άρθρο 126 του ν. 4446/2016 (Α’ 240), περί αναστολής μέτρων διοικητικής και αναγκαστικής εκτέλεσης,
επέρχονται οι ακόλουθες τροποποιήσεις: α) αυξάνεται
ο χρόνος της αναστολής του εισαγωγικού εδαφίου της
παρ. 1, β) στην περ. ε) της παρ. 1 και στο τελευταίο εδάφιο της παρ. 2 συμπληρώνεται η νομοθετική παραπομπή, γ) στο πρώτο εδάφιο της παρ. 2 γίνεται νομοτεχνική
βελτίωση και το άρθρο 126 διαμορφώνεται ως εξής:
«Άρθρο 126
Αναστολή μέτρων διοικητικής και αναγκαστικής
εκτέλεσης σε βάρος της κινητής και της ακίνητης
περιουσίας της ανώνυμης εταιρείας με την
επωνυμία «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ
Α.Β.Ε.Ε.»
1. Για χρονικό διάστημα εκατόν δύο (102) μηνών από
την 22η Δεκεμβρίου του έτους 2016, αναστέλλονται:
α) οι πάσης φύσεως πράξεις διοικητικής εκτέλεσης
κατά τον Κώδικα Είσπραξης Δημοσίων Εσόδων και κατά
τον Κώδικα Φορολογικής Διαδικασίας,
β) οι πάσης φύσεως πράξεις αναγκαστικής εκτέλεσης
κατά τον Κώδικα Πολιτικής Δικονομίας,
γ) η λήψη ασφαλιστικών μέτρων κατά τον Κώδικα
Πολιτικής Δικονομίας και τον Κώδικα Διοικητικής Δικονομίας,
δ) οι εγγραφές πάσης φύσεως εμπραγμάτων βαρών
και εξασφαλίσεων, που επισπεύδονται ή ασκούνται από
τους πάσης φύσεως πιστωτές σε βάρος της κινητής και
ακίνητης περιουσίας της ως άνω εταιρείας, για οποιαδήποτε αιτία, πλην της εγγραφής πάσης φύσεως εμπραγμάτων βαρών και εξασφαλίσεων υπέρ του προς όντα η
μεταβίβαση των άνω ακινήτων ή του εκ προσυμφώνου
αγοραστή και υπέρ του μισθωτή των αναφερόμενων
στην παρ. 2Α του άρθρου 125 ακινήτων, καθώς και
ε) οι πράξεις διασφαλιστικών μέτρων της παρ. 5 του
άρθρου 46 του ν. 4987/2022 (Α’ 206), της παρ. 5 του άρθρου 45 του ν. 5104/2024 (Α’ 58) και του άρθρου 14 του
ν. 2523/1997 (Α’ 179).
2. Οι εγγραφές πάσης φύσεως εμπραγμάτων βαρών
και εξασφαλίσεων σε βάρος της ανώνυμης εταιρείας
με την επωνυμία «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ
Α.Β.Ε.Ε.» επί των, στην παρ. 2 του άρθρου 125, αναφερόμενων γηπέδων αποσβέννυνται αυτοδικαίως και
εξαλείφονται με πράξη του οικείου Υποθηκοφύλακα ή
Προϊσταμένου Κτηματολογικού Γραφείου και οι κατασχέσεις εις χείρας τρίτων από οποιονδήποτε σε βάρος
της ανωτέρω εταιρείας αίρονται αυτοδικαίως. Η στο
προηγούμενο εδάφιο αναφερόμενη άρση δεν επιφέρει
καμία συνέπεια ως προς τη διακοπή της παραγραφής
των οφειλών για τις οποίες διενεργήθηκαν οι ανωτέρω
πράξεις αναγκαστικής και διοικητικής εκτέλεσης. Ομοίως, αίρονται αυτοδικαίως οι πράξεις διασφαλιστικών
μέτρων της παρ. 5 του άρθρου 46 του ν. 4987/2022
(Α’ 206), της παρ. 5 του άρθρου 45 του ν. 5104/2024 και
του άρθρου 14 του ν. 2523/1997 (Α’ 179) εις βάρος της
ανωτέρω εταιρείας.
3. Η αναστολή της παρ. 1 για τα μέτρα διοικητικής και
αναγκαστικής εκτέλεσης σε βάρος της ανώνυμης εταιρείας με την επωνυμία «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ
Α.Β.Ε.Ε.», ως προς τα ακίνητα, τα οποία αναφέρονται στην
παρ. 2Α του άρθρου 125, ισχύει για όλη τη διάρκεια που
προβλέπεται στη συμβολαιογραφική πράξη μακροχρόνιας μίσθωσης των ως άνω ακινήτων.»
Άρθρο 63
Παράταση ισχύος ρυθμίσεων για την
προστασία της δημόσιας υγείας
1. α) Η ισχύς των ρυθμίσεων για την αντιμετώπιση
της πανδημίας του κορωνοϊού COVID-19 και την προστασία της δημόσιας υγείας, η οποία παρατάθηκε με
την περ. α) της παρ. 1 του άρθρου 50 του ν. 5102/2024
(Α’ 55) έως την 30ή.6.2024, παρατείνεται, από τη λήξη
της, έως την 30ή.9.2024, πλην της παρ. 6 του άρθρου
65 του ν. 5034/2023 (Α’ 69), περί παράτασης ισχύος της
δυνατότητας μετακίνησης ιατρικού, νοσηλευτικού και
λοιπού βοηθητικού προσωπικού.
β) Η ισχύς του άρθρου 169 του ν. 4876/2021 (Α’ 51),
περί εργασίας καθ’ υπέρβαση του ωραρίου των εργαζομένων στις Διοικήσεις των Υγειονομικών Περιφερειών
και στην Κεντρική Υπηρεσία του Υπουργείου Υγείας, η
οποία παρατάθηκε έως και την 30ή.6.2024 με την περ. β)
της παρ. 1 του άρθρου 50 του ν. 5102/2024, παρατείνεται, από τη λήξη της, έως την 30ή.9.2024.
γ) Η ισχύς του άρθρου 205 του ν. 4820/2021 (Α’ 130),
περί της υποχρέωσης επίδειξης πιστοποιητικού ή βεβαίωσης εμβολιασμού ή νόσησης από τους εργαζόμενους στον δημόσιο ή ιδιωτικό τομέα, η οποία παρατάθηκε, δυνάμει της περ. γ) της παρ. 1 του άρθρου 50 του
ν. 5102/2024, έως την 30ή.6.2024, παρατείνεται, από τη
λήξη της, έως την 30ή.9.2024, και για τους εργαζόμενους
σε κλειστές δομές κοινωνικής φροντίδας για ηλικιωμένους, χρονίως πάσχοντες και άτομα με αναπηρία.
δ) Η ισχύς του άρθρου 46 του ν. 4790/2021 (Α’ 48),
ως προς τον υποχρεωτικό διαγνωστικό έλεγχο για τον
κορωνοϊό COVID-19, η οποία παρατάθηκε δυνάμει της
περ. δ) της παρ. 1 του άρθρου 50 του ν. 5102/2024 έως
την 30ή.6.2024, παρατείνεται, από τη λήξη της, έως την
30ή.9.2024, και για τους εργαζόμενους σε κλειστές δομές κοινωνικής φροντίδας για ηλικιωμένους, χρονίως
πάσχοντες και άτομα με αναπηρία.
ε) Οι αποφάσεις που εκδίδονται κατ’ εξουσιοδότηση
της παρ. 1 του άρθρου τρίτου του ν. 4889/2022 (Α’ 21),
περί της δυνατότητας διάθεσης άνευ αντιτίμου στο Δημόσιο, εγκαταστάσεων, θαλάμων, κλινών νοσηλείας, κλινών αυξημένης φροντίδας και εντατικής θεραπείας των
στρατιωτικών νοσοκομείων και του Νοσηλευτικού Ιδρύματος Μετοχικού Ταμείου Στρατού (Ν.Ι.Μ.Τ.Σ.), η ισχύς
της οποίας παρατείνεται με την περ. α) της παρούσας, δύνανται να ισχύουν από την 1η.7.2024, εφόσον εκδίδονται
εντός αποκλειστικής προθεσμίας πέντε (5) εργάσιμων
ημερών από την έναρξη ισχύος του παρόντος.
στ) Η ισχύς της περ. γ) της παρ. 4 του άρθρου 3 του
ν. 4498/2017 (Α’ 172), περί της δυνατότητας υπέρβασης
της σαρανταοκτάωρης εβδομαδιαίας διάρκειας εργασίας των ιατρών των νοσοκομείων και μονάδων Πρωτοβάθμιας Φροντίδας Υγείας του Εθνικού Συστήματος
Υγείας, η οποία παρατάθηκε με την παρ. 3 του άρθρου
50 του ν. 5102/2024 έως την 30ή.6.2024, παρατείνεται
από τη λήξη της έως την 30ή.9.2024.
ζ) Η ισχύς της παρ. 1Α του άρθρου τεσσαρακοστού
τέταρτου της από 20.3.2020 Πράξης Νομοθετικού Περιεχομένου, που κυρώθηκε με το άρθρο 1 του ν. 4683/2020
(Α’ 83), περί της παράτασης ισχύος των συμβάσεων εργασίας ορισμένου χρόνου προσωπικού των Κινητών
Ομάδων Υγείας (Κ.ΟΜ.Υ.) Ειδικού Σκοπού του Εθνικού
Οργανισμού Δημόσιας Υγείας, όπως παρατάθηκε με την
παρ. 1 του άρθρου 29 του ν. 5102/2024, παρατείνεται
από τη λήξη της έως την 30ή.9.2024.
η) Η ισχύς των συμβάσεων εργασίας του προσωπικού με σχέση εργασίας Ιδιωτικού Δικαίου Ορισμένου
Χρόνου που απασχολείται στις δομές ψυχικής υγείας
με φορείς λειτουργίας νομικά πρόσωπα δημοσίου δικαίου εποπτευόμενα από το Υπουργείο Υγείας, η οποία
είχε παραταθεί δυνάμει της παρ. 2 του άρθρου 41 του
ν. 5082/2024 (Α’ 9) για έξι (6) μήνες, παρατείνεται από τη
λήξη της και για χρονικό διάστημα που δεν μπορεί να
υπερβαίνει τους έξι (6) ακόμη μήνες.
θ) Οι συμβάσεις εργασίας Ιδιωτικού Δικαίου Ορισμένου Χρόνου, που έχουν συναφθεί κατ’ εφαρμογή του
άρθρου εικοστού πρώτου της από 14.3.2020 Πράξης
Νομοθετικού Περιεχομένου (Α’ 64), η οποία κυρώθηκε με
το άρθρο 3 του ν. 4682/2020 (Α’ 76) και της κατ’ εξουσιοδότηση αυτού εκδοθείσας υπ’ αρ. 12549/4426/16.3.2020
κοινής απόφασης των Υπουργών Οικονομικών, Εργασίας
και Κοινωνικών Υποθέσεων και Εσωτερικών (Β’ 868), για
την αντιμετώπιση έκτακτων αναγκών από την εμφάνιση
και διασπορά του κορωνοϊού COVID-19, και οι συμβάσεις
που συνήφθησαν κατ’ εφαρμογή της παρ. 2 του άρθρου
96 του ν. 5034/2023 (Α’ 69), παρατείνονται, από τη λήξη
τους, έως την 31η.12.2024. Συμβάσεις εργασίας Ιδιωτικού Δικαίου Ορισμένου Χρόνου, που συνάπτονται μετά
τη δημοσίευση του παρόντος, κατ’ εφαρμογή της παρούσας περίπτωσης, δεν δύνανται να έχουν ημερομηνία
λήξης μετά την 31η.12.2024.
ι) Παρατείνεται αυτοδικαίως από τη λήξη της έως την
31η.12.2024 η παραμονή στην υπηρεσία: ια) των ειδικευόμενων νοσηλευτών Ιδιωτικού Δικαίου Ορισμένου Χρόνου,
η παραμονή των οποίων παρατάθηκε έως τις 30.6.2024
με το άρθρο 59 του ν. 5092/2024 (Α’ 33) και ιβ) των ειδικευόμενων νοσηλευτών, οι οποίοι ολοκληρώνουν την
παράταση της παρ. 3 του άρθρου ένατου του ν. 4889/2022
(Α’ 21) ή την παράταση της παρ. 1 του άρθρου 86 του
ν. 5041/2023 (Α’ 87), αντίστοιχα, έως την ανωτέρω ημερομηνία, με ισόχρονη παράταση της σύμβασής τους.
2. Η παράταση των συμβάσεων της παρ. 1 δεν μεταβάλλει τον χαρακτήρα της σχέσης εργασίας, βάσει της
οποίας προσλήφθηκαν οι απασχολούμενοι στις θέσεις
αυτές, ούτε εμπίπτει στους περιορισμούς των άρθρων 5
και 6 του π.δ. 164/2004 (Α’ 134).
3. Το τρίτο εδάφιο του άρθρου 91 του ν. 4850/2021
(Α’ 208), περί της δαπάνης που προκύπτει από την εφαρμογή των άρθρων 88, 89 και 90 του ιδίου νόμου, τροποποιείται ως προς την καταληκτική ημερομηνία και το
άρθρο 91 διαμορφώνεται ως εξής:
«Άρθρο 91
Εξουσιοδοτική διάταξη για την εφαρμογή των
άρθρων 88, 89 και 90
Η δαπάνη που προκύπτει από την εφαρμογή των άρθρων 88, περί τροποποίησης των παρ. 1 και 4 του άρθρου
29 του ν. 4816/2021 (Α’ 118), 89, περί τροποποίησης της
παρ. 1 του άρθρου πεντηκοστού πρώτου του ν. 4839/2021
(Α’ 181), και 90 του παρόντος, περί αποζημίωσης των πρόσθετων ενεργών εφημεριών για τους μήνες Νοέμβριο και
Δεκέμβριο του 2021, δεν δύναται να υπερβαίνει το ποσό
των δύο εκατομμυρίων (2.000.000) ευρώ. Η κατανομή του
ποσού του πρώτου εδαφίου για τις ανάγκες εφαρμογής των
επιμέρους άρθρων κατά το ανωτέρω χρονικό διάστημα,
ο ειδικότερος προσδιορισμός των δικαιούχων, η διαδικασία και ο έλεγχος της διάθεσής του, καθώς και κάθε άλλη
αναγκαία λεπτομέρεια ρυθμίζονται με κοινή απόφαση των
Υπουργών Υγείας και Εθνικής Οικονομίας και Οικονομικών.
Με όμοια απόφαση προσδιορίζεται το ύψος της δαπάνης
και ρυθμίζονται τα ζητήματα του προηγούμενου εδαφίου
για το χρονικό διάστημα από 1ης.1.2022 έως τις 30.9.2024.»
Άρθρο 64
Παράταση διαδικασίας για τη σύναψη
δημοσίων συμβάσεων από τα νομικά πρόσωπα
ιδιωτικού δικαίου μη κερδοσκοπικού
χαρακτήρα του άρθρου 11 ν. 2716/1999
1. Η ισχύς της παρ. 2 του άρθρου 11Α του ν. 2716/1999
(Α’ 96), περί διαδικασίας σύναψης δημοσίων συμβάσεων
από τα νομικά πρόσωπα ιδιωτικού δικαίου μη κερδοσκοπικού χαρακτήρα του άρθρου 11 του ιδίου νόμου,
παρατείνεται μέχρι την 31η.12.2024.
2. Το άρθρο 11Α του ν. 2716/1999 καταργείται από
1ης.1.2025.
Άρθρο 65
Παράταση συμβάσεων για τον ορολογικό
έλεγχο των ομάδων του εθελοντικά
προσφερόμενου αίματος προς μετάγγιση
1. Η ισχύς των υπ’ αρ. 02/2018-1 και 02/2018-2 συμβάσεων του Εθνικού Κέντρου Αιμοδοσίας (Ε.ΚΕ.Α.), που
έχουν συναφθεί σε συνέχεια της υπ’ αρ. 02/2018 διακήρυξης του Ε.ΚΕ.Α. για την προμήθεια αντιδραστηρίων
ομάδων, συνοδού εξοπλισμού, τεχνικών στηλών και στερεάς φάσης, η οποία λήγει την 30ή.6.2024, παρατείνεται,
κατά παρέκκλιση κάθε γενικής και ειδικής διάταξης, από
την ανωτέρω ημερομηνία και έως την 31η.12.2024.
2. Αν ολοκληρωθεί, πριν από την παρέλευση της προθεσμίας της παρ. 1, η εν εξελίξει διαγωνιστική διαδικασία για τη σύναψη συμβάσεων με το ίδιο αντικείμενο,
επέρχεται αυτοδίκαιη λήξη αυτών αζημίως για το Ε.ΚΕ.Α..
Άρθρο 66
Μοριοδότηση νοσηλευτικού και λοιπού, πλην
ιατρών, προσωπικού
1. Για τις πέντε (5) επόμενες από την έναρξη ισχύος
του παρόντος προκηρύξεις του Ανώτατου Συμβουλίου
Επιλογής Προσωπικού (Α.Σ.Ε.Π.) για επιλογή προσωπικού με σειρά προτεραιότητας, σύμφωνα με το άρθρο
28 του ν. 4765/2021 (Α’ 6), και ειδικά για την πρόσληψη
νοσηλευτικού και λοιπού, πλην ιατρών, προσωπικού στα
νοσοκομεία του Εθνικού Συστήματος Υγείας (Ε.Σ.Υ.), στο
Γενικό Νοσοκομείο Θεσσαλονίκης «Παπαγεωργίου» και
στο Εθνικό Κέντρο Άμεσης Βοήθειας (Ε.Κ.Α.Β.), κατά παρέκκλιση της παρ. 1 του άρθρου 16 του ν. 4551/2018
(Α’ 116), περί της διενέργειας διαγωνισμού του Α.Σ.Ε.Π.
για κάλυψη θέσεων νοσηλευτικού και λοιπού προσωπικού, πλην ιατρών, για τους εποπτευόμενους από το
Υπουργείο Υγείας Φορείς Παροχής Υπηρεσιών Υγείας
(Φ.Π.Υ.Υ.), και της περ. β’ της παρ. 1 του άρθρου 29 του
ν. 4765/2021, περί των κριτηρίων επιλογής με σειρά προτεραιότητας, η εμπειρία στο αντικείμενο της θέσης για
τις κατηγορίες ΠΕ, ΤΕ, ΔΕ και ΥΕ μοριοδοτείται με είκοσι
(20) μονάδες ανά μήνα, για το χρονικό διάστημα από τις
25.2.2020 έως τη δημοσίευση της προκήρυξης 2Κ/2024
του Α.Σ.Ε.Π. που υπάγεται στο πεδίο εφαρμογής του άρθρου δεύτερου του ν. 4889/2022 (Α’ 21), για το σύνολο
των προκηρυσσόμενων θέσεων και με εφτά (7) μονάδες
ανά μήνα έως τη συμπλήρωση ογδόντα τεσσάρων (84)
μηνών, εφόσον έχει αποκτηθεί από νοσηλευτικό και λοιπό, πλην ιατρών, προσωπικό, λόγω της συμβολής του
στην αντιμετώπιση των έκτακτων αναγκών δημόσιας
υγείας εξαιτίας της πανδημίας του κορωνοϊού COVID-19
σε επίπεδο δευτεροβάθμιας και τριτοβάθμιας περίθαλψης, ως εξής:
α) από νοσηλευτικό και λοιπό, πλην ιατρών, προσωπικό που υπηρέτησε σε αντίστοιχες θέσεις στους ανωτέρω
φορείς και στο Γενικό Νοσοκομείο Θήρας:
αα) δυνάμει σύμβασης ως επικουρικό προσωπικό
του άρθρου 10 του ν. 3329/2005 (Α’ 81), περί του επικουρικού προσωπικού, του άρθρου εικοστού όγδοου
του ν. 4737/2020 (Α’ 204), περί της πρόσληψης επικουρικού ιατρικού, νοσηλευτικού και λοιπού βοηθητικού
προσωπικού, του άρθρου 17 της από 11.3.2020 Πράξης
Νομοθετικού Περιεχομένου (Α’ 55), η οποία κυρώθηκε
με το άρθρο 2 του ν. 4682/2020 (Α’ 76), περί του προσωπικού των κλάδων υγείας, του άρθρου δέκατου της από
14.3.2020 Πράξης Νομοθετικού Περιεχομένου (Α’ 64), η
οποία κυρώθηκε με το άρθρο 3 του ν. 4682/2020, περί
των προσλήψεων στην Ανώνυμη Εταιρεία Μονάδων
Υγείας (Α.Ε.Μ.Υ. Α.Ε.), στα πανεπιστημιακά και στρατιωτικά νοσοκομεία, και του άρθρου 50 του ν. 4825/2021
(Α’ 157), περί της πρόσληψης προσωπικού ορισμένου
χρόνου, ή
αβ) στο πλαίσιο του ειδικού προγράμματος απασχόλησης της Δημόσιας Υπηρεσίας Απασχόλησης (πρώην
Ο.Α.Ε.Δ.) του άρθρου 64 του ν. 4430/2016 (Α’ 205), περί
της ένταξης ομάδων ανέργων σε προγράμματα απασχόλησης για τον δημόσιο τομέα της υγείας, καθώς και
αγ) κατ’ εφαρμογή του άρθρου 41 του ν. 4058/2012
(Α’ 63), περί της κάλυψης αναγκών σε προσωπικό των
νοσοκομείων του Ε.Σ.Υ., του Εθνικού Οργανισμού Δημόσιας Υγείας (Ε.Ο.Δ.Υ.), και άλλων φορέων αρμοδιότητας
του Υπουργείου Υγείας, με καθεστώς έκδοσης δελτίου
απόδειξης παροχής υπηρεσιών, και της παρ. 5 του άρθρου δεύτερου της από 25.2.2020 Πράξης Νομοθετικού
Περιεχομένου (Α’ 42), η οποία κυρώθηκε με το άρθρο 1
του ν. 4682/2020, περί της ένταξης στο Ε.Σ.Υ. εθελοντικού
ή συμβατικά ή αναγκαστικά διατιθέμενου ιατρικού, νοσηλευτικού, πάσης φύσεως Υποχρεωτικής Εκπαίδευσης
προσωπικού και πάσης φύσεως Δευτεροβάθμιας Εκπαίδευσης προσωπικού από τον ιδιωτικό τομέα,
β) από νοσηλευτικό και λοιπό, πλην ιατρών, προσωπικό που, κατ’ εφαρμογή της παρ. 2 του άρθρου 86 του
ν. 4745/2020 (Α’ 214), περί της διάθεσης επιμέρους χώρων ιδιωτικών θεραπευτηρίων, δομών υγείας, παρόχων
υπηρεσιών υγείας, κέντρων αποκατάστασης, καθώς και
ιατρικού, νοσηλευτικού, βοηθητικού προσωπικού, ιδιωτικών παρόχων υπηρεσιών υγείας προς το Δημόσιο ή
του άρθρου τέταρτου της από 25.2.2020 Πράξης Νομοθετικού Περιεχομένου, η οποία κυρώθηκε με το άρθρο
1 του ν. 4682/2020, περί της διάθεσης κλινών ιδιωτικών
θεραπευτηρίων και κλινικών, κλινών Μονάδων Εντατικής
Θεραπείας (Μ.Ε.Θ.):
βα) υπηρέτησε, δυνάμει οποιασδήποτε σχέσης εργασίας, σε αντίστοιχες θέσεις ιδιωτικών θεραπευτηρίων
ή Κέντρων Αποκατάστασης και Αποθεραπείας (Κ.Α.Α.)
στο πλαίσιο της διάθεσης κλινών ή επιμέρους χώρων,
καθώς και ιατρικού, νοσηλευτικού, βοηθητικού προσωπικού προς το Δημόσιο για την κάλυψη της έκτακτης και
επιτακτικής ανάγκης δημόσιας υγείας από την έξαρση
του κορωνοϊού COVID-19, μετά από απόφαση αποδοχής
της διάθεσης που εκδόθηκε από τον Γενικό Γραμματέα
Υπηρεσιών Υγείας και για όσο χρονικό διάστημα διήρκεσε αυτή, ή
ββ) διατέθηκε από αυτά, σύμφωνα με την προβλεπόμενη διαδικασία, για την παροχή υπηρεσιών σε χώρους
δημοσίων νοσοκομείων, για την κάλυψη αναγκών νοσηλείας ασθενών από κορωνοϊό COVID-19 και για όσο
χρονικό διάστημα διήρκεσε αυτή,
γ) από νοσηλευτικό και λοιπό, πλην ιατρών, προσωπικό
που υπηρέτησε στα στρατιωτικά νοσοκομεία, το Νοσηλευτικό Ίδρυμα Μετοχικού Ταμείου Στρατού (Ν.Ι.Μ.Τ.Σ.)
και τα πανεπιστημιακά νοσοκομεία αρμοδιότητας του
Υπουργείου Παιδείας, Θρησκευμάτων και Αθλητισμού,
δυνάμει σύμβασης, ως επικουρικό προσωπικό του άρθρου εικοστού όγδοου του ν. 4737/2020 (Α’ 204), περί
της πρόσληψης επικουρικού ιατρικού, νοσηλευτικού και
λοιπού βοηθητικού προσωπικού, του άρθρου 17 της από
11.3.2020 Πράξης Νομοθετικού Περιεχομένου, η οποία
κυρώθηκε με το άρθρο 2 του ν. 4682/2020, περί του προσωπικού των κλάδων υγείας, του άρθρου δέκατου της
από 14.3.2020 Πράξης Νομοθετικού Περιεχομένου, η
οποία κυρώθηκε με το άρθρο 3 του ν. 4682/2020, περί
των προσλήψεων στην Ανώνυμη Εταιρεία Μονάδων
Υγείας, καθώς και στα πανεπιστημιακά και στρατιωτικά
νοσοκομεία, και του άρθρου 50 του ν. 4825/2021 (Α’ 157),
περί της πρόσληψης προσωπικού ορισμένου χρόνου.
2. Για το νοσηλευτικό και λοιπό, πλην ιατρών, προσωπικό των υποπερ. αα) έως αγ) της περ. α) της παρ. 1
που υπηρέτησε στις δημόσιες Μονάδες Πρωτοβάθμιας
Φροντίδας Υγείας, συμπεριλαμβανομένων αυτών της
Α.Ε.Μ.Υ. Α.Ε., η εμπειρία στο αντικείμενο της θέσης, κατά
το ανωτέρω χρονικό διάστημα από 25.2.2020 έως τη
δημοσίευση της Προκήρυξης 2κ/2004 του Α.Σ.Ε.Π. που
υπάγονται στο πεδίο εφαρμογής του άρθρου δεύτερου
του ν. 4889/2022, λόγω της συμβολής του στην αντιμετώπιση των εκτάκτων αναγκών δημόσιας υγείας που
προκάλεσε η πανδημία του κορωνοϊού COVID-19 σε επίπεδο πρωτοβάθμιας φροντίδας υγείας, μοριοδοτείται
κατά τις προκηρύξεις της παρ. 1 με δέκα (10) μονάδες
ανά μήνα για το προαναφερθέν χρονικό διάστημα, για
το σύνολο των προκηρυσσόμενων θέσεων, και με επτά
(7) μονάδες ανά μήνα έως τη συμπλήρωση των ογδόντα
τεσσάρων (84) μηνών.
3. Ειδικά το σύνολο ή μέρος από τις δύο χιλιάδες εκατόν σαράντα πέντε (2.145) θέσεις μόνιμου νοσηλευτικού
προσωπικού των κατηγοριών ΠΕ, ΤΕ και ΔΕ σε φορείς του
Υπουργείου Υγείας και προσωπικού με σχέση εργασίας
Ιδιωτικού Δικαίου Ορισμένου Χρόνου (ΙΔΟΧ) διάρκειας
τριών (3) ετών στο Γενικό Νοσοκομείο Παπαγεωργίου
(ΝΠΙΔ), που εγκρίθηκαν με την υπ’ αρ. 26/2023 Πράξη
του Υπουργικού Συμβουλίου, σύμφωνα με το άρθρο 2
αυτής, δύναται να πληρωθεί από επιλαχόντες της προκήρυξης 7Κ/2022 (ΑΣΕΠ 60) με τους όρους και τις προϋποθέσεις αυτής, σύμφωνα με τις παρ. 7 και 8 του άρθρου
25 του ν. 4765/2021.
4. Ο τρόπος τεκμηρίωσης της υπαγωγής στην ειδική
μοριοδότηση των παρ. 1 και 2, καθώς και η υπαγωγή
των ιδιωτικών θεραπευτηρίων ή Κ.Α.Α. στην περ. β) της
παρ. 1, ορίζονται στις σχετικές προκηρύξεις. Οι Υγειονομικές Περιφέρειες, στην αρμοδιότητα των οποίων ανήκουν οι δομές υγείας όπου υπηρετούν ή υπηρέτησαν οι
υποψήφιοι, το Ε.Κ.Α.Β., ή το κατά περίπτωση ιδιωτικό
θεραπευτήριο, Κ.Α.Α., στρατιωτικό νοσοκομείο ή πανεπιστημιακό νοσοκομείο αρμοδιότητας του Υπουργείου
Παιδείας Θρησκευμάτων και Αθλητισμού, παρέχουν στο
Ανώτατο Συμβούλιο Επιλογής Προσωπικού, κατόπιν αιτήματός του, κάθε πρόσφορο στοιχείο, για την επιβεβαίωση της συνδρομής του κριτηρίου της κατά τα ανωτέρω
ειδικής εμπειρίας που επικαλούνται οι υποψήφιοι με την
αίτησή τους.
5. Όσοι προσλαμβάνονται σε θέσεις νοσηλευτικού και
λοιπού, πλην ιατρών, προσωπικού δυνάμει των προκηρύξεων της παρ. 1 ή με τη διαδικασία της παρ. 3, δεσμεύονται να υπηρετήσουν στη θέση διορισμού τους επί επτά
(7) τουλάχιστον έτη από τον διορισμό τους. Εξαιρούνται
οι αποσπάσεις λόγω συνυπηρέτησης και οι μετατάξεις
σε υπηρεσίες παραμεθόριων περιοχών. Το προσωπικό
του πρώτου εδαφίου δεν μπορεί να μεταταχθεί σε άλλον
κλάδο για χρονικό διάστημα δέκα (10) ετών.
Άρθρο 67
Παράταση ισχύος συμβάσεων καθαριότητας
υπηρεσιών της Ελληνικής Αστυνομίας -
Τροποποίηση άρθρου 142 ν. 4876/2021
Στο άρθρο 142 του ν. 4876/2021 (Α’ 251), περί της
παράτασης συμβάσεων καθαριότητας υπηρεσιών της
Ελληνικής Αστυνομίας, επέρχονται οι ακόλουθες τροποποιήσεις: α) οι λέξεις «Εν ισχύι» διαγράφονται, β) οι λέξεις
«για χρονικό διάστημα όχι πέραν των έξι μηνών από τη
λήξη τους» αντικαθίστανται από τις λέξεις «όχι πέραν της
30ής.9.2024» και το άρθρο 142 διαμορφώνεται ως εξής:
«Άρθρο 142
Παράταση συμβάσεων καθαριότητας Υπηρεσιών
Ελληνικής Αστυνομίας
Συμβάσεις παροχής υπηρεσιών καθαριότητας με αναδόχους που έχουν συνάψει οι Υπηρεσίες της Ελληνικής
Αστυνομίας και μόνο για τις Υπηρεσίες των οποίων οι
διαγωνιστικές διαδικασίες για το έτος 2024 δεν έχουν
ολοκληρωθεί, παρατείνονται αυτοδίκαια, από τη λήξη
τους, μέχρι την ολοκλήρωση των εν εξελίξει διαγωνιστικών διαδικασιών και, σε κάθε περίπτωση, όχι πέραν της
30ής.9.2024, οπότε και λύονται αυτοδίκαια.»
ΚΕΦΑΛΑΙΟ ΙΓ’
ΕΝΑΡΞΗ ΙΣΧΥΟΣ
Άρθρο 68
Έναρξη ισχύος
1. Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός αν
άλλως ορίζεται στις επιμέρους διατάξεις του.
2. Το άρθρο 5 ισχύει από την 1η.1.2025.
3. Το άρθρο 6 ισχύει από την 23η.4.2021.
4. Στο άρθρο 7:
α) η εσωτερική παρ. 1 ισχύει από την 23η.4.2021 και
β) η εσωτερική παρ. 2 ισχύει από την 1η.5.2021.
5. Η εσωτερική παρ. 2 του άρθρου 28 ισχύει από την
1η.7.2023.
6. Στο άρθρο 37:
α) Η εσωτερική παρ. 5Α ισχύει για φυσικές καταστροφές που εκδηλώθηκαν μετά την 1η.1.2022.
β) Η εσωτερική παρ. 12 ισχύει από την 23η.4.2021.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 3 Ιουλίου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Εθνικής Οικονομίας
και Οικονομικών
ΚΩΝΣΤΑΝΤΙΝΟΣ ΧΑΤΖΗΔΑΚΗΣ
Αναπληρωτής Υπουργός Εθνικής
Οικονομίας και Οικονομικών
ΝΙΚΟΛΑΟΣ ΠΑΠΑΘΑΝΑΣΗΣ
Εθνικής Άμυνας
ΝΙΚΟΛΑΟΣ - ΓΕΩΡΓΙΟΣ ΔΕΝΔΙΑΣ
Εσωτερικών
ΘΕΟΔΩΡΟΣ ΛΙΒΑΝΙΟΣ
Παιδείας, Θρησκευμάτων
και Αθλητισμού
ΚΥΡΙΑΚΟΣ ΠΙΕΡΡΑΚΑΚΗΣ
Αναπληρωτής Υπουργός Παιδείας,
Θρησκευμάτων και Αθλητισμού
ΙΩΑΝΝΗΣ ΒΡΟΥΤΣΗΣ
Υγείας
ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ
Αναπληρώτρια
Υπουργός Υγείας
ΕΙΡΗΝΗ ΑΓΑΠΗΔΑΚΗ
Προστασίας του Πολίτη
ΜΙΧΑΗΛ ΧΡΥΣΟΧΟΪΔΗΣ
Υποδομών και Μεταφορών
ΧΡΗΣΤΟΣ ΣΤΑΪΚΟΥΡΑΣ
Περιβάλλοντος και Ενέργειας
ΘΕΟΔΩΡΟΣ ΣΚΥΛΑΚΑΚΗΣ
Ανάπτυξης
ΠΑΝΑΓΙΩΤΗΣ ΘΕΟΔΩΡΙΚΑΚΟΣ
Εργασίας και
Κοινωνικής Ασφάλισης
ΝΙΚΗ ΚΕΡΑΜΕΩΣ
Δικαιοσύνης
ΓΕΩΡΓΙΟΣ ΦΛΩΡΙΔΗΣ
Μετανάστευσης και Ασύλου
ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ
Κοινωνικής Συνοχής
και Οικογένειας
ΣΟΦΙΑ ΖΑΧΑΡΑΚΗ
Αγροτικής Ανάπτυξης
και Τροφίμων
ΚΩΝΣΤΑΝΤΙΝΟΣ ΤΣΙΑΡΑΣ
Ναυτιλίας
και Νησιωτικής Πολιτικής
ΧΡΗΣΤΟΣ ΣΤΥΛΙΑΝΙΔΗΣ
Ψηφιακής Διακυβέρνησης
ΔΗΜΗΤΡΙΟΣ ΠΑΠΑΣΤΕΡΓΙΟΥ
Κλιματικής Κρίσης
και Πολιτικής Προστασίας
ΒΑΣΙΛΕΙΟΣ ΚΙΚΙΛΙΑΣ
Επικρατείας
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 3 Ιουλίου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ