NOMOΣ ΥΠ’ ΑΡΙΘΜ. 5149
Επιτάχυνση προσλήψεων μέσω Α.Σ.Ε.Π., τροποποιήσεις στον Κώδικα Κατάστασης Δημοσίων
Πολιτικών Διοικητικών Υπαλλήλων και Υπαλλήλων Ν.Π.Δ.Δ. και στον Κώδικα Κατάστασης Δη-
μοτικών και Κοινοτικών Υπαλλήλων, σύστημα
κινήτρων και ανταμοιβής δημοσίων υπαλλήλων,
ρυθμίσεις για το σύστημα αξιολόγησης δημοσίων υπαλλήλων και λοιπές διατάξεις για τη βελ-
τίωση της λειτουργίας της δημόσιας διοίκησης.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΕΡΙΕΧΟΜΕΝΑ
ΜΕΡΟΣ Α’: ΡΥΘΜΙΣΕΙΣ ΓΙΑ ΤΗΝ ΕΠΙΤΑΧΥΝΣΗ ΤΩΝ
ΠΡΟΣΛΗΨΕΩΝ ΣΤΟΝ ΔΗΜΟΣΙΟ ΤΟΜΕΑ ΚΑΙ ΤΗΝ
ΕΝΙΣΧΥΣΗ ΤΗΣ ΣΤΕΛΕΧΩΣΗΣ ΟΡΕΙΝΩΝ, ΝΗΣΙΩΤΙΚΩΝ
ΚΑΙ ΗΠΕΙΡΩΤΙΚΩΝ ΠΕΡΙΟΧΩΝ
ΚΕΦΑΛΑΙΟ Α’: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΚΕΦΑΛΑΙΟ Β’: ΕΠΙΤΑΧΥΝΣΗ ΤΩΝ ΠΡΟΣΛΗΨΕΩΝ ΣΤΟΝ
ΔΗΜΟΣΙΟ ΤΟΜΕΑ ΚΑΙ ΕΝΙΣΧΥΣΗ ΤΗΣ ΕΝΤΟΠΙΟΤΗΤΑΣ -
ΤΡΟΠΟΠΟΙΗΣΕΙΣ Ν. 4765/2021
Άρθρο 3 Προθεσμία καθορισμού θέσεων ατόμων με
αναπηρία - Πλήρωση θέσεων ατόμων με αναπηρία βάσει
πιστοποιητικού αναπηρίας - Τροποποίηση παρ. 1 και
προσθήκη παρ. 6 στο άρθρο 6 του ν. 4765/2021
Άρθρο  4 Ενίσχυση μοριοδότησης βάσει κριτηρίου εντοπιότητας  - Τροποποίηση παρ.  1 άρθρου  12
ν. 4765/2021
Άρθρο 5 Συνέντευξη Ειδικού Επιστημονικού Προσωπικού - Αντικατάσταση παρ. 3 άρθρου 14 ν. 4765/2021
Άρθρο 6 Ισοβαθμία υποψηφίων - Τροποποίηση παρ. 4
άρθρου 15 ν. 4765/2021
Άρθρο 7 Συμμετοχή τακτικού προσωπικού σε διαδικασία πλήρωσης θέσεων μετά από δεκαετία - Τροποποίηση
παρ. 2 και 3 άρθρου 17 ν. 4765/2021
Άρθρο 8 Υποβολή δικαιολογητικών συμμετοχής - Τροποποίηση παρ. 4 και 6 άρθρου 20 ν. 4765/2021
Άρθρο 9 Κώλυμα συμμετοχής στις διαδικασίες πλήρωσης θέσεων προσωπικού δημόσιου τομέα - Προσθήκη
παρ. 7 στο άρθρο 24 του ν. 4765/2021
Άρθρο 10 Επίσπευση προθεσμιών διορισμού - Προθεσμία αναπληρώσεων - Τροποποίηση παρ. 2, 3 και 8
άρθρου 25 ν. 4765/2021
Άρθρο 11 Συγκρότηση Κεντρικής Επιτροπής Διαγωνισμού - Τροποποίηση παρ. 1 άρθρου 27 ν. 4765/2021
Άρθρο 12 Κριτήριο εντοπιότητας στην επιλογή προσωπικού με προκαθορισμένα και αντικειμενικά κριτή-
ρια - Τροποποίηση παρ. 1 και 2 άρθρου 29 ν. 4765/2021
Άρθρο 13 Ατομική συνέντευξη προσωπικού επί θητεία - Αντικατάσταση παρ. 3 άρθρου 34 ν. 4765/2021
Άρθρο 14 Μοριοδότηση υποψηφίων για την κάλυψη
παροδικών αναγκών - Τροποποίηση παρ. 3 άρθρου 40
ν. 4765/2021
Άρθρο 15 Ηλεκτρονική πλατφόρμα για την πρόσληψη
προσωπικού Ιδιωτικού Δικαίου Ορισμένου Χρόνου - Τροποποίηση παρ. 4 άρθρου 41 ν. 4765/2021
Άρθρο 16 Συμβάσεις μίσθωσης και συμβάσεις προμηθειών με την εταιρεία «ΔΕΘ -HELEXPO A.E.» για τις δια-
γωνιστικές διαδικασίες του Α.Σ.Ε.Π. - Προσθήκη παρ. 3
στο άρθρο 57 του ν. 4765/2021
Άρθρο 17 Αποζημίωση στελεχών του Ανωτάτου Συμβουλίου Επιλογής Προσωπικού που μετέχουν σε διαδι-
κασίες πλήρωσης θέσεων του δημόσιου τομέα - Τροποποίηση παρ. 4 άρθρου 60 ν. 4765/2021
Άρθρο 18 Πλήρωση θέσεων ετών 2022 - 2023 και
2024 - 2025 από τους επιτυχόντες της πρόσκλησης/προκήρυξης 2Γ/2022 - Πλήρωση θέσεων της Ανεξάρτητης
Αρχής Δημοσίων Εσόδων
ΚΕΦΑΛΑΙΟ Γ’: ΔΙΟΡΙΣΜΟΣ ΤΩΝ ΔΗΜΟΣΙΩΝ ΥΠΑΛΛΗΛΩΝ - ΤΡΟΠΟΠΟΙΗΣΕΙΣ ΚΩΔΙΚΑ ΚΑΤΑΣΤΑΣΗΣ ΔΗ-
ΜΟΣΙΩΝ ΠΟΛΙΤΙΚΩΝ ΔΙΟΙΚΗΤΙΚΩΝ ΥΠΑΛΛΗΛΩΝ ΚΑΙ
ΥΠΑΛΛΗΛΩΝ Ν.Π.Δ.Δ. ΚΑΙ Ν. 4057/2012
Άρθρο 19 Σύντμηση προθεσμίας διορισμού - Τροποποίηση άρθρου 15 Κώδικα Κατάστασης Δημοσίων Πολι-
τικών Διοικητικών Υπαλλήλων και Υπαλλήλων Ν.Π.Δ.Δ.
Άρθρο 20 Σύντμηση προθεσμίας δημοσίευσης και
τρόπος κοινοποίησης πράξης διορισμού - Τροποποίηση άρθρου 17 Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.
Άρθρο 21 Αποδοχή υπαλληλικής σχέσης με διαβεβαίωση - Τροποποίηση παρ. 2 άρθρου 18 Κώδικα Κατάστα-
σης Δημοσίων Πολιτικών Διοικητικών Υπαλλήλων και
Υπαλλήλων Ν.Π.Δ.Δ.
Άρθρο 22 Διαβεβαίωση - Σύντμηση προθεσμίας ανάληψης υπηρεσίας - Τροποποίηση άρθρου 19 Κώδικα
Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.
Άρθρο 23 Προθεσμία δημοσίευσης πράξεων διορισμού ή πρόσληψης - Τροποποίηση παρ. 21 και 22 άρ-
θρου ένατου ν. 4057/2012
ΚΕΦΑΛΑΙΟ Δ’: ΔΙΟΡΙΣΜΟΣ ΤΩΝ ΔΗΜΟΤΙΚΩΝ ΥΠΑΛΛΗΛΩΝ - ΤΡΟΠΟΠΟΙΗΣΕΙΣ ΚΩΔΙΚΑ ΚΑΤΑΣΤΑΣΗΣ ΔΗΜΟΤΙ-
ΚΩΝ ΚΑΙ ΚΟΙΝΟΤΙΚΩΝ ΥΠΑΛΛΗΛΩΝ
Άρθρο 24 Σύντμηση προθεσμίας διορισμού - Τροποποίηση άρθρου 22 Κώδικα Κατάστασης Δημοτικών και
Κοινοτικών Υπαλλήλων
Άρθρο 25 Πράξη διορισμού - Τροποποίηση άρθρου 23
Κώδικα Κατάστασης Δημοτικών και Κοινοτικών Υπαλλήλων
Άρθρο 26 Προθεσμία δημοσίευσης και τρόπος κοινοποίησης πράξης διορισμού - Αντικατάσταση άρθρου 24
Κώδικα Κατάστασης Δημοτικών και Κοινοτικών Υπαλλήλων
Άρθρο 27 Αποδοχή διορισμού με διαβεβαίωση - Τροποποίηση παρ. 2 άρθρου 25 Κώδικα Κατάστασης Δημο-
τικών και Κοινοτικών Υπαλλήλων
Άρθρο 28 Ορκωμοσία και ανάληψη υπηρεσίας - Διαβεβαίωση - Τροποποίηση άρθρου 26 Κώδικα Κατάστασης
Δημοτικών και Κοινοτικών Υπαλλήλων
ΚΕΦΑΛΑΙΟ Ε’: ΤΕΛΙΚΕΣ ΔΙΑΤΑΞΕΙΣ
Άρθρο 29 Τελικές διατάξεις
ΜΕΡΟΣ B’: ΣΥΣΤΗΜΑ ΚΙΝΗΤΡΩΝ ΚΑΙ ΑΝΤΑΜΟΙΒΗΣ
ΔΗΜΟΣΙΩΝ ΥΠΑΛΛΗΛΩΝ
ΚΕΦΑΛΑΙΟ Α’: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 30 Σκοπός
Άρθρο 31 Αντικείμενο
ΚΕΦΑΛΑΙΟ Β’: ΣΥΣΤΗΜΑ ΚΙΝΗΤΡΩΝ ΚΑΙ ΑΝΤΑΜΟΙΒΗΣ
Άρθρο 32 Ορισμοί
Άρθρο 33 Προσωπικό πεδίο εφαρμογής
Άρθρο 34 Προϋποθέσεις υπαγωγής φορέων και υπαλλήλων στο σύστημα κινήτρων και ανταμοιβής
Άρθρο 35 Κύκλος ανταμοιβής δημοσίων υπαλλήλων
Άρθρο 36 Διαδικασία καταβολής της ανταμοιβής ανά
δικαιούχο υπάλληλο
Άρθρο 37 Επιτροπή Κινήτρων και Ανταμοιβής
Άρθρο 38 Σύσταση Τμήματος Κινήτρων και Ανταμοιβής στο Υπουργείο Εσωτερικών
Άρθρο 39 Πληροφοριακό Σύστημα Κινήτρων και Ανταμοιβής
ΚΕΦΑΛΑΙΟ Γ’: ΑΝΑΘΕΩΡΗΣΗ ΧΡΟΝΙΚΟΥ ΠΛΑΙΣΙΟΥ
ΣΤΟΧΟΘΕΣΙΑΣ ΚΑΙ ΡΥΘΜΙΣΕΙΣ ΓΙΑ ΤΟ ΣΥΣΤΗΜΑ ΑΞΙΟΛΟΓΗΣΗΣ ΑΝΘΡΩΠΙΝΟΥ ΔΥΝΑΜΙΚΟΥ ΤΟΥ ΔΗΜΟΣΙΟΥ ΤΟ-
ΜΕΑ - ΤΡΟΠΟΠΟΙΗΣΕΙΣ Ν. 4940/2022 ΚΑΙ Ν. 4622/2019
Άρθρο 40 Αναμόρφωση πεδίου εφαρμογής ν. 4940/
2022 - Τροποποίηση άρθρου 5 ν. 4940/2022
Άρθρο 41 Αξιολογητές - Τροποποίηση παρ. 3, αντικατάσταση παρ. 8 και 9, προσθήκη παρ. 10 στο άρθρο 7
του ν. 4940/2022
Άρθρο 42 Υποχρέωση αξιολόγησης - Τροποποίηση
παρ. 1 άρθρου 8 ν. 4940/2022
Άρθρο 43 Αναθεώρηση χρονικού πλαισίου καθορισμού στοχοθεσίας - Αντικατάσταση παρ. 1, τροποποίηση
παρ. 2, 3 και 4 άρθρου 9 ν. 4940/2022
Άρθρο 44 Χρήση τεχνολογικών εργαλείων από την
Επιτροπή Εποπτείας Αξιολόγησης - Τροποποίηση παρ. 6
άρθρου 15 ν. 4940/2022
Άρθρο 45 Αναπλήρωση γραμματέα της Επιτροπής
αξιολόγησης για την κάλυψη θέσεων Συμβούλων Ανάπτυξης Ανθρώπινου Δυναμικού - Τροποποίηση παρ. 2
άρθρου 20 ν. 4940/2022
Άρθρο 46 Αναθεώρηση χρονικού πλαισίου Ενοποιημένου Σχεδίου Κυβερνητικής Πολιτικής - Τροποποίηση
παρ. 1 και 4 άρθρου 49 ν. 4622/2019
Άρθρο 47 Αναθεώρηση χρονικού πλαισίου προγραμματισμού κυβερνητικού έργου - Τροποποίηση παρ. 7
άρθρου 52 ν. 4622/2019
ΚΕΦΑΛΑΙΟ Δ’: ΜΕΤΑΒΑΤΙΚΕΣ, ΕΞΟΥΣΙΟΔΟΤΙΚΕΣ, ΤΕΛΙΚΕΣ ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ - ΧΡΟΝΙΚΟ ΠΕΔΙΟ
ΕΦΑΡΜΟΓΗΣ
Άρθρο 48 Μεταβατικές διατάξεις
Άρθρο 49 Εξουσιοδοτικές διατάξεις
Άρθρο 50 Τελική διάταξη
Άρθρο 51 Χρονικό πεδίο εφαρμογής
Άρθρο 52 Καταργούμενες διατάξεις
ΜΕΡΟΣ Γ’: ΛΟΙΠΕΣ ΡΥΘΜΙΣΕΙΣ ΣΧΕΤΙΚΕΣ ΜΕ ΖΗΤΗΜΑΤΑ ΑΝΘΡΩΠΙΝΟΥ ΔΥΝΑΜΙΚΟΥ
ΚΕΦΑΛΑΙΟ Α’: ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 53 Σκοπός
Άρθρο 54 Αντικείμενο
ΚΕΦΑΛΑΙΟ Β’: ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
ΣΧΕΤΙΚΕΣ ΜΕ ΖΗΤΗΜΑΤΑ ΑΝΘΡΩΠΙΝΟΥ ΔΥΝΑΜΙΚΟΥ
ΤΟΥ ΔΗΜΟΣΙΟΥ
Άρθρο 55 Αναγνώριση συνάφειας τίτλου σπουδών σε
μετατάξεις - Τροποποίηση παρ. 2 άρθρου 71 Κώδικα Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ.
Άρθρο 56 Απόσπαση στο πλαίσιο συνυπηρέτησης -
Αντικατάσταση άρθρου 21 ν. 2946/2001
Άρθρο 57 Σύστημα Διαχείρισης Ανθρώπινου Δυναμικού
Άρθρο 58 Μετάταξη προσωπικού του προγράμματος
«Βοήθεια στο Σπίτι» σε Ο.Τ.Α. α’ βαθμού
Άρθρο 59 Πλήρωση θέσεων στο Ν.Π.Δ.Δ. με την επωνυμία «Λιμενικό Ταμείο Ηρακλείου» - Αντικατάσταση
περ. 7 παρ. Α άρθρου δέκατου τρίτου ν. 5126/2024
ΚΕΦΑΛΑΙΟ Γ’: ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 60 Εξουσιοδοτικές διατάξεις
ΜΕΡΟΣ Δ’: ΑΛΛΕΣ ΡΥΘΜΙΣΕΙΣ
Άρθρο 61 Πρόσληψη Ειδικών Φρουρών - Προσθήκη
παρ. 11 στο άρθρο 9 του ν. 2734/1999
Άρθρο 62 Πλήρωση θέσεων κλάδου ΠΕ Ελεγκτών
Εναέριας Κυκλοφορίας στην Υπηρεσία Πολιτικής Αεροπορίας
Άρθρο 63 Ρύθμιση θεμάτων του Εθνικού Τυπογραφείου - Τροποποίηση παρ. 10 άρθρου 111 ν. 4622/2019 και
παρ. 2 άρθρου 75 ν. 4795/2021
Άρθρο 64 Προσδιορισμός και άσκηση αρμοδιοτήτων Δημόσιας Υπηρεσίας Απασχόλησης - Τροποποίηση
παρ. 1 και 4 και προσθήκη παρ. 5 στο άρθρο 3, τροποποίηση παρ. 19 άρθρου 79 ν. 4921/2022
Άρθρο 65 Αποζημίωση κλιμακίων, ομάδων, υποομάδων εργασίας και ομάδων εργασίας του Υπουργείου
Εργασίας και Κοινωνικής Ασφάλισης για το έτος 2024 -
Τροποποίηση παρ. 11 άρθρου 21 ν. 4354/2015
Άρθρο 66 Ρυθμίσεις για πράξεις και έργα αρμοδιότητας της πρώην Επιτελικής Δομής ΕΣΠΑ του Υπουργείου
Εργασίας και Κοινωνικών Υποθέσεων που χρηματοδοτούνται από το Τομεακό Πρόγραμμα Ανάπτυξης του
Υπουργείου Εργασίας και Κοινωνικής Ασφάλισης στο
πλαίσιο του Εθνικού Προγράμματος Ανάπτυξης 20212025
Άρθρο 67 Συνέχιση απασχόλησης ατόμων με αναπηρία που απασχολούνταν σε λυθείσες δημοτικές κοινω-
φελείς επιχειρήσεις στους οικείους δήμους
Άρθρο 68 Πράξη πρόσληψης προσωπικού ιδιωτικού
δικαίου αορίστου και ορισμένου χρόνου - Τροποποίηση
παρ. 1 και 3 άρθρου 11 π.δ. 410/1988
Άρθρο  69 Αμοιβαία μετάταξη υπηρετούντων στο
Πρόγραμμα «Βοήθεια στο Σπίτι» - Τροποποίηση παρ. 4
άρθρου 91 ν. 4583/2018
Άρθρο 70 Κατάργηση θέσεων Διοικητή και Αναπληρωτή Διοικητή Ψ.Ν.Α. - Αίτηση για θέσεις Διοικητών και
Αναπληρωτών Διοικητών Νοσοκομείων
Άρθρο 71 Λειτουργία ψηφιακής εφαρμογής «Safe
Youth»
Άρθρο 72 Μετεγγραφή βάσει οικονομικών και κοινωνικών κριτηρίων - Τροποποίηση παρ. 2 και 3 άρθρου 75
ν. 4692/2020
Άρθρο  73 Μετεγγραφή αδελφών προπτυχιακών
φοιτητών/φοιτητριών  - Αντικατάσταση άρθρου  76
ν. 4692/2020
Άρθρο 74 Καθορισμός προϋποθέσεων για τη διενέργεια πράξεων με χρήση τεχνολογικών μέσων - Τροποποί-
ηση άρθρου 238Α Κώδικα Ποινικής Δικονομίας
Άρθρο 75 Παράταση συμβάσεων εργασίας ορισμένου χρόνου προσωπικού Υπουργείου Κλιματικής Κρίσης
και Πολιτικής Προστασίας - Τροποποίηση άρθρου 49
ν. 4807/2021 και άρθρου 10 ν. 5057/2023
ΜΕΡΟΣ Ε’: ΕΝΑΡΞΗ ΙΣΧΥΟΣ
Άρθρο 76 Έναρξη ισχύος
ΜΕΡΟΣ Α’
ΡΥΘΜΙΣΕΙΣ ΓΙΑ ΤΗΝ ΕΠΙΤΑΧΥΝΣΗ
ΤΩΝ ΠΡΟΣΛΗΨΕΩΝ ΣΤΟΝ ΔΗΜΟΣΙΟ ΤΟΜΕΑ
ΚΑΙ ΤΗΝ ΕΝΙΣΧΥΣΗ ΤΗΣ ΣΤΕΛΕΧΩΣΗΣ
ΟΡΕΙΝΩΝ, ΝΗΣΙΩΤΙΚΩΝ ΚΑΙ ΗΠΕΙΡΩΤΙΚΩΝ
ΠΕΡΙΟΧΩΝ
ΚΕΦΑΛΑΙΟ Α’
ΣΚΟΠΟΣ ΚΑΙ ΑΝΤΙΚΕIΜΕΝΟ
Άρθρο 1
Σκοπός
Σκοποί του παρόντος Μέρους είναι: α) η επιτάχυνση
της διαδικασίας προσλήψεων προσωπικού στον δημόσιο
τομέα, κατά την έννοια της περ. α’ της παρ. 1 του άρθρου 14 του ν. 4270/2014 (Α’ 143), μέσω του Ανωτάτου
Συμβουλίου Επιλογής Προσωπικού (Α.Σ.Ε.Π.), από την
προκήρυξη των θέσεων έως την ανάληψη καθηκόντων
των διοριζομένων, β) η παροχή επιπλέον κινήτρων για
τη στελέχωση δημόσιων υπηρεσιών σε συγκεκριμένες
περιοχές της χώρας και γ) η άμεση πλήρωση θέσεων
του Δημοσίου από τον πρώτο πανελλήνιο γραπτό
διαγωνισμό της υπό στοιχεία 2Γ/2022 προκήρυξης του
Α.Σ.Ε.Π. (ΑΣΕΠ 75).
Άρθρο 2
Αντικείμενο
Αντικείμενο του παρόντος Μέρους είναι: α) η πλήρωση
θέσεων ατόμων με αναπηρία στο Δημόσιο, β) η ενίσχυση
της μοριοδότησης της εντοπιότητας υποψηφίων στελεχών του Δημοσίου, γ) η σύντμηση των προθεσμιών
διορισμού από την προκήρυξη των θέσεων μέχρι την κάλυψή τους, δ) η αξιοποίηση των ψηφιακών τεχνολογιών
στη διαδικασία προσλήψεων μέσω του Ανωτάτου Συμβουλίου Επιλογής Προσωπικού (Α.Σ.Ε.Π.), ε) η προσθήκη
της δυνατότητας διαβεβαίωσης στη διαδικασία έναρξης
της υπαλληλικής σχέσης και στ) η δυνατότητα κάλυψης
θέσεων του ετήσιου προγραμματισμού προσλήψεων του
Δημοσίου για τα έτη 2022, 2023, 2024 και 2025 από τους
επιτυχόντες του πανελλήνιου γραπτού διαγωνισμού της
υπό στοιχεία 2Γ/2022 προκήρυξης του Α.Σ.Ε.Π..
ΚΕΦΑΛΑΙΟ Β’
ΕΠΙΤΑΧΥΝΣΗ ΤΩΝ ΠΡΟΣΛΗΨΕΩΝ
ΣΤΟΝ ΔΗΜΟΣΙΟ ΤΟΜΕΑ ΚΑΙ ΕΝΙΣΧΥΣΗ
ΤΗΣ ΕΝΤΟΠΙΟΤΗΤΑΣ - ΤΡΟΠΟΠΟΙΗΣΕΙΣ
Ν. 4765/2021
Άρθρο 3
Προθεσμία καθορισμού θέσεων ατόμων
με αναπηρία - Πλήρωση θέσεων ατόμων
με αναπηρία βάσει πιστοποιητικού αναπηρίας -
Τροποποίηση παρ. 1 και προσθήκη παρ. 6
στο άρθρο 6 του ν. 4765/2021
1. Στην παρ. 1 του άρθρου 6 του ν. 4765/2021 (Α’ 6), περί
του προγραμματισμού θέσεων για άτομα με αναπηρία,
επέρχονται οι ακόλουθες τροποποιήσεις: α) στο τέταρτο
εδάφιο προστίθενται οι λέξεις «, η οποία εκδίδεται εντός
ενός (1) μηνός από την ημερομηνία κοινοποίησης της
Πράξης Υπουργικού Συμβουλίου περί ετήσιου προγραμματισμού προσλήψεων του άρθρου 51 του ν. 4622/2019
από το Υπουργείο Εσωτερικών», β) προστίθεται πέμπτο
εδάφιο, και η παρ. 1 διαμορφώνεται ως εξής:
«1. Ποσοστό δώδεκα τοις εκατό (12%) των θέσεων
μόνιμου προσωπικού και προσωπικού με σύμβαση
εργασίας Ιδιωτικού Δικαίου Αορίστου Χρόνου, των
κατηγοριών Π.Ε., Τ.Ε., Δ.Ε. και Υ.Ε. επί των θέσεων που
περιλαμβάνονται στον ετήσιο προγραμματισμό ανθρώπινου δυναμικού της δημόσιας διοίκησης του άρ-
θρου 51 του ν. 4622/2019 (Α’ 133) καλύπτεται από άτομα με ποσοστό αναπηρίας τουλάχιστον πενήντα τοις
εκατό (50%), όπως διαπιστώνεται από τις υγειονομικές
επιτροπές του Κέντρου Πιστοποίησης Αναπηρίας. Επί
του ποσοστού αυτού δεν εφαρμόζεται το άρθρο 13 του
παρόντος. Ο συνολικός αριθμός των ανωτέρω θέσεων
κατανέμεται στον ετήσιο προγραμματισμό ανθρώπινου δυναμικού της δημόσιας διοίκησης του άρθρου 51
του ν. 4622/2019 ανά Υπουργείο και νομικά πρόσωπα
αυτού, ανά Ανεξάρτητη Αρχή και ανά Αποκεντρωμένη
Διοίκηση συμπεριλαμβανομένων των Ο.Τ.Α. α’ και β’ βαθμού και των νομικών προσώπων αυτών. Ο καθορισμός
των θέσεων ανά φορέα, κατηγορία, κλάδο, ειδικότητα
διενεργείται με απόφαση του οικείου Υπουργού ή του
επικεφαλής της Ανεξάρτητης Αρχής κατά λόγο αρμοδιότητας, η οποία εκδίδεται εντός ενός (1) μηνός από την
ημερομηνία κοινοποίησης της Πράξης Υπουργικού Συμβουλίου περί ετήσιου προγραμματισμού προσλήψεων
του άρθρου 51 του ν. 4622/2019 από το Υπουργείο Εσωτερικών. Σε περίπτωση μη έκδοσης της απόφασης του
προηγούμενου εδαφίου εντός της οριζόμενης ως άνω
προθεσμίας, το σύνολο των φορέων που υπάγονται στον
οικείο Υπουργό ή η Ανεξάρτητη Αρχή δεν μετέχουν σε
προκηρύξεις πλήρωσης θέσεων βάσει του εγκεκριμένου
προγραμματισμού προσλήψεων του έτους αναφοράς.».
2. Στο άρθρο 6 του ν. 4765/2021, προστίθεται παρ. 6
ως εξής:
«6. Για την πλήρωση των θέσεων της παρ. 1, στους
πίνακες κατάταξης των προκηρύξεων του άρθρου 28,
προτάσσονται οι υποψήφιοι με πιστοποιημένη επ’ αόριστον αναπηρία ποσοστού τουλάχιστον πενήντα τοις
εκατό (50%) και έπονται οι υποψήφιοι με αναπηρία ποσοστού τουλάχιστον πενήντα τοις εκατό (50%) με πιστο-
ποίηση διάρκειας τουλάχιστον έξι (6) συνεχόμενων ετών
ή έξι (6) ετών διακεκομμένων εντός χρονικού διαστήματος επτά (7) ετών. Εάν δεν πληρωθούν οι θέσεις σύμφωνα
με το προηγούμενο εδάφιο, αυτές καλύπτονται από υποψηφίους με αναπηρία ποσοστού τουλάχιστον πενήντα
τοις εκατό (50%) με πιστοποιημένη διάρκεια μικρότερη
αυτής του πρώτου εδαφίου.».
Άρθρο 4
Ενίσχυση μοριοδότησης βάσει κριτηρίου
εντοπιότητας - Τροποποίηση παρ. 1 άρθρου 12
ν. 4765/2021
Στην παρ. 1 του άρθρου 12 του ν. 4765/2021 (Α’ 6),
περί των προσαυξήσεων βάσει τυπικών προσόντων και
εντοπιότητας, επέρχονται οι ακόλουθες τροποποιήσεις:
α) οι περ. στ’ και ζ’ του πρώτου εδαφίου αντικαθίστανται, β) στο δεύτερο εδάφιο, οι λέξεις «των περ. στ’ και
ζ’» αντικαθίστανται από τις λέξεις «κατηγορίες της υποπερ. στβ) της περ. στ’ και της περ. ζ’», γ) στο τρίτο εδάφιο,
οι λέξεις «επί μία τουλάχιστον δεκαετία σε θέσεις που
προκηρύσσονται στις ως άνω περιοχές και αφορούν
υπηρεσίες της παρ. 1 του άρθρου 2 που εδρεύουν στην
αντίστοιχη Περιφερειακή Ενότητα ή Δήμο ή νησί» αντικαθίστανται από τις λέξεις «επί μία τουλάχιστον δεκαετία,
στη θέση στην οποία διορίζονται, και για πέντε (5) επιπλέον έτη σε υπηρεσίες εντός της ίδιας Περιφερειακής
Ενότητας στην οποία βρίσκεται ο Δήμος, του οποίου
έκαναν χρήση του κριτηρίου της εντοπιότητας», δ) στο
τέταρτο εδάφιο, οι λέξεις «σύμφωνα με το άρθρο 279
του ν. 3463/2006 (Α’ 114), όπως αντικαταστάθηκε από το
άρθρο 188 του ν. 4764/2020 (Α’ 256)» αντικαθίστανται
από τις λέξεις «με τα στοιχεία που αντλούνται από το φορολογικό μητρώο που διαχειρίζεται η Α.Α.Δ.Ε., σύμφωνα
με το άρθρο 84 του ν. 4727/2020 (Α’ 184)» και η παρ. 1
διαμορφώνεται ως εξής:
«1. Η βαθμολογία στον γραπτό διαγωνισμό υποψηφίων των κατηγοριών Π.Ε. και Τ.Ε. προσαυξάνεται ως
ακολούθως:
α. Κατά πέντε (5) μονάδες για τους κατόχους διδακτορικού διπλώματος σε επιστημονικό πεδίο και υποπεδίο
που αναφέρεται ως αποδεκτό στην προκήρυξη σύμφωνα με την ταξινόμηση του Εθνικού Αρχείου Διδακτο-
ρικών Διατριβών, υπό την προϋπόθεση ότι αυτό έχει
κατατεθεί στο Εθνικό Αρχείο Διδακτορικών Διατριβών
και υπαχθεί σε συγκεκριμένο επιστημονικό πεδίο και
υποπεδίο.
β. Κατά δύο (2) μονάδες για τους κατόχους αυτοτελούς
μεταπτυχιακού τίτλου ετήσιας τουλάχιστον φοίτησης
που αναφέρεται ως αποδεκτός στην προκήρυξη.
γ. Κατά μία (1) μονάδα για τους κατόχους ενιαίου και
αδιάσπαστου τίτλου σπουδών μεταπτυχιακού επιπέδου
(integrated master). Οι προσαυξήσεις των περ. α’, β’ και
γ’ υπολογίζονται αθροιστικά για τους κατόχους διδακτορικού και μεταπτυχιακού τίτλου σπουδών και ενι-
αίου και αδιάσπαστου τίτλου σπουδών μεταπτυχιακού
επιπέδου (integrated master). Σε περίπτωση ύπαρξης
περισσοτέρων του ενός διδακτορικών διπλωμάτων ή/και
μεταπτυχιακών τίτλων που αναφέρονται ως αποδεκτοί
στην προκήρυξη ή/και ενιαίου και αδιάσπαστου τίτλου
σπουδών μεταπτυχιακού επιπέδου (integrated master),
βαθμολογείται επιπλέον ένας μόνο εξ αυτών των τίτλων
και εάν πρόκειται για μη ομοιόβαθμους τίτλους, βαθμολογείται ο υψηλότερος εξ αυτών, λαμβάνοντας σε κάθε
περίπτωση το ήμισυ των μονάδων που αντιστοιχούν
στον οικείο τίτλο σπουδών.
δ. Κατά μία (1) μονάδα για τους κατόχους τίτλου άριστης γνώσης της αγγλικής, γαλλικής, γερμανικής, ισπα-
νικής ή ιταλικής γλώσσας. Η άριστη γνώση δεύτερης
ξένης γλώσσας από τις ανωτέρω, καθώς και η άριστη
γνώση οποιασδήποτε άλλης ξένης γλώσσας σύμφωνα
με τα αναφερόμενα στο παράρτημα γλωσσομάθειας του
Α.Σ.Ε.Π., βαθμολογείται με μισή (0,5) μονάδα. Η άριστη
γνώση της ξένης γλώσσας που ορίζεται στην προκήρυξη
ως απαιτούμενο πρόσθετο προσόν δεν μοριοδοτείται.
ε. Βάσει εμπειρίας ως εξής:
εα)  Κατά μία (1)  μονάδα λόγω εμπειρίας ενός (1)
τουλάχιστον έτους.
εβ) Κατά δύο (2) μονάδες λόγω εμπειρίας δύο (2)
τουλάχιστον ετών.
εγ)  Κατά τρεις (3)  μονάδες λόγω εμπειρίας τριών
(3) τουλάχιστον ετών.
εδ) Κατά τέσσερις (4) μονάδες λόγω εμπειρίας τεσσάρων (4) τουλάχιστον ετών.
εε) Κατά πέντε (5) μονάδες λόγω εμπειρίας πέντε (5)
τουλάχιστον ετών.
Ως εμπειρία νοείται η απασχόληση με σχέση εργασίας
ή σύμβαση έργου στον δημόσιο ή ιδιωτικό τομέα ή η
άσκηση επαγγέλματος σε καθήκοντα ή έργα ανεξαρτήτως αντικειμένου, μετά την απόκτηση του βασικού
τίτλου σπουδών με τον οποίο ο υποψήφιος μετέχει στη
διαγωνιστική διαδικασία και ως προς τις περιπτώσεις για
τις οποίες απαιτείται άδεια άσκησης επαγγέλματος, μετά
τη λήψη της σχετικής άδειας.
Για την απόδειξη του χρόνου της εμπειρίας ο υποψήφιος προσκομίζει βεβαίωση του οικείου ασφαλιστικού
φορέα. Κατά τα λοιπά εφαρμόζονται αναλογικά το κριτήριο β’ της παρ. 1 και των παρ. 3 - 4 του άρθρου 29.
στ. Κατά σαράντα (40) μονάδες για τους μόνιμους κατοίκους των:
στα) Δήμων των νησιών της χώρας ανεξαρτήτως πληθυσμού, συμπεριλαμβανομένων των Δήμων της Περιφε-
ρειακής Ενότητας Νήσων της Περιφέρειας Αττικής, της
Περιφέρειας Κρήτης και της Περιφερειακής Ενότητας
Εύβοιας της Περιφέρειας Στερεάς Ελλάδας, πλην του
Δήμου Χαλκιδέων.
στβ) Μικρών ηπειρωτικών και μικρών ορεινών Δήμων, καθώς και των Δήμων που υπάγονται στην έννοια
των ορεινών Δήμων του άρθρου 2Β του v. 3852/2010
(Α’ 87), εφόσον έχουν πληθυσμό έως είκοσι πέντε χιλιάδες (25.000) κατοίκους.
στγ) Δήμων της Περιφέρειας Δυτικής Μακεδονίας και
του Δήμου Μεγαλόπολης της Περιφερειακής Ενότητας
Αρκαδίας της Περιφέρειας Πελοποννήσου.
στδ) Δήμων Σουφλίου, Διδυμοτείχου και Ορεστιάδας
της Περιφερειακής Ενότητας Έβρου της Περιφέρειας
Ανατολικής Μακεδονίας και Θράκης.
ζ. Κατά είκοσι (20) μονάδες για τους μόνιμους κατοίκους των μεσαίων ηπειρωτικών Δήμων όλης της χώρας
και των Δήμων των Περιφερειακών Ενοτήτων Ιωαννίνων
και Θεσπρωτίας της Περιφέρειας Ηπείρου, Πέλλας, Κιλκίς και Σερρών της Περιφέρειας Κεντρικής Μακεδονίας,
Δράμας, Ξάνθης, Ροδόπης και Έβρου της Περιφέρειας
Ανατολικής Μακεδονίας και Θράκης, εφόσον δεν ανήκουν στους Δήμους της περ. στ). Από την κατηγορία
αυτή εξαιρούνται οι Δήμοι της Περιφέρειας Αττικής και
οι Δήμοι της Περιφερειακής Ενότητας Θεσσαλονίκης της
Περιφέρειας Κεντρικής Μακεδονίας.
Η διάκριση των δήμων στις ως άνω κατηγορίες της
υποπερ. στβ) της περ. στ’ και της περ. ζ’ γίνεται σύμφωνα
με το άρθρο 2Α του ν. 3852/2010 (Α’ 87), όπως τροποποιήθηκε από το άρθρο 2 του ν. 4555/2018 (Α’ 133).
Οι υποψήφιοι μοριοδοτούνται σύμφωνα με τις
περ. στ) και ζ), εφόσον ως μόνιμοι κάτοικοι των δήμων
των ανωτέρω περιπτώσεων δηλώνουν ότι επιθυμούν
τον διορισμό τους, δεσμευόμενοι να υπηρετήσουν επί
μία τουλάχιστον δεκαετία, στη θέση στην οποία διορίζονται, και για πέντε (5) επιπλέον έτη σε υπηρεσίες εντός
της ίδιας Περιφερειακής Ενότητας στην οποία βρίσκεται
ο Δήμος, του οποίου έκαναν χρήση του κριτηρίου της
εντοπιότητας.
Για την εφαρμογή των περ. στ’ και ζ’ ως μόνιμη κατοικία
νοείται η κατοικία, όπως ορίζεται και αποδεικνύεται με
τα στοιχεία που αντλούνται από το φορολογικό μητρώο
που διαχειρίζεται η Α.Α.Δ.Ε., σύμφωνα με το άρθρο 84
του ν. 4727/2020 (Α’ 184).
Με διαπιστωτική πράξη του Υπουργού Εσωτερικών ταξινομούνται οι Δήμοι στις κατηγορίες των περ. στ) και ζ).
Οιαδήποτε μεταβολή στον πληθυσμό που επιδρά στην
κατά τα ως άνω ταξινόμηση των Δήμων συνεπάγεται
την αμελλητί έκδοση νέας διαπιστωτικής πράξης από
τον Υπουργό Εσωτερικών.».
Άρθρο 5
Συνέντευξη Ειδικού Επιστημονικού
Προσωπικού - Αντικατάσταση παρ. 3
άρθρου 14 ν. 4765/2021
Η παρ. 3 του άρθρου 14 του ν. 4765/2021 (Α’ 6), περί
της αξιολόγησης και της βαθμολόγησης πρόσθετων
διαγωνιστικών διαδικασιών - συνέντευξης, αντικαθίσταται ως εξής:
«3. Η ατομική συνέντευξη για το Ειδικό Επιστημονικό
Προσωπικό βαθμολογείται σε κλίμακα 1 - 100 μονάδων.
Η μοριοδότηση της συνέντευξης κάθε υποψηφίου προκύπτει από τον μέσο όρο των βαθμών των μελών της
επιτροπής. H συνέντευξη μαγνητοφωνείται υποχρεωτικά
και το απομαγνητοφωνημένο της κείμενο επισυνάπτεται
στο οικείο πρακτικό. Η μοριοδότηση για τον υποψήφιο
αιτιολογείται συνοπτικά από κάθε μέλος της επιτροπής. Εάν η βαθμολογία δύο (2) ή περισσότερων μελών
της αρμόδιας επιτροπής επιλογής για ένα ή και όλα τα
βαθμολογούμενα κριτήρια ταυτίζεται, τα εν λόγω μέλη
δύνανται να συντάξουν κοινή αιτιολογία. Η δυνατότητα
αυτή υπάρχει και αν η διαφορά μεταξύ της βαθμολογίας δύο ή περισσότερων μελών δεν υπερβαίνει το δέκα
τοις εκατό (10%), υπολογιζόμενου επί της χαμηλότερης
από τις εν λόγω βαθμολογίες. Ο βαθμός της συνέντευξης
πολλαπλασιαζόμενος με συντελεστή 0,35 προστίθεται
στη βαθμολογία του υποψηφίου.»
Άρθρο 6
Ισοβαθμία υποψηφίων - Τροποποίηση παρ. 4
άρθρου 15 ν. 4765/2021
Στην παρ. 4 του άρθρου 15 του ν. 4765/2021 (Α’ 6),
περί της ισοβαθμίας των υποψηφίων, επέρχονται οι ακόλουθες τροποποιήσεις: α) τα εδάφια δεύτερο και τρίτο
αντικαθίστανται, β) στο τέταρτο εδάφιο, οι λέξεις «της
κλήρωσης» αντικαθίστανται από τις λέξεις «της κατά
περίπτωση διαδικασίας» και η παρ. 4 διαμορφώνεται
ως εξής:
«4. Η σειρά κατάταξης των υποψηφίων, ανεξαρτήτως
κατηγορίας, που εξακολουθούν να ισοβαθμούν, μετά την
εξάντληση όλων των κριτηρίων ισοβαθμίας που προβλέπονται στις παρ. 1, 2 και 3, καθορίζεται με δημόσια
κλήρωση, η οποία μπορεί να διεξάγεται και ηλεκτρονικά. Η σειρά κατάταξης δύναται, επίσης, να καθορίζεται
βάσει αριθμού που αποδίδεται σε κάθε υποψήφιο ανά
προκήρυξη μετά από τη λήξη της προθεσμίας υποβολής
των αιτήσεων, μέσω εφαρμογής λογισμικού ανοικτής
κληρωτίδας που βασίζεται στην αρχή της τυχαιότητας
προκειμένου να προτάσσεται ο υποψήφιος με τον μικρότερο αριθμό. Με απόφασή του, ο Πρόεδρος του
Α.Σ.Ε.Π. ορίζει τον ακριβή τόπο και χρόνο της κλήρωσης ή της ενεργοποίησης της εφαρμογής λογισμικού
ανοικτής κληρωτίδας, καθώς και κάθε άλλο σχετικό
θέμα, περιλαμβανομένων των θεμάτων που αφορούν
στη δημοσιότητα της διαδικασίας, η οποία διεξάγεται
παρουσία ενός τουλάχιστον μέλους του Α.Σ.Ε.Π. που ορίζεται από τον ίδιο. Οι υποψήφιοι ενημερώνονται σχετικά
με ανακοίνωση που αναρτάται στον διαδικτυακό τόπο
του Α.Σ.Ε.Π., είκοσι τέσσερις (24) τουλάχιστον ώρες πριν
από τη διενέργεια της κατά περίπτωση διαδικασίας.».
Άρθρο 7
Συμμετοχή τακτικού προσωπικού
σε διαδικασία πλήρωσης θέσεων μετά
από δεκαετία - Τροποποίηση παρ. 2 και 3
άρθρου 17 ν. 4765/2021
Στο άρθρο 17 του ν. 4765/2021 (Α’ 6), περί του δικαιώματος συμμετοχής στον πανελλήνιο γραπτό διαγωνι-
σμό, επέρχονται οι ακόλουθες τροποποιήσεις: α) στην
παρ. 2, η λέξη «πενταετίας» αντικαθίσταται από τη λέξη
«δεκαετίας», β) στην παρ. 3, οι λέξεις «την πενταετία»
αντικαθίστανται από τις λέξεις «τη δεκαετία» και οι παρ. 2
και 3 διαμορφώνονται ως εξής:
«2. Τακτικοί υπάλληλοι των φορέων της παρ. 1 του
άρθρου 2 έχουν δικαίωμα συμμετοχής σε διαδικασία
πλήρωσης θέσεων των φορέων αυτών, μετά από την
παρέλευση δεκαετίας από την ημερομηνία διορισμού
ή πρόσληψής τους, με εξαίρεση τη συμμετοχή σε διαδικασία πλήρωσης θέσεων κατηγορίας ανώτερης αυτής
του διορισμού ή της πρόσληψής τους.
3. Η εξαίρεση της παρ. 2 ως προς τη δεκαετία εφαρμόζεται αναλόγως και στους υπαλλήλους κατηγορίας Π.Ε.
για συμμετοχή σε προκήρυξη πλήρωσης θέσεων Ε.Ε.Π..»
Άρθρο 8
Υποβολή δικαιολογητικών συμμετοχής -
Τροποποίηση παρ. 4 και 6 άρθρου 20
ν. 4765/2021
1. Στην παρ. 4 του άρθρου 20 του ν. 4765/2021 (Α’ 6),
περί των πινάκων των διαγωνιζομένων που καλούνται
προς υποβολή δικαιολογητικών, επέρχονται οι ακόλουθες τροποποιήσεις: α) το δεύτερο εδάφιο αντικαθίσταται,
β) προστίθενται εδάφια, τρίτο και τέταρτο, και η παρ. 4
διαμορφώνεται ως εξής:
«4. Η υποβολή των δικαιολογητικών διενεργείται αποκλειστικά ηλεκτρονικά, εκτός εάν με την προκήρυξη ορι-
σθεί κατ’ εξαίρεση άλλος τρόπος υποβολής. Δικαιολογητικά που έχουν καταχωριστεί στο ηλεκτρονικό αρχείο
(μητρώο) υποψηφίων του Α.Σ.Ε.Π., αντλούνται, με ευθύνη του υποψηφίου, απευθείας από αυτό. Δικαιολογητικά
που έχουν καταχωριστεί στο ηλεκτρονικό αρχείο (μητρώο) υποψηφίων του Α.Σ.Ε.Π., αλλά δεν έχουν αντληθεί
σύμφωνα με το προηγούμενο εδάφιο, δεν λαμβάνονται
υπόψη και δεν αξιολογούνται. Δικαιολογητικά που έχουν
καταχωριστεί στο ηλεκτρονικό αρχείο (μητρώο) υποψηφίων του Α.Σ.Ε.Π. σύμφωνα με το άρθρο 55 μέσω της
χρήσης τεχνολογιών πληροφορικής και επικοινωνιών,
δεν ελέγχονται εκ νέου από το Α.Σ.Ε.Π. για την ακρίβεια
και τη γνησιότητά τους.».
2. Στην παρ. 6 του άρθρου 20 του ν. 4765/2021 επέρχονται οι ακόλουθες τροποποιήσεις: α) προστίθενται οι
λέξεις «, καθώς και από κάθε άλλη διαδικασία πλήρωσης
θέσεων για τα επόμενα πέντε (5) έτη», β) προστίθεται
δεύτερο εδάφιο, και η παρ. 6 διαμορφώνεται ως εξής:
«6. Υποψήφιος, ο οποίος προσκομίζει ψευδή δικαιολογητικά που επηρεάζουν την κατάταξή του στον πίνακα,
πέραν τυχόν ποινικών κυρώσεων, αποβάλλεται από τη
διαδικασία, καθώς και από κάθε άλλη διαδικασία πλήρωσης θέσεων για τα επόμενα πέντε (5) έτη. Η αποβολή
από τη διαδικασία επέρχεται με απόφαση του αρμοδίου
οργάνου του Α.Σ.Ε.Π. και κοινοποιείται αμελλητί με κάθε
πρόσφορο τρόπο στον ενδιαφερόμενο.».
Άρθρο 9
Κώλυμα συμμετοχής στις διαδικασίες
πλήρωσης θέσεων προσωπικού δημόσιου
τομέα - Προσθήκη παρ. 7 στο άρθρο 24
του ν. 4765/2021
Στο άρθρο 24 του ν. 4765/2021 (Α’ 6), περί των πινάκων
διοριστέων/προσληπτέων, προστίθεται παρ. 7 ως εξής:
«7. Οι διοριστέοι των κατηγοριών Π.Ε., Τ.Ε., Δ.Ε. και Υ.Ε.
καθώς και Ειδικού Επιστημονικού Προσωπικού που δεν
αποδέχονται τον διορισμό τους ή αποδέχονται και δεν
προσέρχονται να αναλάβουν υπηρεσία ή παραιτούνται
μέσα σε δώδεκα (12) μήνες από την ημερομηνία πρόσληψης ή διορισμού τους, δεν επιτρέπεται να συμμετάσχουν
για τρία (3) έτη σε διαδικασίες πλήρωσης θέσεων μόνιμου προσωπικού και προσωπικού με σύμβαση εργασίας
Ιδιωτικού Δικαίου Αορίστου Χρόνου των φορέων της
παρ. 1 του άρθρου 2, εφόσον τα οριστικά αποτελέσματα
για τον διορισμό τους εκδίδονται εντός ενός (1) έτους
από την ημερομηνία λήξης της προθεσμίας υποβολής
των αιτήσεών τους.»
Άρθρο 10
Επίσπευση προθεσμιών διορισμού - Προθεσμία
αναπληρώσεων - Τροποποίηση παρ. 2, 3 και 8
άρθρου 25 ν. 4765/2021
1. Στην παρ. 2 του άρθρου 25 του ν. 4765/2021 (Α’ 6),
περί της διάθεσης και του διορισμού των διοριστέων/
προσληπτέων, οι λέξεις «είκοσι (20)» αντικαθίστανται
από τις λέξεις «δεκαπέντε (15)» και η παρ. 2 διαμορφώνεται ως εξής:
«2. Μέσα σε δέκα (10) ημέρες από τη διάθεση των
διοριστέων/προσληπτέων, κάθε φορέας καλεί τους διατεθέντες σε αυτό να υποβάλουν μέσα σε δεκαπέντε
(15) ημέρες τα απαιτούμενα, κατά τις οικείες διατάξεις,
δικαιολογητικά διορισμού.».
2. Στην παρ. 3 του άρθρου 25 του ν. 4765/2021, οι λέξεις «τριάντα (30)» αντικαθίστανται από τις λέξεις «είκοσι
(20)» και η παρ. 3 διαμορφώνεται ως εξής:
«3. Ο διορισμός ή η πρόσληψη είναι υποχρεωτικός/ή,
πραγματοποιείται μέσα σε είκοσι (20) ημέρες από τη
λήξη της προθεσμίας υποβολής των δικαιολογητικών
και γίνεται σύμφωνα με τις διατάξεις που ισχύουν για
κάθε φορέα.».
3. Στην παρ. 8 του άρθρου 25 του ν. 4765/2021, προστίθεται έκτο εδάφιο και η παρ. 8 διαμορφώνεται ως εξής:
«8. Η επιλογή των διοριστέων/προσληπτέων στις νέες
θέσεις από τους επιλαχόντες, γίνεται από το Α.Σ.Ε.Π. κατόπιν ελέγχου των προσόντων των επιλαχόντων υπο-
ψηφίων που βρίσκονται στους πίνακες κατάταξης των
αντίστοιχων κλάδων και ειδικοτήτων και, σε περίπτωση
ύπαρξης περισσότερων πινάκων, εκείνων που προηγούνται χρονικά και με τη σειρά που έχουν οι υποψήφιοι
σε αυτούς, σύμφωνα με τις διατάξεις του παρόντος. Οι
επιλαχόντες υποψήφιοι, αν η κάλυψη θέσεων αφορά σε
ίδιους φορείς, ή μέρος αυτών, με την αυτή έδρα, εφόσον δεν αποδεχθούν τον διορισμό τους, διαγράφονται
από τους πίνακες των επιλαχόντων και από τους πίνακες κατάταξης του προηγούμενου διαγωνισμού. Αν οι
νέες προς κάλυψη θέσεις αφορούν σε άλλους φορείς
ή τους ίδιους φορείς άλλης περιφερειακής ενότητας, οι
επιλαχόντες υποψήφιοι καλούνται από το Α.Σ.Ε.Π. με
κάθε πρόσφορο τρόπο, συμπεριλαμβανομένων των ηλεκτρονικών μέσων, να δηλώσουν, εντός προθεσμίας δέκα
(10) ημερών, τις προτιμήσεις τους για τις νέες θέσεις. Αν
δεν υποβληθούν οι δηλώσεις του προηγούμενου εδαφίου, τεκμαίρεται η μη συμμετοχή τους στην παρούσα
διαδικασία, χωρίς όμως οι υποψήφιοι να διαγράφονται
από τους οικείους πίνακες κατάταξης του προηγούμενου
διαγωνισμού. Επιλαχόντες υποψήφιοι που διατίθενται
προς διορισμό κατόπιν δήλωσης της προτίμησής τους
για τις νέες θέσεις, εάν δεν αποδεχθούν τον διορισμό
τους, διαγράφονται από τους πίνακες των επιλαχόντων
και από τους πίνακες κατάταξης του προηγούμενου διαγωνισμού. Οι αναπληρώσεις στο πλαίσιο της διαδικασίας
των επιλαχόντων διενεργούνται εντός τριών (3) ετών από
την έκδοση των οριστικών πινάκων της αρχικής προκήρυξης, με δυνατότητα παράτασης έως δύο (2) επιπλέον
έτη, κατόπιν απόφασης του Α.Σ.Ε.Π.».
Άρθρο 11
Συγκρότηση Κεντρικής Επιτροπής
Διαγωνισμού - Τροποποίηση παρ. 1 άρθρου 27
ν. 4765/2021
Στην παρ. 1 του άρθρου 27 του ν. 4765/2021 (Α’ 6),
περί των οργάνων διενέργειας του πανελλήνιου γραπτού
διαγωνισμού, επέρχονται οι ακόλουθες τροποποιήσεις:
α) στο πρώτο εδάφιο, αα) οι λέξεις «, μετά από τη δημοσίευση της προκήρυξης,» αντικαθίστανται από τις λέξεις
«, μετά από πρόταση του Προέδρου του Α.Σ.Ε.Π.,» και
αβ) οι λέξεις «του Α.Σ.Ε.Π.» αντικαθίστανται από τη λέξη
«αυτού», β) στο δεύτερο εδάφιο, οι λέξεις «αφυπηρετήσαντες ή ομότιμους Καθηγητές των Α.Ε.Ι.,» αντικαθίστα-
νται από τις λέξεις «εν ενεργεία ή αφυπηρετήσαντα» και
η παρ. 1 διαμορφώνεται ως εξής:
«1. Τον πανελλήνιο γραπτό διαγωνισμό διενεργεί Κεντρική Επιτροπή Διαγωνισμού, η οποία συγκροτείται,
μετά από πρόταση του Προέδρου του Α.Σ.Ε.Π., με απόφαση της Ελάσσονος Ολομέλειας αυτού. Η Κεντρική Επι-
τροπή Διαγωνισμού είναι τουλάχιστον πενταμελής και
αποτελείται από τουλάχιστον δύο (2) μέλη του Α.Σ.Ε.Π.,
το ένα εκ των οποίων ορίζεται Πρόεδρος και από μέλη
ή πρώην μέλη του, μέλη Δ.Ε.Π., εν ενεργεία ή αφυπηρετήσαντα, εκπαιδευτικούς Δευτεροβάθμιας Εκπαίδευσης,
τακτικούς δημόσιους υπαλλήλους ή κρατικούς λειτουργούς των φορέων της παρ. 1 του άρθρου 2.».
Άρθρο 12
Κριτήριο εντοπιότητας στην επιλογή
προσωπικού με προκαθορισμένα
και αντικειμενικά κριτήρια - Τροποποίηση
παρ. 1 και 2 άρθρου 29 ν. 4765/2021
1. Στην περ.  δ)  της παρ.  1 του άρθρου  29 του
ν. 4765/2021 (Α’ 6), περί των κριτηρίων επιλογής προσωπικού με σειρά προτεραιότητας, επέρχονται οι ακό-
λουθες τροποποιήσεις: α) στο πρώτο εδάφιο, οι λέξεις
«στις θέσεις αυτές και εφόσον αυτές αφορούν υπηρεσίες
που εδρεύουν στην αντίστοιχη Περιφερειακή Ενότητα ή
Δήμο ή νησί» αντικαθίστανται από τις λέξεις «στη θέση
στην οποία διορίζονται, και για πέντε (5) επιπλέον έτη σε
υπηρεσίες εντός της ίδιας Περιφερειακής Ενότητας στην
οποία βρίσκεται ο Δήμος, του οποίου έκαναν χρήση του
κριτηρίου της εντοπιότητας», β) στο δεύτερο εδάφιο,
οι λέξεις «σύμφωνα με το άρθρο 279 του ν. 3463/2006
(Α’ 114), όπως αντικαταστάθηκε από το άρθρο 188 του
ν. 4764/2020 (Α’ 256)» αντικαθίστανται από τις λέξεις «με
τα στοιχεία που αντλούνται από το φορολογικό μητρώο
που διαχειρίζεται η Α.Α.Δ.Ε., σύμφωνα με το άρθρο 84
του ν. 4727/2020 (Α’ 184)» και η περ. δ) διαμορφώνεται
ως εξής:
«δ. Εντοπιότητα: Σε κάθε περίπτωση προτάσσονται
των λοιπών υποψηφίων, ανεξάρτητα από το σύνολο των
μονάδων που συγκεντρώνουν σύμφωνα με τα κριτήρια
της παραγράφου αυτής, οι μόνιμοι κάτοικοι των Δήμων
των περ. στ’ και ζ’ της παρ. 1 του άρθρου 12, εφόσον όλοι
οι ανωτέρω επιθυμούν τον διορισμό τους σε θέσεις των
φορέων της παρ. 1 του άρθρου 2 που προκηρύσσονται
στις ως άνω περιοχές και δεσμεύονται να υπηρετήσουν
επί μία, τουλάχιστον, δεκαετία στη θέση στην οποία διορίζονται, και για πέντε (5) επιπλέον έτη σε υπηρεσίες
εντός της ίδιας Περιφερειακής Ενότητας στην οποία βρίσκεται ο Δήμος, του οποίου έκαναν χρήση του κριτηρίου
της εντοπιότητας. Για την εφαρμογή του παρόντος ως
μόνιμη κατοικία νοείται η κατοικία, όπως ορίζεται και
αποδεικνύεται με τα στοιχεία που αντλούνται από το φορολογικό μητρώο που διαχειρίζεται η Α.Α.Δ.Ε., σύμφωνα
με το άρθρο 84 του ν. 4727/2020 (Α’ 184). Η πρόταξη
λόγω εντοπιότητας ισχύει μεταξύ των υποψηφίων που
διαθέτουν τα τυπικά προσόντα του ιδίου πίνακα κατάταξης (κύριου ή επικουρικού).».
2. Στο τελευταίο εδάφιο της παρ. 1 του άρθρου 29 του
ν. 4765/2021, οι λέξεις «σε δημόσια κλήρωση, η οποία
διενεργείται πριν την κατάρτιση των οριστικών πινάκων,
εφαρμοζομένων των παρ. 4 και 5» αντικαθίστανται από
τις λέξεις «σύμφωνα με όσα ορίζονται στις παρ. 4 και 5»
και το τελευταίο εδάφιο της παρ. 1 διαμορφώνεται, ως
εξής:
«Αν εξαντληθούν όλα τα κριτήρια χωρίς να καταστεί
δυνατός ο καθορισμός της σειράς μεταξύ των ισοβαθμούντων, η μεταξύ τους σειρά καθορίζεται σύμφωνα με
όσα ορίζονται στις παρ. 4 και 5 του άρθρου 15.».
3. Στο τελευταίο εδάφιο της παρ. 2 του άρθρου 29 του
ν. 4765/2021, οι λέξεις «με δημόσια κλήρωση, η οποία
διενεργείται πριν από την κατάρτιση των οριστικών πινάκων, εφαρμοζόμενων των παρ. 4 και 5» αντικαθίστανται
από τις λέξεις «σύμφωνα με όσα ορίζονται στις παρ. 4
και 5» και το τελευταίο εδάφιο της παρ. 2 διαμορφώνεται
ως εξής:
«Αν και πάλι ισοβαθμούν, προηγείται αυτός που έχει
απολυτήριο γυμνασίου και μεταξύ αυτών αυτός που έχει
μεγαλύτερο βαθμό και, αν αυτός συμπίπτει, προηγείται
ο μεγαλύτερος στην ηλικία με βάση την ημερομηνία
γέννησής τους, ενώ, αν εξαντληθούν όλα τα παραπάνω
κριτήρια, η μεταξύ τους σειρά καθορίζεται σύμφωνα με
όσα ορίζονται στις παρ. 4 και 5 του άρθρου 15.».
Άρθρο 13
Ατομική συνέντευξη προσωπικού επί θητεία -
Αντικατάσταση παρ. 3 άρθρου 34 ν. 4765/2021
Η παρ. 3 του άρθρου 34 του ν. 4765/2021 (Α’ 6), περί
της διενέργειας ατομικής συνέντευξης, αντικαθίσταται
ως εξής:
«3. Η συνέντευξη βαθμολογείται κατ’ ανώτατο όριο με
οκτακόσια (800) μόρια. Η τελική μοριοδότηση της συνέντευξης κάθε υποψηφίου προκύπτει από τον μέσο όρο
των βαθμών των μελών της επιτροπής. H συνέντευξη
μαγνητοφωνείται υποχρεωτικά και το απομαγνητοφωνημένο της κείμενο επισυνάπτεται στο οικείο πρακτικό.
Η μοριοδότηση για τον υποψήφιο αιτιολογείται συνοπτικά από κάθε μέλος της επιτροπής. Εάν η βαθμολογία δύο
(2) ή περισσότερων μελών της αρμόδιας επιτροπής επιλογής για ένα (1) ή και όλα τα βαθμολογούμενα κριτήρια
ταυτίζεται, τα εν λόγω μέλη δύνανται να συντάξουν κοινή
αιτιολογία. Η δυνατότητα αυτή υπάρχει και αν η διαφορά
μεταξύ της βαθμολογίας δύο ή περισσότερων μελών δεν
υπερβαίνει το δέκα τοις εκατό (10%), υπολογιζόμενου επί
της χαμηλότερης από τις εν λόγω βαθμολογίες.»
Άρθρο 14
Μοριοδότηση υποψηφίων για την κάλυψη
παροδικών αναγκών - Τροποποίηση παρ. 3
άρθρου 40 ν. 4765/2021
Στο δεύτερο εδάφιο της παρ. 3 του άρθρου 40 του
ν. 4765/2021 (Α’ 6), οι λέξεις «σύμφωνα με το άρθρο 279
του ν. 3463/2006 (Α’ 114), όπως αντικαταστάθηκε από το
άρθρο 188 του ν. 4674/2020 (Α’ 256)» αντικαθίστανται
από τις λέξεις «με τα στοιχεία που αντλούνται από το φορολογικό μητρώο που διαχειρίζεται η Α.Α.Δ.Ε., σύμφωνα
με το άρθρο 84 του ν. 4727/2020 (Α’ 184)» και η παρ. 3
διαμορφώνεται ως εξής:
«3. Σε κάθε περίπτωση προτάσσονται των λοιπών
υποψηφίων, ανεξάρτητα από το σύνολο των μονάδων
που συγκεντρώνουν σύμφωνα με τα κριτήρια της παραγράφου αυτής, οι μόνιμοι κάτοικοι των Δήμων των
περ. στ’ και ζ’ της παρ. 1 του άρθρου 12, εφόσον όλοι οι
ανωτέρω επιθυμούν τον διορισμό τους σε θέσεις των φορέων της παρ. 1 του άρθρου 2 που προκηρύσσονται στις
ως άνω περιοχές και εφόσον αυτές αφορούν υπηρεσίες
που εδρεύουν στην αντίστοιχη Περιφερειακή Ενότητα ή
Δήμο ή νησί. Για την εφαρμογή του παρόντος ως μόνιμη
κατοικία νοείται η κατοικία, όπως ορίζεται και αποδεικνύεται με τα στοιχεία που αντλούνται από το φορολο-
γικό μητρώο που διαχειρίζεται η Α.Α.Δ.Ε., σύμφωνα με
το άρθρο 84 του ν. 4727/2020 (Α’ 184). Η πρόταξη λόγω
εντοπιότητας ισχύει μεταξύ των υποψηφίων που διαθέτουν τα τυπικά προσόντα του ιδίου πίνακα κατάταξης,
κύριου ή επικουρικού.».
Άρθρο 15
Ηλεκτρονική πλατφόρμα για την πρόσληψη
προσωπικού Ιδιωτικού Δικαίου Ορισμένου
Χρόνου - Τροποποίηση παρ. 4 άρθρου 41
ν. 4765/2021
Στην παρ. 4 του άρθρου 41 του ν. 4765/2021 (Α’ 6),
περί της διαδικασίας πρόσληψης προσωπικού με σχέση
εργασίας Ιδιωτικού Δικαίου Ορισμένου Χρόνου, τα εδάφια τέταρτο και πέμπτο αντικαθίστανται και η παρ. 4 δι-
αμορφώνεται ως εξής:
«4. Με την αίτηση συμμετοχής συνυποβάλλονται και
τα απαιτούμενα δικαιολογητικά. Οι αιτήσεις και τα απαιτούμενα δικαιολογητικά συμμετοχής υποβάλλονται με
ηλεκτρονικό τρόπο στον φορέα, εντός της ορισθείσας
από τον οικείο φορέα προθεσμίας, η οποία δεν μπορεί
να είναι μικρότερη των δέκα (10) ημερών και αρχίζει
από την επόμενη ημέρα της τελευταίας δημοσίευσης ή
ανάρτησης της ανακοίνωσης, κατά τα ως άνω. Αιτήσεις,
πιστοποιητικά ή δικαιολογητικά, καθώς και τα συμπληρωματικά ή διευκρινιστικά αυτών που κατατίθενται εκ-
πρόθεσμα δεν γίνονται δεκτά. Το σύνολο της διαδικασίας
πλήρωσης θέσεων προσωπικού με σχέση εργασίας Ιδιωτικού Δικαίου Ορισμένου Χρόνου διενεργείται μέσω κε-
ντρικής ηλεκτρονικής πλατφόρμας υποβολής αιτήσεων
και δικαιολογητικών, την οποία αναπτύσσει και διαχειρίζεται το Υπουργείο Εσωτερικών για τον σκοπό αυτόν και
στην οποία έχουν πρόσβαση οι υποψήφιοι, το Α.Σ.Ε.Π.,
καθώς και οι αρμόδιοι φορείς στο πλαίσιο άσκησης των
αρμοδιοτήτων τους. Μέχρι την έναρξη λειτουργίας της
ως άνω κεντρικής ηλεκτρονικής πλατφόρμας, ο τρόπος
υποβολής αιτήσεων και δικαιολογητικών καθορίζεται
από το Α.Σ.Ε.Π., σε συνεργασία με τον φορέα.»
Άρθρο 16
Συμβάσεις μίσθωσης και συμβάσεις
προμηθειών με την εταιρεία «ΔΕΘ-HELEXPO
A.E.» για τις διαγωνιστικές διαδικασίες
του Α.Σ.Ε.Π. - Προσθήκη παρ. 3 στο άρθρο 57
του ν. 4765/2021
Στο άρθρο 57 του ν. 4765/2021 (Α’ 6), περί της συνεργασίας του Ανωτάτου Συμβουλίου Επιλογής Προσωπικού
(Α.Σ.Ε.Π.) με δημόσιους ή ιδιωτικούς φορείς, καθώς και
με διεθνείς ή υπερεθνικούς οργανισμούς, προστίθεται
παρ. 3 ως εξής:
«3. Αποκλειστικά για τη διενέργεια των διαδικασιών
πλήρωσης θέσεων προσωπικού και επιλογής διοικήσεων
και στελεχών του Δημοσίου, οι οποίες προκηρύσσονται
έως και το 2025, το Α.Σ.Ε.Π. δύναται να συνάπτει με την
εταιρεία «ΔΕΘ - HELEXPO A.E.»: α) συμβάσεις μίσθωσης
ακινήτων κατά παρέκκλιση του ν. 3130/2003 (Α’ 76), περί
μισθώσεων ακινήτων για στέγαση δημοσίων υπηρεσιών
και β) συμβάσεις προμηθειών και παροχής υπηρεσιών με
απευθείας ανάθεση κατά παρέκκλιση του ν. 4412/2016
(Α’ 147) τηρουμένου του ορίου της περ. β’ του άρθρου 5
του ν. 4412/2016.».
Άρθρο 17
Αποζημίωση στελεχών του Ανωτάτου
Συμβουλίου Επιλογής Προσωπικού που
μετέχουν σε διαδικασίες πλήρωσης θέσεων
του δημόσιου τομέα - Τροποποίηση παρ. 4
άρθρου 60 ν. 4765/2021
Στην παρ. 4 του άρθρου 60 του ν. 4765/2021 (Α’ 6),
περί των εξουσιοδοτικών διατάξεων, οι λέξεις «του
παρόντος» αντικαθίστανται από τις λέξεις «που διεξάγονται σύμφωνα με τον παρόντα ή βάσει ειδικότερων
διατάξεων» και η παρ. 4 διαμορφώνεται ως εξής:
«4. Με κοινή απόφαση των Υπουργών Εσωτερικών
και Εθνικής Οικονομίας και Οικονομικών, ύστερα από
εισήγηση του Α.Σ.Ε.Π., καθορίζεται, κατά παρέκκλιση
κάθε άλλης, γενικής ή ειδικής διάταξης, αποζημίωση
στους Προέδρους, μέλη, γραμματείς, βοηθούς γραμματείς, ειδικούς εισηγητές επιτροπών, καθώς και σε όλους
όσοι μετέχουν στις διαδικασίες πλήρωσης θέσεων που
διεξάγονται σύμφωνα με τον παρόντα ή βάσει ειδικότερων διατάξεων.».
Άρθρο 18
Πλήρωση θέσεων ετών 2022 - 2023
και 2024 - 2025 από τους επιτυχόντες της
πρόσκλησης/προκήρυξης 2Γ/2022 -
Πλήρωση θέσεων της Ανεξάρτητης Αρχής
Δημοσίων Εσόδων
1. Οι εγκριθείσες θέσεις του ετήσιου προγραμματισμού προσλήψεων του άρθρου 51 του ν. 4622/2019
(Α’ 133) των ετών 2024 και 2025 πληρούνται κατόπιν
έκδοσης νέας προκήρυξης (β’ στάδιο) από επιτυχόντες
του πανελλήνιου γραπτού διαγωνισμού της υπό στοιχεία
2Γ/2022 πρόσκλησης/προκήρυξης του Ανωτάτου Συμβουλίου Επιλογής Προσωπικού (Α.Σ.Ε.Π.) ή άλλης μεταγε-
νέστερης γραπτής εξέτασης, σύμφωνα με τη βαθμολογία
τους στη γραπτή εξέταση, προσαυξανόμενη σύμφωνα
με το άρθρο 12 του ν. 4765/2021 (Α’ 6), μοριοδοτούμενων όλων των μεταπτυχιακών ή διδακτορικών τίτλων,
ανεξαρτήτως γνωστικού αντικειμένου αυτών. Το πρώτο
εδάφιο εφαρμόζεται και για την πλήρωση εγκεκριμένων
θέσεων του ετήσιου προγραμματισμού προσλήψεων
των ετών 2022 και 2023, εφόσον υπάρχουν επιτυχόντες
που δεν έχουν διατεθεί στους αντίστοιχους κλάδους και
ειδικότητες, καθώς και για την πλήρωση θέσεων του ετήσιου προγραμματισμού προσλήψεων των ετών 2022 και
2023 που δεν έχουν προκηρυχθεί. Για την κατά τα ως
άνω πλήρωση θέσεων δεν εφαρμόζεται ο περιορισμός
της παρ. 2 του άρθρου 16 του ν. 4765/2021 ως προς τον
αριθμό των προτιμήσεων που μπορούν να δηλώσουν οι
υποψήφιοι. Κατ’ εξαίρεση, οι θέσεις του πρώτου εδαφίου
που αφορούν στην Ανεξάρτητη Αρχή Δημοσίων Εσόδων
(Α.Α.Δ.Ε.), δύνανται να πληρωθούν από υποψηφίους της
υπό στοιχεία 1Γ/2022 προκήρυξης (Α.Σ.Ε.Π. 9/2022), που
περιλαμβάνονται στους πίνακες κατάταξης των κατηγοριών Π.Ε. και Τ.Ε. αυτής, σύμφωνα με το άρθρο 21 του
ν. 5027/2023 (Α’ 48) και κατ’ εφαρμογή των παρ. 7 και
8 του άρθρου 25 του ν. 4765/2021, μετά από σχετικό
αίτημα της Α.Α.Δ.Ε. προς το Α.Σ.Ε.Π.
2. Σε κάθε περίπτωση οι πίνακες επιτυχόντων της υπό
στοιχεία 2Γ/2022 πρόσκλησης/προκήρυξης του Α.Σ.Ε.Π.
παύουν να ισχύουν από την έκδοση της βαθμολογίας
επόμενης γραπτής διαδικασίας για τις κατηγορίες Π.Ε.
και Τ.Ε. και για τις αντίστοιχες ειδικότητες.
3. Ειδικά για τις υπό στοιχεία 2ΓΒ/2023 και 3ΓΒ/2023
προκηρύξεις του Α.Σ.Ε.Π. για την πλήρωση θέσεων των
κατηγοριών Τ.Ε. και Π.Ε. αντίστοιχα (β’ στάδιο) του πανελλήνιου γραπτού διαγωνισμού της πρόσκλησης/προ-
κήρυξης 2Γ/2022, οι κενές θέσεις, που προκύπτουν μετά
από τρία (3) αιτήματα αντικατάστασης - αναπλήρωσης
του φορέα, επαναπροκηρύσσονται.
ΚΕΦΑΛΑΙΟ Γ’
ΔΙΟΡΙΣΜΟΣ ΤΩΝ ΔΗΜΟΣΙΩΝ ΥΠΑΛΛΗΛΩΝ -
ΤΡΟΠΟΠΟΙΗΣΕΙΣ ΚΩΔΙΚΑ ΚΑΤΑΣΤΑΣΗΣ
ΔΗΜΟΣΙΩΝ ΠΟΛΙΤΙΚΩΝ ΔΙΟΙΚΗΤΙΚΩΝ
ΥΠΑΛΛΗΛΩΝ ΚΑΙ ΥΠΑΛΛΗΛΩΝ Ν.Π.Δ.Δ.
ΚΑΙ Ν. 4057/2012
Άρθρο 19
Σύντμηση προθεσμίας διορισμού -
Τροποποίηση άρθρου 15 Κώδικα Κατάστασης
Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ.
Στο άρθρο 15 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.
(ν. 3528/2007, Α’ 26), περί της υποχρέωσης διορισμού,
επέρχονται οι ακόλουθες τροποποιήσεις: α) οι λέξεις
«τριάντα (30)» αντικαθίστανται από τις λέξεις «είκοσι
(20)», β) οι λέξεις «τέσσερις (4)» αντικαθίστανται από τις
λέξεις «τρεις (3)» και το άρθρο 15 διαμορφώνεται ως
εξής:
«Άρθρο 15
Υποχρέωση διορισμού
Οι επιτυχόντες που περιλαμβάνονται στον πίνακα
διοριστέων, διορίζονται υποχρεωτικά μέσα σε είκοσι
(20) ημέρες από τη λήξη της προθεσμίας υποβολής των
δικαιολογητικών και το αργότερο μέσα σε τρεις (3) μήνες
από την έκδοση των πινάκων διοριστέων.».
Άρθρο 20
Σύντμηση προθεσμίας δημοσίευσης και
τρόπος κοινοποίησης πράξης διορισμού -
Τροποποίηση άρθρου 17 Κώδικα Κατάστασης
Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ.
Στο άρθρο 17 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.
(ν. 3528/2007, Α’ 26), περί της δημοσίευσης και της κοινοποίησης της πράξης διορισμού, επέρχονται οι ακόλουθες
τροποποιήσεις: α) στην παρ. 1, οι λέξεις «τριάντα (30)»
αντικαθίστανται από τις λέξεις «δέκα (10)», β) η παρ. 2
αντικαθίσταται, γ) στην παρ. 3, γα) οι λέξεις «την τριακοστή» αντικαθίστανται από τις λέξεις «τη δέκατη» και
γβ) προστίθενται οι λέξεις «ή διαβεβαίωση» και το άρθρο 17 διαμορφώνεται ως εξής:
«Άρθρο 17
Δημοσίευση και κοινοποίηση πράξης διορισμού
1. Περίληψη της πράξης διοισμού δημοσιεύεται στην
Εφημερίδα της Κυβερνήσεως και κοινοποιείται στον διοριζόμενο το αργότερο εντός δέκα (10) ημερών από τη
δημοσίευση.
2. Εφόσον ο διοριζόμενος έχει επιβεβαιώσει κατά την
αίτησή του τα στοιχεία του Α.Φ.Μ. του, τη διεύθυνση ηλεκτρονικού ταχυδρομείου και το κινητό του τηλέφωνο, η
κοινοποίηση της παρ. 1 πραγματοποιείται ηλεκτρονικά,
με έγγραφο της οικείας αρχής, στο οποίο αναγράφεται ο
αριθμός του Φύλλου της Εφημερίδας της Κυβερνήσεως
όπου δημοσιεύθηκε η περίληψη της πράξης διορισμού.
Σε διαφορετική περίπτωση, η κοινοποίηση πραγματοποιείται με επίδοση επί αποδείξει στην κατοικία του είτε
στον ίδιο είτε σε πρόσωπο που συνοικεί με αυτόν. Με
το έγγραφο αυτό τάσσεται και εύλογη προθεσμία είκοσι (20) το πολύ ημερών για ορκωμοσία ή διαβεβαίωση
του διοριζομένου και ανάληψη υπηρεσίας. Αν δεν καθορίζεται τέτοια προθεσμία, θεωρείται ότι έχει ταχθεί
προθεσμία είκοσι (20) ημερών. Η προθεσμία αυτή μπορεί να παραταθεί έως δύο (2) μήνες, μόνο μία φορά, για
εξαιρετικούς λόγους.
3. Αν παρέλθει άπρακτη η προθεσμία της παρ. 1, η
πράξη διορισμού θεωρείται ότι έχει κοινοποιηθεί τη δέκατη ημέρα από τη δημοσίευση και από την ημέρα αυτή
αρχίζει η προθεσμία για ορκωμοσία ή διαβεβαίωση του
διοριζομένου και ανάληψη υπηρεσίας.»
Άρθρο 21
Αποδοχή υπαλληλικής σχέσης με
διαβεβαίωση - Τροποποίηση παρ. 2
άρθρου 18 Κώδικα Κατάστασης Δημοσίων
Πολιτικών Διοικητικών Υπαλλήλων και
Υπαλλήλων Ν.Π.Δ.Δ.
Στο τέλος της παρ. 2 του άρθρου 18 του Κώδικα Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. (ν. 3528/2007, Α’ 26), περί της
κατάρτισης της υπαλληλικής σχέσης, προστίθενται οι
λέξεις «ή με τη διαβεβαίωση» και η παρ. 2 διαμορφώνεται ως εξής:
«2. Η αποδοχή δηλώνεται με την ορκωμοσία ή με τη
διαβεβαίωση.»
Άρθρο 22
Διαβεβαίωση - Σύντμηση προθεσμίας
ανάληψης υπηρεσίας - Τροποποίηση
άρθρου 19 Κώδικα Κατάστασης Δημοσίων
Πολιτικών Διοικητικών Υπαλλήλων
και Υπαλλήλων Ν.Π.Δ.Δ.
Στο άρθρο 19 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.
(ν. 3528/2007, Α’ 26), περί της ορκωμοσίας και της ανάληψης υπηρεσίας, επέρχονται οι ακόλουθες τροποποιήσεις:
α) στον τίτλο, προστίθεται η λέξη «- Διαβεβαίωση», β) στο
τέταρτο εδάφιο της παρ. 1, οι λέξεις «Όσοι δηλώνουν ότι
δεν πρεσβεύουν καμιά θρησκεία ή πρεσβεύουν θρησκεία που δεν επιτρέπει τον όρκο,» αντικαθίστανται από
τις λέξεις «Όσοι επιθυμούν,», γ) στην παρ. 2, προστίθεται
τέταρτο εδάφιο, δ) στην παρ. 3, οι λέξεις «ένα (1) μήνα»
αντικαθίστανται από τις λέξεις «είκοσι (20) ημέρες» και
το άρθρο 19 διαμορφώνεται ως εξής:
«Άρθρο 19
Ορκωμοσία - Διαβεβαίωση - Ανάληψη υπηρεσίας
1. Ο όρκος δίνεται ενώπιον του οργάνου που έχει εκδώσει την πράξη διορισμού ή του οργάνου που ορίζεται
στο έγγραφο της κοινοποίησης. Ο όρκος έχει ως εξής:
«Ορκίζομαι να φυλάττω πίστη στην πατρίδα, υπακοή
στο Σύνταγμα και τους νόμους και να εκπληρώνω τιμίως και ευσυνειδήτως τα καθήκοντα μου.» Ο όρκος των
αλλοδαπών έχει ως εξής: «Ορκίζομαι να φυλάττω πίστη
στην Ελλάδα, υπακοή στο Σύνταγμα και τους νόμους της
και να εκπληρώνω τιμίως και ευσυνειδήτως τα καθήκοντά μου.» Όσοι επιθυμούν, παρέχουν, αντί όρκου, την
ακόλουθη διαβεβαίωση: «Δηλώνω, επικαλούμενος την
τιμή και τη συνείδηση μου, ότι θα φυλάττω πίστη στην
Ελλάδα, υπακοή στο Σύνταγμα και τους νόμους και ότι θα
εκπληρώνω τιμίως και ευσυνειδήτως τα καθήκοντά μου.»
2. Η ορκωμοσία βεβαιώνεται με πρωτόκολλο, που
χρονολογείται και υπογράφεται από τον ορκιζόμενο και
το όργανο ενώπιον του οποίου ορκίζεται. Η ανάληψη
καθηκόντων πιστοποιείται με έκθεση, που υπογράφεται από τον προϊστάμενο της οικείας υπηρεσίας και τον
υπάλληλο. Η έκθεση φέρει αριθμό πρωτοκόλλου της
χρονολογίας ανάληψης καθηκόντων. Η παρούσα εφαρμόζεται και στην περίπτωση της διαβεβαίωσης.
3. Αφετηρία υπολογισμού του χρόνου υπηρεσίας των
υπαλλήλων αποτελεί η χρονολογία δημοσίευσης στο
Φύλλο της Εφημερίδας της Κυβερνήσεως της πράξης διορισμού, με την προϋπόθεση ότι η ανάληψη υπηρεσίας
γίνεται μέσα σε είκοσι (20) ημέρες από την κοινοποίηση
της πράξης διορισμού, αλλιώς η ημερομηνία ανάληψης
υπηρεσίας.».
Άρθρο 23
Προθεσμία δημοσίευσης πράξεων διορισμού
ή πρόσληψης - Τροποποίηση παρ. 21 και 22
άρθρου ένατου ν. 4057/2012
1. Στο όγδοο εδάφιο της παρ. 21 του άρθρου ένατου
του ν. 4057/2012 (Α’ 54), περί των θεμάτων αρμοδιότητας του πρώην Υπουργείου Διοικητικής Μεταρρύθμισης
και Ηλεκτρονικής Διακυβέρνησης, οι λέξεις «τριών (3)»
αντικαθίστανται από τις λέξεις «δύο (2)» και, μετά από νομοτεχνικές βελτιώσεις, η παρ. 21 διαμορφώνεται ως εξής:
«21. Η ολοκλήρωση των διαδικασιών πρόσληψης ή
διορισμού στους φορείς της παρ. 1 του άρθρου 14 του
ν. 2190/1994 (Α’ 28) για το μόνιμο προσωπικό και το προσωπικό με σχέση εργασίας Ιδιωτικού Δικαίου Αορίστου
Χρόνου της παρ. 20 πραγματοποιείται κατόπιν έκδοσης
απόφασης κατανομής του Υπουργού Εσωτερικών της
παρ. 5 του άρθρου 11 του ν. 3833/2010 (Α’ 40).
Απόφαση κατανομής απαιτείται και για τους κατατασσόμενους σε συσταθείσες θέσεις με σύμβαση ερ-
γασίας Ιδιωτικού Δικαίου Αορίστου Χρόνου βάσει του
άρθρου 11 του π.δ. 164/2004 (Α’ 134), για τους διοριστέους σε εκτέλεση αμετάκλητων δικαστικών αποφάσεων,
καθώς και για το προσωπικό ειδικών κατηγοριών, εφόσον ο διορισμός/αναδιορισμός ή η πρόσληψη ή επανα-
πρόσληψή του επιβάλλεται από ρητή διάταξη νόμου.
Με απόφαση κατανομής του Υπουργού Εσωτερικών,
δύναται να μεταβάλλεται εντός του ίδιου ή όμορου νομού, ο φορέας διορισμού των περιλαμβανομένων σε
πίνακες διοριστέων του Α.Σ.Ε.Π. και των φορέων, καθώς
και των διοριστέων που υπάγονται στις διατάξεις της
περ. 3 της υποπαρ. ΣΤ.1 της παρ. ΣΤ του άρθρου πρώτου
του ν. 4093/2012, σε όλως εξαιρετικές και επείγουσες
περιπτώσεις, κατόπιν τεκμηριωμένου αιτήματος του
Υπουργού του νέου φορέα διορισμού.
Αν ο διοριστέος δεν αποδεχτεί τη νέα θέση διορισμού,
διατηρεί το δικαίωμα διορισμού του στην αρχική θέση,
κατόπιν έκδοσης σχετικής απόφασης κατανομής του
Υπουργού Εσωτερικών.
Απόφαση κατανομής απαιτείται και για τις περιπτώσεις
όπου το Α.Σ.Ε.Π. διαθέτει με απόφασή του επόμενο κατά
σειρά στον πίνακα επιτυχίας υποψήφιο για αντικατάσταση - αναπλήρωση διοριστέου που δεν αποδέχτηκε τον
διορισμό του ή έχει κώλυμα διορισμού ή παραιτήθηκε
εντός ενός (1) έτους από τον διορισμό του.
Δεν απαιτείται απόφαση κατανομής όταν οι αποφάσεις
του Α.Σ.Ε.Π. αφορούν σε αντικαταστάσεις - αναπληρώσεις διοριστέων των ως άνω περιπτώσεων οι οποίοι πε-
ριλαμβάνονται σε προηγούμενες αποφάσεις κατανομής.
Κατ’ εξαίρεση, επιτυχόντες του γραπτού διαγωνισμού
Α.Σ.Ε.Π. έτους 1998, που διενεργήθηκε σύμφωνα με
την υπ’ αρ. 8/1997 προκήρυξη (Α.Σ.Ε.Π. 45), οι οποίοι
περιλαμβάνονται σε πίνακες διοριστέων του Α.Σ.Ε.Π.
κατ’ εφαρμογή του άρθρου 38 του ν. 4369/2016, είναι
δυνατόν να ανακατανεμηθούν σε άλλη υπηρεσία ή εποπτευόμενο φορέα του ίδιου Υπουργείου με απόφαση του
Υπουργού Εσωτερικών κατόπιν αιτήματος του οικείου
Υπουργείου.
Τα αρμόδια για τον διορισμό ή πρόσληψη όργανα
οφείλουν να προβούν στη δημοσίευση των ατομικών
πράξεων διορισμού ή πρόσληψης εντός δύο (2) μηνών
από τη δημοσίευση στην Εφημερίδα της Κυβερνήσεως
της απόφασης κατανομής. Η μη τήρηση της προθεσμίας
του προηγούμενου εδαφίου συνιστά πειθαρχικό παράπτωμα κατά τα οριζόμενα στην περ. β’ της παρ. 1 του
άρθρου 107 του Υπαλληλικού Κώδικα.
Για τους διοριστέους σε εκτέλεση δικαστικών αποφάσεων, η σχετική απόφαση κατανομής έχει αποκλει-
στικά διαπιστωτικό χαρακτήρα και η έλλειψή της δεν
αναστέλλει την υποχρέωση συμμόρφωσης στις οικείες
δικαστικές αποφάσεις.
Εάν στον φορέα διορισμού ή πρόσληψης δεν υφίστανται θέσεις αντίστοιχες της σχέσης εργασίας, του κλάδου
ή της ειδικότητας με τις αρχικώς προκηρυχθείσες θέσεις,
οι διοριστέοι διορίζονται σε προσωποπαγείς θέσεις με
την ίδια εργασιακή σχέση, του ίδιου κλάδου ή ειδικότητας ή παρεμφερούς κλάδου ή βάσει των τυπικών τους
προσόντων, που συνιστώνται με την απόφαση διορισμού ή πρόσληψής τους και με παράλληλη δέσμευση
κενής οργανικής θέσης της ίδιας κατηγορίας, εφόσον
υπάρχει, για όσο χρόνο υφίσταται η προσωποπαγής
θέση.
Οι παραπάνω προσωποπαγείς θέσεις καταργούνται
αυτοδίκαια με την κατά οποιονδήποτε τρόπο αποχώρηση από την υπηρεσία των υπαλλήλων που τις κατέχουν.
Με απόφαση του Υπουργού Εσωτερικών ρυθμίζεται
κάθε σχετικό θέμα που αφορά στη διαδικασία μεταβολής
της υπηρεσίας ή του φορέα διορισμού.».
2. Στην παρ. 22 του άρθρου ένατου του ν. 4057/2012,
οι λέξεις «θεωρούνται αυτοδικαίως άκυρες» αντικαθίστανται από τις λέξεις «είναι άκυρες, με εξαίρεση την
περίπτωση μη τήρησης της προθεσμίας του όγδοου εδαφίου της παρ. 21» και η παρ. 22 διαμορφώνεται ως εξής:
«22. Οι παρ. 20 και 21 υπερισχύουν κάθε άλλης γενικής
ή ειδικής διάταξης και, σε περίπτωση μη τήρησης αυτών,
οι ατομικές πράξεις διορισμού, πρόσληψης ή κατάταξης
είναι άκυρες, με εξαίρεση την περίπτωση μη τήρησης της
προθεσμίας του όγδοου εδαφίου της παρ. 21.».
ΚΕΦΑΛΑΙΟ Δ’
ΔΙΟΡΙΣΜΟΣ ΤΩΝ ΔΗΜΟΤΙΚΩΝ ΥΠΑΛΛΗΛΩΝ -
ΤΡΟΠΟΠΟΙΗΣΕΙΣ ΚΩΔΙΚΑ ΚΑΤΑΣΤΑΣΗΣ
ΔΗΜΟΤΙΚΩΝ ΚΑΙ ΚΟΙΝΟΤΙΚΩΝ ΥΠΑΛΛΗΛΩΝ
Άρθρο 24
Σύντμηση προθεσμίας διορισμού -
Τροποποίηση άρθρου 22 Κώδικα Κατάστασης
Δημοτικών και Κοινοτικών Υπαλλήλων
Στο άρθρο 22 του Κώδικα Κατάστασης Δημοτικών
και Κοινοτικών Υπαλλήλων (ν. 3584/2007, Α’ 143), περί
της υποχρέωσης διορισμού, επέρχονται οι ακόλουθες
τροποποιήσεις: α) οι λέξεις «τριάντα (30)» αντικαθίστανται από τις λέξεις «είκοσι (20)», β) οι λέξεις «τέσσερις
(4)» αντικαθίστανται από τις λέξεις «τρεις (3)» και το άρθρο 22 διαμορφώνεται ως εξής:
«Άρθρο 22
Υποχρέωση διορισμού
Οι περιλαμβανόμενοι στον πίνακα διοριστέων διορίζονται υποχρεωτικά μέσα σε είκοσι (20) ημέρες από τη
λήξη της προθεσμίας υποβολής των δικαιολογητικών
και το αργότερο μέσα σε τρεις (3) μήνες από την έκδοση
των πινάκων διοριστέων.».
Άρθρο 25
Πράξη διορισμού - Τροποποίηση άρθρου 23
Κώδικα Κατάστασης Δημοτικών και Κοινοτικών
Υπαλλήλων
Στο άρθρο 23 του Κώδικα Κατάστασης Δημοτικών και
Κοινοτικών Υπαλλήλων (ν. 3584/2007, Α’ 143), περί της
πράξης διορισμού και της δημοσίευσης, επέρχονται οι
ακόλουθες τροποποιήσεις: α) στον τίτλο, διαγράφεται η
λέξη «- Δημοσίευση», β) η περ. β’ της παρ. 1 και η παρ. 2
καταργούνται και το άρθρο 23 διαμορφώνεται ως εξής:
«Άρθρο 23
Πράξη διορισμού
1. Ο διορισμός -εάν δεν ορίζεται διαφορετικά από τις
διατάξεις του παρόντος- ενεργείται με απόφαση:
α. του Δημάρχου, προκειμένου περί δημοτικών υπαλλήλων,
β. [Καταργείται],
γ. του Προέδρου του διοικητικού συμβουλίου του
Ιδρύματος, του Νομικού Προσώπου Δημοσίου Δικαίου και των Συνδέσμων, προκειμένου περί υπαλλήλων
Ιδρυμάτων, Νομικών Προσώπων Δημοσίου Δικαίου και
Συνδέσμων των Οργανισμών Τοπικής Αυτοδιοίκησης.
2. [Καταργείται].»
Άρθρο 26
Προθεσμία δημοσίευσης και τρόπος
κοινοποίησης πράξης διορισμού -
Αντικατάσταση άρθρου 24 Κώδικα Κατάστασης
Δημοτικών και Κοινοτικών Υπαλλήλων
Το άρθρο 24 του Κώδικα Κατάστασης Δημοτικών και
Κοινοτικών Υπαλλήλων (ν. 3584/2007, Α’ 143), περί της
κοινοποίησης του διορισμού, αντικαθίσταται ως εξής:
«Άρθρο 24
Δημοσίευση - Κοινοποίηση διορισμού
1. Περίληψη της πράξης διορισμού, δημοσιεύεται στην
Εφημερίδα της Κυβερνήσεως, με μέριμνα του Γραμματέα
της Αποκεντρωμένης Διοίκησης.
2. Ο διορισμός κοινοποιείται μέσα σε δέκα (10) ημέρες το αργότερο από τη δημοσίευσή του. Εφόσον ο δι-
οριζόμενος έχει επιβεβαιώσει κατά την αίτησή του τα
στοιχεία του Α.Φ.Μ. του, τη διεύθυνση ηλεκτρονικού ταχυδρομείου και το κινητό του τηλέφωνο, η κοινοποίηση
πραγματοποιείται ηλεκτρονικά, με έγγραφο της οικείας
αρχής, στο οποίο αναγράφεται ο αριθμός του Φύλλου
της Εφημερίδας της Κυβερνήσεως όπου δημοσιεύθηκε
η περίληψη της πράξης διορισμού. Σε διαφορετική περίπτωση, η κοινοποίηση πραγματοποιείται με επίδοση
επί αποδείξει στην κατοικία του είτε στον ίδιο είτε σε
πρόσωπο που συνοικεί με αυτόν.
3. Με το έγγραφο τάσσεται εύλογη προθεσμία, η οποία
δεν μπορεί να υπερβεί τις είκοσι (20) ημέρες προς ορκωμοσία ή διαβεβαίωση του διοριζομένου και ανάληψη
υπηρεσίας. Εάν παραλειφθεί ο καθορισμός προθεσμίας,
θεωρείται ταχθείσα προθεσμία είκοσι (20) ημερών. Η
προθεσμία αυτή μπορεί να παραταθεί έως δύο (2) μήνες,
μόνο για μία φορά, για εξαιρετικούς λόγους.
4. Αν παρέλθει άπρακτη η προθεσμία της παρ. 2, η
πράξη διορισμού θεωρείται ότι έχει κοινοποιηθεί τη δέκατη ημέρα από τη δημοσίευση, και από την ημέρα αυτή
αρχίζει η προθεσμία για ορκωμοσία ή διαβεβαίωση του
διοριζομένου και ανάληψη υπηρεσίας.».
Άρθρο 27
Αποδοχή διορισμού με διαβεβαίωση -
Τροποποίηση παρ. 2 άρθρου 25 Κώδικα
Κατάστασης Δημοτικών και Κοινοτικών
Υπαλλήλων
Στο τέλος της παρ.  2 του άρθρου  25 του Κώδικα
Κατάστασης Δημοτικών και Κοινοτικών Υπαλλήλων
(ν. 3584/2007, Α’ 143), περί της κατάρτισης της υπαλληλικής σχέσης, προστίθενται οι λέξεις «ή με τη διαβεβαί-
ωση» και η παρ. 2 διαμορφώνεται ως εξής:
«2. Η αποδοχή δηλώνεται με την ορκωμοσία ή με τη
διαβεβαίωση.».
Άρθρο 28
Ορκωμοσία και ανάληψη υπηρεσίας -
Διαβεβαίωση - Τροποποίηση άρθρου 26
Κώδικα Κατάστασης Δημοτικών
και Κοινοτικών Υπαλλήλων
Στο άρθρο 26 του Κώδικα Κατάστασης Δημοτικών και
Κοινοτικών Υπαλλήλων (ν. 3584/2007, Α’ 143), περί της
ορκωμοσίας, της ανάληψης υπηρεσίας και του τύπου του
όρκου, επέρχονται οι ακόλουθες τροποποιήσεις: α) στον
τίτλο, αα) προστίθενται οι λέξεις «- Διαβεβαίωση» και
αβ) διαγράφονται οι λέξεις «- Τύπος όρκου», β) στην
περ. γ’ της παρ. 1, οι λέξεις «Όσοι δηλώνουν ότι δεν πρεσβεύουν καμία θρησκεία ή πρεσβεύουν θρησκεία που
δεν επιτρέπει τον όρκο» αντικαθίστανται από τις λέξεις
«Όσοι επιθυμούν», γ) στην παρ. 2, προστίθεται τέταρτο
εδάφιο, δ) η παρ. 3 καταργείται, ε) στην παρ. 4, οι λέξεις
«ενός (1) μηνός» αντικαθίστανται από τις λέξεις «είκοσι
(20) ημερών» και το άρθρο 26 διαμορφώνεται ως εξής:
«Άρθρο 26
Ορκωμοσία - Διαβεβαίωση - Ανάληψη υπηρεσίας
1. Ο όρκος δίδεται ενώπιον του οργάνου που έχει εκδώσει την πράξη διορισμού ή του οργάνου που ορίζεται
στο έγγραφο της κοινοποίησης. α. Ο όρκος έχει ως εξής:
«Ορκίζομαι να φυλάττω πίστη στην πατρίδα, υπακοή
στο Σύνταγμα και τους νόμους και να εκπληρώνω τιμίως
και ευσυνειδήτως τα καθήκοντά μου.» β. Ο όρκος των
αλλοδαπών έχει ως εξής: «Ορκίζομαι να φυλάττω πίστη
στην Ελλάδα, υπακοή στο Σύνταγμα και τους νόμους της
και να εκπληρώνω τιμίως και ευσυνειδήτως τα καθήκοντά μου.» γ. Όσοι επιθυμούν, παρέχουν, αντί όρκου, την
ακόλουθη διαβεβαίωση: «Δηλώνω, επικαλούμενος την
τιμή και τη συνείδηση μου, ότι θα φυλάττω πίστη στην
Ελλάδα, υπακοή στο Σύνταγμα και τους νόμους και ότι θα
εκπληρώνω τιμίως και ευσυνειδήτως τα καθήκοντά μου.»
2. Η ορκωμοσία βεβαιώνεται με πρωτόκολλο, που
χρονολογείται και υπογράφεται από τον ορκιζόμενο και
το όργανο ενώπιον του οποίου ορκίζεται. Η ανάληψη
καθηκόντων πιστοποιείται με έκθεση, που υπογράφεται από τον προϊστάμενο της οικείας υπηρεσίας και τον
υπάλληλο. Η έκθεση φέρει αριθμό πρωτοκόλλου της
χρονολογίας ανάληψης καθηκόντων. Η παρούσα ισχύει
αντιστοίχως και στην περίπτωση της διαβεβαίωσης.
3. [Καταργείται].
4. Αφετηρία υπολογισμού του χρόνου υπηρεσίας των
υπαλλήλων αποτελεί η χρονολογία δημοσίευσης στο
Φύλλο της Εφημερίδας της Κυβερνήσεως της πράξεως
διορισμού, με την προϋπόθεση ότι η ανάληψη υπηρεσίας γίνεται εντός είκοσι (20) ημερών από την κοινοποί-
ηση της πράξης διορισμού, διαφορετικά η ημερομηνία
ανάληψης υπηρεσίας.».
ΚΕΦΑΛΑΙΟ Ε’
ΤΕΛΙΚΕΣ ΔΙΑΤΑΞΕΙΣ
Άρθρο 29
Τελικές διατάξεις
1. Τα άρθρα 7 και 9, καθώς και οι προθεσμίες των άρθρων 19, 20, 22, 23 του Κεφαλαίου Γ’ και των άρθρων
24, 26 και 28 του Κεφαλαίου Δ’ δεν εφαρμόζονται σε
διοριστέους προκηρύξεων του Ανωτάτου Συμβουλίου
Επιλογής Προσωπικού (Α.Σ.Ε.Π.) οι οποίες δημοσιεύθηκαν μέχρι και την έναρξη ισχύος του παρόντος.
2. Για την αποζημίωση του άρθρου 17, την οποία λαμβάνει το προσωπικό του Α.Σ.Ε.Π. που μετέχει στις διαγω-
νιστικές διαδικασίες οι οποίες διενεργούνται από αυτό
κατά το τελευταίο τετράμηνο του έτους 2024 και κατά το
έτος 2025, με απόφαση του Προέδρου του, δεν εφαρμόζεται το όριο της παρ. 5 του άρθρου 21 του ν. 4354/2015
(Α’ 176), εφαρμοζόμενου πάντως του ορίου της παρ. 3
του ιδίου άρθρου.
3. Το άρθρο 12 του ν. 4590/2019 (Α’ 17), περί της υπερωριακής απασχόλησης υπαλλήλων του Α.Σ.Ε.Π. και
προσωπικού γραμματειακής, διοικητικής και τεχνικής
υποστήριξης των Επιτροπών Επιλογής Στελεχών του
Δημοσίου και του Ειδικού Συμβουλίου Επιλογής Προϊσταμένων (ΕΙ.Σ.Ε.Π.), εξακολουθεί να ισχύει για τα έτη
2025, 2026 και 2027.
4. Η παρ. 14 του άρθρου 10 του ν. 3051/2002 (Α’ 220),
καθώς και τα εδάφια δεύτερο και τρίτο της περ. α) της
παρ. 2 του άρθρου 4 του ν. 4440/2016 (Α’ 224), στην περίπτωση των διορίστεων προκηρύξεων του Α.Σ.Ε.Π. οι
οποίες δημοσιεύονται μετά την έναρξη ισχύος του παρόντος, εφαρμόζονται με την επιφύλαξη της υποχρέωσης
δεκαπενταετούς παραμονής της παρ. 1 του άρθρου 12
του ν. 4765/2021 (Α’ 6).
ΜΕΡΟΣ Β’
ΣΥΣΤΗΜΑ ΚΙΝΗΤΡΩΝ ΚΑΙ ΑΝΤΑΜΟΙΒΗΣ
ΔΗΜΟΣΙΩΝ ΥΠΑΛΛΗΛΩΝ
ΚΕΦΑΛΑΙΟ Α’
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 30
Σκοπός
Σκοπός του παρόντος Μέρους είναι η ενίσχυση της
παραγωγικότητας, της αποδοτικότητας και της αποτελεσματικότητας των υπαλλήλων των δημόσιων υπηρεσιών.
Άρθρο 31
Αντικείμενο
Αντικείμενο του παρόντος Μέρους είναι η θέσπιση
συστήματος κινήτρων και ανταμοιβής, των υπαλλήλων
των δημόσιων υπηρεσιών, με το οποίο επιδιώκεται η
παρακίνησή τους για την επίτευξη προσδιορισμένων
στόχων, καθώς και η επιβράβευσή τους, ως απόρροια
της επίτευξης συγκεκριμένων και μετρήσιμων αποτελεσμάτων, ο καθορισμός των όρων και της διαδικασίας
ανταμοιβής τους, η σύσταση Επιτροπής Κινήτρων και
Ανταμοιβής, ο ορισμός ανταμοιβών και η αξιοποίηση
των νέων τεχνολογιών πληροφορικής και επικοινωνίας
για την υποστήριξη της υλοποίησης του συστήματος
κινήτρων και ανταμοιβής, το οποίο είναι συνδεδεμένο με το σύστημα στοχοθεσίας και αξιολόγησης του
ν. 4940/2022 (Α’ 112).
ΚΕΦΑΛΑΙΟ Β’
ΣΥΣΤΗΜΑ ΚΙΝΗΤΡΩΝ ΚΑΙ ΑΝΤΑΜΟΙΒΗΣ
Άρθρο 32
Ορισμοί
Για την εφαρμογή του παρόντος ισχύουν οι κάτωθι
ορισμοί:
α) Ανταμοιβή: η πρόσθετη του βασικού μισθού και των
επιδομάτων οικονομική παροχή που λαμβάνει ο υπάλληλος για την επίτευξη συγκεκριμένων στόχων.
β) Στόχοι: βα) οι στόχοι που συνδέονται με έργα: i) των
Σχεδίων Δράσης των Υπουργείων, όπως αυτά διαμορφώνονται σύμφωνα με την παρ. 7 του άρθρου 52 του
ν. 4622/2019 (Α’ 133), καθώς και ii) των υπηρεσιών της
Προεδρίας της Κυβέρνησης για τον σχεδιασμό, την
υλοποίηση και τη βελτίωση του κυβερνητικού έργου,
τα οποία περιλαμβάνονται σε ειδικό Παράρτημα του
Ενοποιημένου Σχεδίου Κυβερνητικής Πολιτικής του
άρθρου 49 του ν. 4622/2019, ββ) οι στόχοι που δύναται
να καθορίζονται με απόφαση του καθ’ ύλην αρμόδιου
Υπουργού ή του οργάνου διοίκησης του φορέα σύμφωνα με τις παρ. 2 και 3 του άρθρου 9 του ν. 4940/2022
(Α’ 112), αντίστοιχα, βγ) οι οριζόντιοι στόχοι του δευτέρου εδαφίου της παρ. 2 του άρθρου 35, καθώς και βδ) οι
στόχοι που δύναται να καθορίζονται με απόφαση του
επικεφαλής Ανεξάρτητης Αρχής, σύμφωνα με το τρίτο
εδάφιο της παρ. 2 του άρθρου 35.
γ) Επιλέξιμοι προς ανταμοιβή στόχοι: τα προς επιλογή έργα και στόχοι, που ορίζονται στις παρ. 1 και 2 του
άρθρου 35, αντίστοιχα.
δ) Επιλεγέντες προς ανταμοιβή στόχοι: τα έργα και
οι στόχοι που ορίζονται με την Πράξη του Υπουργικού
Συμβουλίου της παρ. 5 του άρθρου 35.
ε) Δείκτης μέτρησης στόχου (ΚPI-Key Performance
Indicator): η αριθμητική τιμή που αποτυπώνει τον βαθμό επίτευξης εκάστου στόχου.
στ) Πλήρης επίτευξη στόχου: ο βαθμός επίτευξης στόχου που είναι ίσος ή μεγαλύτερος του εκατό τοις εκατό
(100%).
ζ) Έτος αναφοράς: το έτος καθορισμού και υλοποίησης
των στόχων.
Άρθρο 33
Προσωπικό πεδίο εφαρμογής
Το σύστημα κινήτρων και ανταμοιβής εφαρμόζεται
στους μόνιμους πολιτικούς υπαλλήλους και υπαλλήλους
με σχέση εργασίας Ιδιωτικού Δικαίου Αορίστου Χρόνου (Ι.Δ.Α.Χ.) της παρ. 1 του άρθρου 5 του ν. 4940/2022
(Α’ 112), καθώς και στους στρατιωτικούς των Ενόπλων
Δυνάμεων και στο ένστολο προσωπικό των Σωμάτων
Ασφαλείας, που, λόγω αρμοδιότητας, υλοποιούν συγκεκριμένους στόχους του Ενοποιημένου Σχεδίου Κυβερ-
νητικής Πολιτικής (Ε.Σ.Κυ.Π.), στο οποίο εντάσσονται τα
Ετήσια Σχέδια Δράσης του ν. 4622/2019 (Α’ 133), καθώς
και το ειδικό Παράρτημα του Ε.Σ.Κυ.Π. των υπηρεσιών
της Προεδρίας της Κυβέρνησης.
Άρθρο 34
Προϋποθέσεις υπαγωγής φορέων
και υπαλλήλων στο σύστημα κινήτρων
και ανταμοιβής
1. Φορέας συμμετέχει στο σύστημα κινήτρων και ανταμοιβής, εφόσον έχει προβεί σε ολοκληρωμένη εφαρμογή
της διαδικασίας στοχοθεσίας και αξιολόγησης, σύμφωνα
με το Μέρος Β’ του ν. 4940/2022 (Α’ 112).
2. Υπάλληλος δικαιούχου φορέα της παρ. 1 δικαιούται
ανταμοιβής, εφόσον:
α) Έχει συμμετάσχει στη διαδικασία στοχοθεσίας και
αξιολόγησης σύμφωνα με το Μέρος Β’ του ν. 4940/2022
και δεν συντρέχουν οι περιστάσεις της παρ. 2 του άρθρου 10 και της παρ. 2 του άρθρου 12 του ν. 4940/2022,
β) έχει υπηρετήσει σε οργανική μονάδα, η οποία συνέβαλε στην πλήρη επίτευξη του επιλεγέντος προς αντα-
μοιβή στόχου, ή έχει υπηρετήσει ως ειδικό επιστημονικό
προσωπικό Ανεξάρτητης Αρχής, υπαγόμενο απευθείας στον επικεφαλής αυτής, και συνέβαλε στην πλήρη
επίτευξη του επιλεγέντος προς ανταμοιβή στόχου, για
διάστημα τεσσάρων (4) τουλάχιστον μηνών κατά το οικείο έτος αναφοράς,
γ) δεν έχει λάβει για το ίδιο έτος αναφοράς ανταμοιβή
από τα ειδικά συστήματα κινήτρων και ανταμοιβής του
άρθρου 4 του ν. 4892/2022 (Α’ 28), του άρθρου 59 του
ν. 5043/2023 (Α’ 91), του άρθρου 21 του ν. 5076/2023
(Α’ 207) και των άρθρων 24, 25, 26 και 27 του ν. 4940/2022
και
δ) κατά τον χρόνο καταβολής ή απονομής της ανταμοιβής:
δα)  Δεν τελεί σε αργία ή σε αναστολή άσκησης
καθηκόντων,
δβ) δεν έχει καταδικαστεί τελεσίδικα για αδίκημα της
περ. α’ της παρ. 1 του άρθρου 8 του Κώδικα Κατάστασης
Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26) και
δγ) δεν του έχει επιβληθεί τελεσίδικα οποιαδήποτε
πειθαρχική ποινή, μέχρι τη διαγραφή της, κατά το άρθρο 145 του Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ.
Η καταβολή ανταμοιβής αναστέλλεται από την άσκηση ποινικής ή πειθαρχικής δίωξης μέχρι η υπόθεση να
καταστεί τελεσίδικη ενώπιον των ποινικών δικαστηρίων
ή ανέκκλητη ενώπιον της διοίκησης. Σε περίπτωση τελεσίδικης αθώωσης ή απαλλαγής ή άρσης των διοικητι-
κών μέτρων που συνεπάγονται αναστολή καθηκόντων,
η ανταμοιβή καταβάλλεται στον υπάλληλο αναδρομικά.
Το ειδικό επιστημονικό προσωπικό ανεξάρτητης αρχής δικαιούται ανταμοιβής, εφόσον, πέραν των προϋπο-
θέσεων των περ. β), γ) και δ) της παρούσας, ο επικεφαλής της έχει θέσει στόχους, σύμφωνα με την παρ. 3 του
άρθρου 9 του ν. 4940/2022, ανεξαρτήτως αν διατηρείται
σε ισχύ ειδικό σύστημα αξιολόγησης.
3. Στρατιωτικοί των Ενόπλων Δυνάμεων και ένστολο
προσωπικό των Σωμάτων Ασφαλείας δικαιούχου φορέα
της παρ. 1 δικαιούνται ανταμοιβής, εφόσον:
α) Λόγω αρμοδιότητας έχουν συμμετάσχει στην υλοποίηση συγκεκριμένων στόχων του Ε.Σ.Κυ.Π., στο οποίο
εντάσσονται τα Ετήσια Σχέδια Δράσης του ν. 4622/2019
(Α’ 133),
β) έχουν υπηρετήσει σε μονάδα/υπηρεσία, η οποία
συνέβαλε στην πλήρη επίτευξη του επιλεγέντος προς
ανταμοιβή στόχου για διάστημα τουλάχιστον τεσσάρων
(4) μηνών κατά το οικείο έτος αναφοράς,
γ) δεν έχουν λάβει για το ίδιο έτος αναφοράς ανταμοιβή από τα ειδικά συστήματα κινήτρων και ανταμοι-
βής του άρθρου 4 του ν. 4892/2022, του άρθρου 59 του
ν. 5043/2023, του άρθρου 21 του ν. 5076/2023 και των
άρθρων 24, 25, 26 και 27 του ν. 4940/2022 και
δ) κατά τον χρόνο καταβολής ή απονομής της ανταμοιβής:
δα) Δεν τους έχει επιβληθεί οποιαδήποτε πειθαρχική
ποινή, πλην των ποινών της παρατήρησης, της επίπληξης
και του περιορισμού, κατά τις οικείες διατάξεις και μέχρι
τη διαγραφή αυτής, εφόσον προβλέπεται, σε κάθε δε
περίπτωση εάν έχει παρέλθει δεκαετία από την επιβολή
συνήθους πειθαρχικής ποινής,
δβ) δεν έχουν καταδικαστεί τελεσίδικα για αδίκημα της
περ. α’ της παρ. 1 του άρθρου 8 του Κώδικα Κατάστασης
Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. και, επιπλέον, για ψευδή βεβαίωση, ψευ-
δορκία, ψευδή κατάθεση, ψευδή καταμήνυση, καθώς και
για οποιοδήποτε έγκλημα της νομοθεσίας περί ναρκωτικών, λαθρεμπορίας, όπλων, πυρομαχικών και τυχερών
παιχνιδιών.
Ειδικά για το ένστολο προσωπικό των Σωμάτων Ασφαλείας, προσαπαιτείται να μην τους έχει επιβληθεί οποιο-
δήποτε διοικητικό μέτρο που συνεπάγεται αναστολή
καθηκόντων και, για τους στρατιωτικούς των Ενόπλων
Δυνάμεων, καθώς και το ένστολο προσωπικό του Λιμενικού Σώματος-Ελληνικής Ακτοφυλακής, προσαπαιτείται
να μην έχουν καταδικαστεί τελεσίδικα για οποιοδήποτε
έγκλημα του Στρατιωτικού Ποινικού Κώδικα.
Η καταβολή ανταμοιβής αναστέλλεται σε περίπτωση επιβολής του διοικητικού μέτρου που συνεπάγεται
αναστολή καθηκόντων ή από την άσκηση της ποινικής
ή της πειθαρχικής δίωξης μέχρι η υπόθεση να καταστεί
τελεσίδικη ενώπιον των ποινικών δικαστηρίων ή ανέκκλητη ενώπιον της διοίκησης. Σε περίπτωση τελεσίδικης
αθώωσης ή απαλλαγής ή άρσης του διοικητικού μέτρου,
η ανταμοιβή καταβάλλεται αναδρομικά.
Άρθρο 35
Κύκλος ανταμοιβής δημοσίων υπαλλήλων
1. Μετά την έγκριση του Ενοποιημένου Σχεδίου Κυβερνητικής Πολιτικής (Ε.Σ.Κυ.Π.) από το Υπουργικό Συμβού-
λιο του Νοεμβρίου κάθε έτους, σύμφωνα με την παρ. 4
του άρθρου 49 του ν. 4622/2019 (Α’ 133), το σύνολο των
απαραίτητων για την εφαρμογή του παρόντος δεδομένων που σχετίζονται με τα έργα των ετήσιων Σχεδίων
Δράσης των Υπουργείων της παρ. 7 του άρθρου 52 του
ν. 4622/2019, καθώς και με τους στόχους των υπηρεσιών
της Προεδρίας της Κυβέρνησης, οι οποίοι περιλαμβάνονται σε ειδικό Παράρτημα του Ε.Σ.Κυ.Π. του άρθρου 49
του ν. 4622/2019, όπως έχουν εγκριθεί από το Υπουργικό Συμβούλιο μεταπίπτει μέσω διαλειτουργικότητας
στο Πληροφοριακό Σύστημα Κινήτρων και Ανταμοιβής
του άρθρου 39 του παρόντος, προκειμένου οι καθ’ ύλην
αρμόδιοι Υπουργοί να διατυπώνουν πρόταση σχετικά
με έργα υψηλής προτεραιότητας και ουσιαστικής συμβολής στη βελτίωση της καθημερινότητας των πολιτών
και στην αποστολή εκάστου υπουργείου και των φορέων
αρμοδιότητάς του, τα οποία δύνανται να συνδέονται
με την ανταμοιβή. Τα προτεινόμενα προς ανταμοιβή
έργα προσδιορίζονται από τον κατά περίπτωση αρμόδιο Υπουργό στο ανωτέρω Πληροφοριακό Σύστημα, με
ειδική σήμανση.
2. Στο Πληροφοριακό Σύστημα της παρ. 1, ο κατά περίπτωση αρμόδιος Υπουργός δύναται να θέτει και να
καταχωρίζει και στόχους πέραν των έργων της παρ. 1,
οι οποίοι λόγω της ουσιαστικής συμβολής τους στη βελτίωση της καθημερινότητας των πολιτών και στην απο-
στολή του υπουργείου και των φορέων αρμοδιότητάς
του δύνανται να συνδέονται με την ανταμοιβή. Ειδικά
για φορείς ομοειδούς σκοπού ή για φορείς οι οποίοι,
μεταξύ άλλων, υλοποιούν συγκεκριμένη δημόσια πολιτική, ο κατά περίπτωση αρμόδιος Υπουργός δύναται να
θέτει και να καταχωρίζει στο ανωτέρω Πληροφοριακό
Σύστημα και οριζόντιους στόχους πέραν των έργων
της παρ. 1, οι οποίοι προτείνεται να συνδέονται με την
ανταμοιβή. Ειδικά για τις Ανεξάρτητες Αρχές και με την
επιφύλαξη του άρθρου 59 του ν. 5043/2023 (Α’ 91), στο
ίδιο Πληροφοριακό Σύστημα και για τον ίδιο σκοπό, ο
κατά περίπτωση επικεφαλής τους δύναται να θέτει και
να καταχωρίζει στόχους ουσιαστικής συμβολής στη
βελτίωση της καθημερινότητας των πολιτών και στην
αποστολή έκαστης Ανεξάρτητης Αρχής.
3. Η καταχώριση κάθε έργου ή στόχου των παρ. 1 και
2, αντίστοιχα, στο Πληροφοριακό Σύστημα Κινήτρων και
Ανταμοιβής συνοδεύεται από τα επιμέρους στοιχεία του
και ιδίως τη σαφή περιγραφή αυτού, τα ορόσημά του,
τους προτεινόμενους δείκτες μέτρησης της επίτευξης
αυτού, καθώς και τις οργανικές μονάδες που εμπλέκονται
άμεσα στην υλοποίησή του. Ο μέγιστος αριθμός προτεινόμενων έργων και στόχων ανέρχεται σε οκτώ (8) για
κάθε Ειδικό Φορέα δεύτερου επιπέδου της διοικητικής
ταξινόμησης του κρατικού προϋπολογισμού, σύμφωνα
με την υπό στοιχεία 2/58493/ΔΠΓΚ/7.8.2018 απόφαση
του Υφυπουργού Εθνικής Οικονομίας και Οικονομικών
«Οικονομική και Διοικητική Ταξινόμηση του κρατικού
προϋπολογισμού» (Β’ 3240), όπως εκάστοτε ισχύει, και
σε έξι (6) για φορείς Γενικής Κυβέρνησης αρμοδιότητας
εκάστου Υπουργού που εμπίπτουν στο πεδίο εφαρμογής
του παρόντος και δεν περιλαμβάνονται στην ανωτέρω
διοικητική ταξινόμηση. Για τους φορείς του δεύτερου
εδαφίου της παρ. 2, ο μέγιστος αριθμός των προτεινόμενων προς ανταμοιβή στόχων, από τον κατά περίπτωση
αρμόδιο Υπουργό, ανέρχεται σε έξι (6) και υπολογίζεται
επιπλέον του ανώτατου αριθμού έργων και στόχων του
δευτέρου εδαφίου της παρούσας. Για τους φορείς του
τρίτου εδαφίου της παρ. 2, ο μέγιστος αριθμός προτεινόμενων στόχων ανέρχεται σε έξι (6). Τα προτεινόμενα έργα
και στόχοι των παρ. 1 και 2, αντίστοιχα, δεν δεσμεύουν
την Επιτροπή Κινήτρων και Ανταμοιβής του άρθρου 37
κατά τη διαμόρφωση της εισήγησης της παρ. 4.
4. Για την εκκίνηση της διαδικασίας κατανομής του
ποσού της παρ. 10 του παρόντος, η Επιτροπή Κινήτρων
και Ανταμοιβής του άρθρου 37, λαμβάνοντας υπόψη την
εισήγηση του Τμήματος Κινήτρων και Ανταμοιβής του
άρθρου 38, εισηγείται, έως τη 15η Ιανουαρίου εκάστου
έτους αναφοράς, προς τους Υπουργούς Εθνικής Οικονομίας και Οικονομικών, Εσωτερικών και τον αρμόδιο για
τη Γενική Γραμματεία Συντονισμού Υπουργό, ως προς:
α) Το αρχικό ποσό της ανταμοιβής που αντιστοιχεί ανά
φορέα, το οποίο καθορίζεται επί του συνολικού ποσού
της παρ. 10 του παρόντος, αναλόγως του ποσοστού συμμετοχής της ετήσιας μισθολογικής δαπάνης εκάστου φο-
ρέα κατά το έτος που προηγήθηκε του έτους αναφοράς,
στην ετήσια μισθολογική δαπάνη του ίδιου έτους, για το
σύνολο των φορέων για τους οποίους ορίζονται επιλέξιμοι προς ανταμοιβή στόχοι. Κατά τον υπολογισμό, λαμ-
βάνεται υπόψη αποκλειστικά η μισθολογική δαπάνη των
κατηγοριών προσωπικού που εμπίπτουν στο προσωπικό
πεδίο εφαρμογής του άρθρου 33, σύμφωνα με τα διαθέσιμα στοιχεία του Γενικού Λογιστηρίου του Κράτους.
β) Τα επιλέξιμα προς ανταμοιβή έργα και στόχους των
φορέων, λαμβάνοντας υπόψη τις εκάστοτε κυβερνητικές
προτεραιότητες, καθώς και τα προτεινόμενα έργα και
στόχους των παρ. 1 και 2, αντίστοιχα. Η Επιτροπή δύναται
να εισηγείται έως τέσσερα (4) επιλέξιμα προς ανταμοιβή έργα και στόχους για κάθε Ειδικό Φορέα δεύτερου
επιπέδου της διοικητικής ταξινόμησης του κρατικού
προϋπολογισμού, καθώς και έως τρεις (3) για φορείς
Γενικής Κυβέρνησης αρμοδιότητας εκάστου Υπουργού
που εμπίπτουν στο προσωπικό πεδίο εφαρμογής του
παρόντος και δεν περιλαμβάνονται στην ανωτέρω διοικητική ταξινόμηση. Ειδικά για τους φορείς του δεύτερου
εδαφίου της παρ. 2, ο αριθμός των εισηγούμενων προς
ανταμοιβή στόχων δεν μπορεί να υπερβαίνει τους έξι
(6) και υπολογίζεται επιπλέον του ανώτατου αριθμού
στόχων του προηγούμενου εδαφίου. Ο μέγιστος αριθμός εισηγούμενων στόχων για τους φορείς του τρίτου
εδαφίου της παρ. 2 ανέρχεται σε τέσσερις (4). Επιπλέον,
η Επιτροπή Κινήτρων και Ανταμοιβής επιλέγει και από
έναν (1) έως τρεις (3) στόχους κρίσιμους για τον σχεδιασμό, την υλοποίηση και τη βελτίωση του κυβερνητικού
έργου, οι οποίοι περιλαμβάνονται, για τις υπηρεσίες της
Προεδρίας της Κυβέρνησης, σε ειδικό Παράρτημα του
Ε.Σ.Κυ.Π.. Η εισήγηση της Επιτροπής για τα επιλέξιμα
προς ανταμοιβή έργα και στόχους αποτυπώνεται στο
Πληροφοριακό Σύστημα Ανταμοιβής και Κινήτρων, με
ειδική σήμανση.
γ) Τα ορόσημα και τους αντίστοιχους δείκτες μέτρησης
(KPIs) για κάθε επιλέξιμο προς ανταμοιβή έργο ή στόχο.
δ) Τις αρμόδιες οργανικές μονάδες που εμπλέκονται
άμεσα στην υλοποίηση των επιλέξιμων προς ανταμοιβή
έργων ή στόχων.
ε) Το ελάχιστο ποσό ανταμοιβής ανά δικαιούχο υπάλληλο, ανά φορέα υλοποίησης επιλέξιμου προς ανταμοι-
βή έργου ή στόχου.
5. Οι Υπουργοί Εθνικής Οικονομίας και Οικονομικών,
Εσωτερικών και ο αρμόδιος για τη Γενική Γραμματεία
Συντονισμού Υπουργός, λαμβάνοντας υπόψη την εισήγηση της Επιτροπής Κινήτρων και Ανταμοιβής της
παρ. 4, υποβάλλουν οριστική εισήγηση στο Υπουργικό
Συμβούλιο, το οποίο, με πράξη του που εκδίδεται στην
τακτική συνεδρίαση του μηνός Ιανουαρίου κάθε έτους
αναφοράς, καθορίζει τα στοιχεία των περ. α’ έως και ε’
της παρ. 4. Με την πράξη αυτή οριστικοποιούνται και
τα στοιχεία του πρώτου εδαφίου της παρ. 3 που συνοδεύουν τους επιλεγέντες προς ανταμοιβή στόχους. Η
ενσωμάτωση των επιλεγέντων προς ανταμοιβή στόχων
στη στοχοθεσία του ν. 4940/2022 (Α’ 112) κάθε φορέα
είναι υποχρεωτική. Τροποποίηση των στόχων και των
επιμέρους στοιχείων αυτών μπορεί να πραγματοποιηθεί
μόνο σε εξαιρετικές περιπτώσεις, όπως στις περιπτώσεις
μεταβολών στους οργανισμούς των φορέων, κατόπιν
εισήγησης της Επιτροπής Κινήτρων και Ανταμοιβής και
με τη διαδικασία που προβλέπεται στο πρώτο εδάφιο
της παρούσας.
6. Για την κατανομή της ανταμοιβής ανά φορέα:
α) Έως το τέλος Φεβρουαρίου του έτους που έπεται
του έτους αναφοράς, οι φορείς ενημερώνουν το Πληροφοριακό Σύστημα για την Υποστήριξη της Στοχοθεσίας
και Αξιολόγησης, καθώς και το Πληροφοριακό Σύστημα
Κινήτρων και Ανταμοιβής του άρθρου 39 με το αναγκαίο
υλικό τεκμηρίωσης για την έκδοση της βεβαίωσης πλήρους επίτευξης των επιλεγέντων προς ανταμοιβή στό-
χων του επόμενου εδαφίου και, ιδίως, με τις τιμές των
δεικτών μέτρησης αυτών.
β) Έως τη 10η Μαρτίου του έτους που έπεται του έτους
αναφοράς, η Επιτροπή Κινήτρων και Ανταμοιβής, μετά
από εισήγηση του Τμήματος Κινήτρων και Ανταμοιβής,
εκδίδει «Βεβαίωση Επίτευξης Στόχων Φορέα», όπου βεβαιώνονται οι επιλεγέντες προς ανταμοιβή στόχοι για
τους οποίους σημειώθηκε πλήρης επίτευξη. Για την έκδοση της ανωτέρω βεβαίωσης που αφορά στους επιλεγέ-
ντες προς ανταμοιβή στόχους των φορέων του δεύτερου
εδαφίου της παρ. 2, απαιτείται η προηγούμενη πιστοποίηση πλήρους επίτευξης από τον κατά περίπτωση αρμόδιο
Υπουργό. Για την έκδοση της ανωτέρω βεβαίωσης που
αφορά στους επιλεγέντες προς ανταμοιβή στόχους των
φορέων του τρίτου εδαφίου της παρ. 2, απαιτείται η προηγούμενη πιστοποίηση πλήρους επίτευξης από τον κατά
περίπτωση επικεφαλής της εκάστοτε Ανεξάρτητης Αρχής.
γ) Έως το τέλος Μαρτίου του έτους που έπεται του
έτους αναφοράς, η Επιτροπή Κινήτρων και Ανταμοιβής
μετά από εισήγηση του Τμήματος Κινήτρων και Ανταμοιβής, εισηγείται προς τους Υπουργούς Εθνικής Οικονο-
μίας και Οικονομικών, Εσωτερικών και τον αρμόδιο για
τη Γενική Γραμματεία Συντονισμού Υπουργό, ως προς:
γα) Τους δικαιούχους φορείς, οι οποίοι έχουν προβεί
σε ολοκληρωμένη εφαρμογή της διαδικασίας στοχοθεσίας και αξιολόγησης, σύμφωνα με το Μέρος Β’ του
ν. 4940/2022, και έχουν επιτύχει πλήρη επίτευξη σε
έναν (1) τουλάχιστον εκ των επιλεγέντων προς ανταμοιβή στόχων, όπως οι τελευταίοι προσδιορίζονται
στην Πράξη Υπουργικού Συμβουλίου της παρ. 5, καθώς
και
γβ) το ποσό της ανταμοιβής ανά δικαιούχο φορέα. Το
ποσό υπολογίζεται πολλαπλασιάζοντας το αρχικό ποσό
ανταμοιβής έκαστου φορέα της περ. α) της παρ. 4 με τον
συντελεστή πλήρους επίτευξης στόχων προς ανταμοιβή
του φορέα, ως ακολούθως:
BB) %X VSIUME OXQE VPN WTVWKXU8FN WTD GUMWUX=9X <XRAW, EOHN WLVE ORXQGUXRJ$SVWU QVPT OWR. 8.
7. 1S OSRJOVHQP =OWR5PN LOXISUOEKSTXL OXQX= WOE
VX WR9UME OXQE WTVWKXU8FN WTD <XRAW, KSVD VXT ORXQGUXRUQKE VXL OXQX= VPN LOXOSR. B8 VPN OSR. B VPN
OWR. 6, WLVE WTWMWVWTAKSVWU KSVW5= VHT GUMWUX=9HT <XRAHT, Q=K<HTW KS VP GUWGUMWQJW VPN OSR. B VPN OWR. 6
KS 8DQP VXT MDVH?U QLTVSISQVF:
8. %X VSIUME OXQE WTVWKXU8FN WTD GUMWUX=9X <XRAW
ORXM=OVSU, HN WMXIX=?HN:
!
"#$%!
&'(&)#*+,-!!
&'.!/*0&*#12#!3#45&!
!
6!
742*0%!8#$%!
&'(&)#*+,-!(#9!
3#45&!
:!
!
;9'(<=<$(,-!8=,4#9-!
<8>(<9?@-!<8*=<A5'(B'!
84#-!&'(&)#*+,!$(%2B'!
(#9!3#45&!
!
C!%8#9!!
;9'(<=<$(,-!8=,4#9-!
<8>(<9?@-!$(%2B'!84#-!
&'(&)#*+,!(#9!3#45&!
!
6!
"=,D#-!<8*=<A5'(B'!84#-!
&'(&)#*+,!$(%2B'!(#9!E#45&C!
8#9!<8*(<12D@0&'!8=,4B-!
"=,D#-!<8*=<A5'(B'!84#-!
&'(&)#*+,!$(%2B'!(#9!3#45&!
!
;9'(<=<$(,-! &'&0&(&'#),-!
&'.!3#45&!
6!
;9'(<=<$(,-!8=,4#9-!<8>(<9?@-!<8*=<A5'(B'!
84#-!&'(&)#*+,!$(%2B'!(#9!3#45&C!
8#==&8=&$*&F%)<'#-!)<!(#!8#$#$(%!
$9))<(#2,-!(#9!3#45&!$(@'!<(,$*&!
)*$D#=#A*0,!/&8.'@!(@-!8<4G!&H!(@-!8&4G!I!
JD4#*$)&!(B'!A*'#)5'B'!(B'!$9'(<=<$(K'!
8=,4#9-!<8>(<9?@-!<8*=<A5'(B'!84#-!
&'(&)#*+,!$(%2B'C!8#==&8=&$*&F%)<'B'!)<!
(&!&'(>$(#*2&!8#$#$(.!$9))<(#2,-!$(@'!
<(,$*&!)*$D#=#A*0,!/&8.'@!(@-!8<4G!&H!(@-!
8&4G!I!%=B'!(B'!3#45B'!
L<=*0%!8#$%!
&'(&)#*+,-!&'.!
/*0&*#12#!3#45&!
6!
"#$%!&'(&)#*+,&'.!/*0&*#12#!
3#45&!
M!
N;9'(<=<$(,-!
&'&0&(&'#),-!&'.!3#45&!
:!;9'#=*0%!98#=<*8%)<'#!
8#$%!84#-!&'&0&(&'#),O!
9. Μετά από την έκδοση των βεβαιώσεων επίτευξης
στόχων και τη σχετική εισήγηση της περ. γ’ της παρ. 6
της Επιτροπής Κινήτρων και Ανταμοιβής, εκδίδεται
κοινή απόφαση των Υπουργών Εσωτερικών, Εθνικής
Οικονομίας και Οικονομικών και του αρμόδιου για τη
Γενική Γραμματεία Συντονισμού Υπουργού, με την οποία
προσδιορίζονται οι δικαιούχοι φορείς της υποπερ. γα’
της περ. γ’ της παρ. 6 και τα ποσά και οι συντελεστές
των υποπερ. γβ’ και γγ’ της περ. γ’ της παρ. 6, καθώς και
της παρ. 7.
10. Η συνολική δαπάνη για τις ανταμοιβές ανέρχεται
σε σαράντα εκατομμύρια (40.000.000) ευρώ ανά έτος
αναφοράς.
Άρθρο 36
Διαδικασία καταβολής της ανταμοιβής
ανά δικαιούχο υπάλληλο
1. Η επιλογή των δικαιούχων υπαλλήλων διενεργείται από τον προϊστάμενο της Γενικής Διεύθυνσης, της
οποίας οι οργανικές μονάδες εμπλέκονται στην πλήρη
επίτευξη του επιλεγέντος προς ανταμοιβή στόχου, σε
συνεργασία με τους προϊσταμένους αυτών. Αν δεν υφίσταται οργανική μονάδα επιπέδου Γενικής Διεύθυνσης,
η επιλογή διενεργείται από τον προϊστάμενο της Διεύθυνσης, της οποίας οι οργανικές μονάδες εμπλέκονται
στην υλοποίηση του επιλεγέντος προς ανταμοιβή στόχου, σε συνεργασία με τους προϊσταμένους αυτών. Αν
δεν υφίσταται οργανική μονάδα επιπέδου Διεύθυνσης,
η επιλογή διενεργείται από τον προϊστάμενο της υποκείμενης οργανικής μονάδας, η οποία εμπλέκεται στην
πλήρη επίτευξη του επιλεγέντος προς ανταμοιβή στόχου
και, ελλείψει αυτού, από το όργανο διοίκησης του φορέα.
Η επιλογή των δικαιούχων προϊσταμένων οργανικών μονάδων οποιουδήποτε επιπέδου πραγματοποιείται από
τους άμεσα προϊσταμένους αυτών. Ειδικά για το ειδικό
επιστημονικό προσωπικό Ανεξάρτητης Αρχής, η επιλογή
των δικαιούχων υπαλλήλων διενεργείται από τον επικεφαλής εκάστης αυτών.
2. Με απόφαση του κατά περίπτωση αρμόδιου οργάνου της παρ. 1, ορίζονται:
α) Οι δικαιούχοι, λαμβάνοντας υπόψη ιδίως τη φύση
των καθηκόντων τους, τη συμβολή τους στην πλήρη επίτευξη των επιλεγέντων προς ανταμοιβή στόχων, καθώς
και την εύρυθμη λειτουργία της οργανικής μονάδας, και
β) το ύψος της ανταμοιβής ανά δικαιούχο, στο πλαίσιο του ανώτατου και κατώτατου ορίου ανταμοιβής ανά
δικαιούχο, όπως προσδιορίζονται στην παρ. 6 και στη
σχετική πράξη Υπουργικού Συμβουλίου της παρ. 5 του
άρθρου 35, αντίστοιχα.
3. Το σαράντα τοις εκατό (40%) του τελικού ποσού
ανταμοιβής όπως προκύπτει, κατά περίπτωση, κατανέμεται υποχρεωτικά ισομερώς μεταξύ των δικαιούχων
της περ. α) της παρ. 2, ενώ το υπόλοιπο εξήντα τοις εκατό (60%) κατανέμεται σε συνάρτηση με την προσφορά
εκάστου δικαιούχου στη λειτουργία και το έργο της υπηρεσίας, σε σχέση με την επίτευξη των συγκεκριμένων
στόχων που έχουν τεθεί.
4. Η διάθεση του ποσού που αντιστοιχεί στον φορέα
κατόπιν ολοκλήρωσης της κατά τα ανωτέρω διαδικασίας
πραγματοποιείται κατόπιν αιτήματος των αρμόδιων οικονομικών υπηρεσιών προς τη Διεύθυνση Προϋπολογι-
σμού Γενικής Κυβέρνησης του Υπουργείου Εθνικής Οικονομίας και Οικονομικών για μεταφορά των σχετικών
πιστώσεων, συνοδευόμενου από τα απαραίτητα στοιχεία
για τον υπολογισμό των πιστώσεων, που αντιστοιχούν
στον φορέα τους.
5. Το ανώτατο ύψος της ανταμοιβής δικαιούχου υπολογίζεται επί του βασικού μισθού, δεν συμψηφίζεται με
την προσωπική διαφορά της παρ. 1 του άρθρου 27 του
ν. 4354/2015 (Α’ 176) και την αντίστοιχη του άρθρου 155
του ν. 4472/2017 (Α’ 74), δεν μπορεί να υπερβαίνει, ανά
έτος, το δεκαπέντε τοις εκατό (15%) του ετήσιου βασικού μισθού κάθε υπαλλήλου και υπόκειται στις ασφαλι-
στικές εισφορές και λοιπές κρατήσεις των πρόσθετων
αποδοχών.
6. Έως το τέλος Απριλίου του έτους που έπεται του
έτους αναφοράς, εκδίδεται διαπιστωτική πράξη του κατά
περίπτωση αρμόδιου Υπουργού ή οργάνου διοίκησης,
στην οποία περιλαμβάνονται οι δικαιούχοι και τα ποσά,
για το σύνολο του φορέα. Πριν από την έκδοση της εν
λόγω πράξης, η αρμόδια για θέματα προσωπικού υπηρεσία του φορέα ενημερώνει τη Διεύθυνση Οικονομικού
για επιβληθέν διοικητικό μέτρο που συνεπάγεται αναστολή καθηκόντων ή εκκρεμούσα ποινική ή πειθαρχική
δίωξη δικαιούχου ανταμοιβής υπαλλήλου, προκειμένου
να ανασταλεί η καταβολή της για αυτόν. Μετά από την
τελεσίδικη αθώωση ή απαλλαγή ή άρση του διοικητικού
μέτρου του υπαλλήλου, εκδίδεται διακριτή διαπιστωτική
πράξη για την καταβολή της ανασταλείσας ανταμοιβής
του, η οποία είναι επιπλέον της συνολικής δαπάνης των
σαράντα (40) εκατομμυρίων και ανεξάρτητη από τον
κύκλο ανταμοιβής στον οποίο τελικά καταβάλλεται.
7. Το ποσό της ανταμοιβής δικαιούχου υπαλλήλου
καταβάλλεται ως εφάπαξ ποσό ετησίως. Η εκκαθάριση
και πληρωμή της ανταμοιβής για κάθε οργανική μονάδα του φορέα διενεργείται από τις οικείες οικονομικές
υπηρεσίες στις οποίες υπάγεται η εν λόγω μονάδα εντός
τριών (3) μηνών από την ημερομηνία έκδοσης της διαπιστωτικής πράξης της παρ. 6.
8. Η Εθνική Αρχή Διαφάνειας δύναται να προβαίνει
δειγματοληπτικά, σε επίπεδο φορέα, σε έλεγχο της τήρησης όσων προβλέπονται στο άρθρο 35, καθώς και
στο παρόν άρθρο, αναφορικά με την ύπαρξη σχετικού
υλικού τεκμηρίωσης και την πλήρωση των προϋποθέσεων και των κριτηρίων του συστήματος κινήτρων και
ανταμοιβής. Ο δειγματοληπτικός έλεγχος του προηγούμενου εδαφίου δεν διενεργείται στις Ανεξάρτητες Αρχές.
Άρθρο 37
Επιτροπή Κινήτρων και Ανταμοιβής
1. Για τον συντονισμό της εφαρμογής του συστήματος
κινήτρων και ανταμοιβής, συστήνεται Επιτροπή Κινήτρων και Ανταμοιβής στη Γενική Γραμματεία Δημόσιας
Διοίκησης του Υπουργείου Εσωτερικών.
2. Η Επιτροπή Κινήτρων και Ανταμοιβής έχει τις κάτωθι
αρμοδιότητες:
α) Υποβάλλει, σε κάθε κύκλο ανταμοιβής, τις εισηγήσεις της παρ. 4 και της περ. γ’ της παρ. 6 του άρ-
θρου 35, προς τους Υπουργούς Εθνικής Οικονομίας και
Οικονομικών, Εσωτερικών και τον αρμόδιο για τη Γενική
Γραμματεία Συντονισμού Υπουργό.
β) Εκδίδει τις Βεβαιώσεις Επίτευξης Στόχων των φορέων, που προβλέπονται στην περ. β’ της παρ. 6 του
άρθρου 35.
3. Η Επιτροπή Κινήτρων και Ανταμοιβής είναι εννεαμελής και αποτελείται από:
α) Τον Γενικό Γραμματέα Δημόσιας Διοίκησης του
Υπουργείου Εσωτερικών, ως Πρόεδρο,
β) τον Γενικό Γραμματέα Δημοσιονομικής Πολιτικής
του Υπουργείου Εθνικής Οικονομίας και Οικονομικών, ο
οποίος αναπληρώνει τον Πρόεδρο, σε περίπτωση απουσίας ή κωλύματος,
γ) τον Γενικό Γραμματέα Νομικών και Κοινοβουλευτικών Θεμάτων της Προεδρίας της Κυβέρνησης,
δ) τον Γενικό Γραμματέα Συντονισμού της Προεδρίας
της Κυβέρνησης,
ε) τον Προϊστάμενο της Γενικής Διεύθυνσης Δημοσιονομικής Πολιτικής και Προϋπολογισμού της Γενικής
Γραμματείας Δημοσιονομικής Πολιτικής του Υπουργείου
Εθνικής Οικονομίας και Οικονομικών, με αναπληρωτή
τον Προϊστάμενο της Διεύθυνσης Αξιολόγησης Δράσεων
Γενικής Κυβέρνησης της Γενικής Διεύθυνσης Δημοσιονομικής Πολιτικής και Προϋπολογισμού,
στ) τον Προϊστάμενο της Γενικής Διεύθυνσης Δημοσίων Οργανώσεων της Γενικής Γραμματείας Δημόσιας
Διοίκησης του Υπουργείου Εσωτερικών, με αναπληρωτή
τον Προϊστάμενο της Γενικής Διεύθυνσης Ανθρώπινου
Δυναμικού Δημοσίου Τομέα της Γενικής Γραμματείας
Δημόσιας Διοίκησης του Υπουργείου Εσωτερικών,
ζ)  τον Προϊστάμενο της Διεύθυνσης Στρατηγικού
Σχεδιασμού και Καινοτομίας της Γενικής Γραμματείας
Δημόσιας Διοίκησης του Υπουργείου Εσωτερικών, με
αναπληρωτή τον Προϊστάμενο της Διεύθυνσης Διαχείρισης Ανθρώπινου Δυναμικού της Γενικής Γραμματείας
Δημόσιας Διοίκησης του Υπουργείου Εσωτερικών,
η) τον Προϊστάμενο του Τμήματος Κινήτρων και Ανταμοιβής του άρθρου 38, με τον νόμιμο αναπληρωτή του,
και
θ) τον Προϊστάμενο του Τμήματος Ποιότητας και Προτύπων της Διεύθυνσης Στρατηγικού Σχεδιασμού και Και-
νοτομίας της Γενικής Γραμματείας Δημόσιας Διοίκησης
του Υπουργείου Εσωτερικών, με τον νόμιμο αναπληρωτή
του.
4. Ειδικά για τον κύκλο ανταμοιβής υπαλλήλων που
υπηρετούν στις συνταγματικά κατοχυρωμένες Ανεξάρτητες Αρχές, η Επιτροπή Κινήτρων και Ανταμοιβής είναι
πενταμελής και αποτελείται από:
α) Τον Πρόεδρο της Αρχής Προστασίας Δεδομένων
Προσωπικού Χαρακτήρα,
β) τον Πρόεδρο της Αρχής Διασφάλισης Απορρήτου
των Επικοινωνιών,
γ) τον Πρόεδρο του Ανώτατου Συμβουλίου Επιλογής
Προσωπικού,
δ) τον Πρόεδρο του Εθνικού Συμβουλίου Ραδιοτηλεόρασης και
ε) τον Συνήγορο του Πολίτη.
Της Επιτροπής Κινήτρων και Ανταμοιβής προεδρεύει ο
αρχαιότερος κατά θητεία από τους ανωτέρω επικεφαλής
Ανεξάρτητης Αρχής.
5. Κατά τις συνεδριάσεις της Επιτροπής Κινήτρων
και Ανταμοιβής, αναλόγως των θεμάτων της εκάστοτε
συνεδρίασης, δύνανται να καλούνται για διαβούλευση
εκπρόσωποι φορέων στους οποίους εφαρμόζεται το
σύστημα κινήτρων και ανταμοιβής, στελέχη και υπάλληλοι της Προεδρίας της Κυβέρνησης, Υπουργείων,
Ανεξάρτητων Αρχών, Περιφερειών, Δήμων, καθώς και
εμπειρογνώμονες, από τον δημόσιο ή τον ιδιωτικό τομέα, εγνωσμένου κύρους και με συναφή εξειδίκευση. Η
Επιτροπή Κινήτρων και Ανταμοιβής δύναται να ζητεί από
τους προϊσταμένους των Τομέων επιπέδου Διεύθυνσης
της Γενικής Γραμματείας Συντονισμού της Προεδρίας της
Κυβέρνησης της παρ. 3 του άρθρου 16 του π.δ. 98/2020
(Α’ 236) ή τους αναπληρωτές τους τη συνδρομή τους για
την παροχή στοιχείων σχετικά με τα έργα των Σχεδίων
Δράσης της παρ. 1 του άρθρου 35 που τηρούνται στο
Πληροφοριακό Σύστημα «ΜΑΖΙ» της Γενικής Γραμματείας Συντονισμού. Οι καλούμενοι δεν έχουν δικαίωμα
ψήφου και δεν λαμβάνουν οποιασδήποτε μορφής αποζημίωση.
6. Κατά τα λοιπά εφαρμόζεται το Δεύτερο Κεφάλαιο
του Κώδικα Διοικητικής Διαδικασίας (ν.  2690/1999,
Α’ 45) για τα συλλογικά όργανα της Διοίκησης.
Άρθρο 38
Σύσταση Τμήματος Κινήτρων και Ανταμοιβής
στο Υπουργείο Εσωτερικών
Με προεδρικό διάταγμα, το οποίο εκδίδεται σύμφωνα με το άρθρο 20 του ν. 4622/2019 (Α’ 133), συστή-
νεται Τμήμα Κινήτρων και Ανταμοιβής στη Διεύθυνση
Στρατηγικού Σχεδιασμού και Καινοτομίας της Γενικής
Διεύθυνσης Δημοσίων Οργανώσεων του Υπουργείου
Εσωτερικών. Αποστολή του είναι η διαχείριση του συστήματος κινήτρων και ανταμοιβής και η παροχή συν-
δρομής στην Επιτροπή Κινήτρων και Ανταμοιβής, καθώς
και σε κάθε άλλο εμπλεκόμενο μέρος στην εφαρμογή
του συστήματος.
Άρθρο 39
Πληροφοριακό Σύστημα Κινήτρων
και Ανταμοιβής
1. Στο Υπουργείο Εσωτερικών αναπτύσσεται και λειτουργεί, ως διαδικτυακή βάση δεδομένων, το «Πληρο-
φοριακό Σύστημα Κινήτρων και Ανταμοιβής».
2. Σχετικά με το σύνολο των απαραίτητων για την
εφαρμογή του παρόντος δεδομένων ως προς τα έργα
των ετήσιων Σχεδίων Δράσης των Υπουργείων της παρ. 7
του άρθρου 52 του ν. 4622/2019 (Α’ 133), τους στόχους
των υπηρεσιών της Προεδρίας της Κυβέρνησης, οι οποίοι περιλαμβάνονται σε ειδικό Παράρτημα του Ε.Σ.Κυ.Π.
του άρθρου 49 του ν. 4622/2019, καθώς και τους στόχους
του πρώτου και τελευταίου εδαφίου της παρ. 2 του άρθρου 35, το Πληροφοριακό Σύστημα Κινήτρων και Αντα-
μοιβής ενημερώνεται από το Πληροφοριακό Σύστημα
«ΜΑΖΙ» της Γενικής Γραμματείας Συντονισμού, καθώς
και από τα συστήματα που υποστηρίζουν τη στοχοθεσία και αξιολόγηση, ιδίως το Πληροφοριακό Σύστημα
Στοχοθεσίας και Αξιολόγησης που λειτουργεί στο «Μητρώο Ανθρώπινου Δυναμικού του Ελληνικού Δημοσίου»,
με τα οποία διαλειτουργεί. Το Πληροφοριακό Σύστημα
Κινήτρων και Ανταμοιβής ενημερώνεται με στοιχεία μισθοδοσίας φορέων που παρέχονται από την Ενιαία Αρχή
Πληρωμής, καθώς και ανθρώπινου δυναμικού από το
«Μητρώο Ανθρώπινου Δυναμικού του Ελληνικού Δημοσίου». Για την αποτίμηση της αποτελεσματικότητας του
συστήματος κινήτρων και ανταμοιβής το Πληροφοριακό
Σύστημα Κινήτρων και Ανταμοιβής δύναται να ενημερώνεται με απολογιστικά στοιχεία ανταμοιβών ανά φορέα.
3. Το Τμήμα Κινήτρων και Ανταμοιβής αντλεί και αξιοποιεί στοιχεία από το Πληροφοριακό Σύστημα Κινήτρων
και Ανταμοιβής για την τεχνική και διοικητική υποστήριξη της Επιτροπής Κινήτρων και Ανταμοιβής, προς τον
σκοπό της βέλτιστης κατανομής της ανταμοιβής της
παρ. 10 του άρθρου 35 στο προσωπικό που υπηρετεί
στους φορείς που εντάσσονται στο πεδίο εφαρμογής
του παρόντος.
4. Μετά τη θέση σε παραγωγική λειτουργία του «Συστήματος Διαχείρισης Ανθρώπινου Δυναμικού της Δη-
μόσιας Διοίκησης» (ΣΔΑΔ), που προβλέπεται στο άρθρο 57 και είναι το διάδοχο πληροφοριακό σύστημα του
Μητρώου Ανθρώπινου Δυναμικού Ελληνικού Δημοσίου,
το Πληροφοριακό Σύστημα Κινήτρων και Ανταμοιβής
διαλειτουργεί με το ΣΔΑΔ.
5. Κατά τις διαδικασίες των παρ. 2 και 3, τα προσωπικά
δεδομένα των ενδιαφερομένων προστατεύονται σύμφωνα με τις διατάξεις του Κανονισμού (ΕΕ) 2016/679 του
Ευρωπαϊκού Κοινοβουλίου και του Συμβουλίου, καθώς
και του ν. 4624/2019 (Α’ 137).
ΚΕΦΑΛΑΙΟ Γ’
ΑΝΑΘΕΩΡΗΣΗ ΧΡΟΝΙΚΟΥ ΠΛΑΙΣΙΟΥ
ΣΤΟΧΟΘΕΣΙΑΣ ΚΑΙ ΡΥΘΜΙΣΕΙΣ
ΓΙΑ ΤΟ ΣΥΣΤΗΜΑ ΑΞΙΟΛΟΓΗΣΗΣ
ΑΝΘΡΩΠΙΝΟΥ ΔΥΝΑΜΙΚΟΥ ΤΟΥ ΔΗΜΟΣΙΟΥ
ΤΟΜΕΑ - ΤΡΟΠΟΠΟΙΗΣΕΙΣ Ν. 4940/2022
ΚΑΙ Ν. 4622/2019
Άρθρο 40
Αναμόρφωση πεδίου εφαρμογής ν. 4940/2022 -
Τροποποίηση άρθρου 5 ν. 4940/2022
Στο άρθρο 5 του ν. 4940/2022 (Α’ 112), περί του πεδίου
εφαρμογής, επέρχονται οι ακόλουθες τροποποιήσεις:
α) στην παρ. 1, αα) η υποπερ. αστ) της περ. α) καταργείται, αβ) προστίθεται περ. γ), β) προστίθενται παρ. 1α και
1β, γ) στην παρ. 2, αντικαθίστανται οι περ. α) και β), και
το άρθρο 5 διαμορφώνεται ως εξής:
«Άρθρο 5
Πεδίο εφαρμογής
1. Στο σύστημα αξιολόγησης του παρόντος Μέρους
υπάγονται:
α) Οι μόνιμοι πολιτικοί υπάλληλοι και οι υπάλληλοι
με σχέση εργασίας Ιδιωτικού Δικαίου Αορίστου Χρόνου
(Ι.Δ.Α.Χ.):
αα) Του Δημοσίου,
αβ) των οργανισμών τοπικής αυτοδιοίκησης (Ο.Τ.Α.) α’
και β’ βαθμού,
αγ)  των Νομικών Προσώπων Δημοσίου Δικαίου
(Ν.Π.Δ.Δ.),
αδ) των Ανεξάρτητων Αρχών,
αε) των Περιφερειακών Ενώσεων Δήμων (Π.Ε.Δ.), της
Κεντρικής Ένωσης Δήμων Ελλάδος (Κ.Ε.Δ.Ε.) και της Ένωσης Περιφερειών Ελλάδος (ΕΝ.Π.Ε.),
αστ) (καταργείται),
β) οι ιατροί και οδοντίατροι του κλάδου Δημόσιας
Υγείας Ε.Σ.Υ.,
γ) οι εκπαιδευτικοί που υπηρετούν με απόσπαση σε
υπηρεσίες του Υπουργείου Παιδείας, Θρησκευμάτων
και Αθλητισμού ή σε άλλες υπηρεσίες και φορείς στους
οποίους εφαρμόζεται το σύστημα αξιολόγησης του παρόντος και ασκούν διοικητικά καθήκοντα.
1α. Στο πεδίο εφαρμογής του παρόντος δύναται να
υπάγονται οι μόνιμοι πολιτικοί υπάλληλοι και οι υπάλληλοι με σχέση εργασίας Ιδιωτικού Δικαίου Αορίστου Χρό-
νου (Ι.Δ.Α.Χ.) των νομικών προσώπων ιδιωτικού δικαίου
και των ανωνύμων εταιρειών του Δημοσίου εφόσον δεν
εφαρμόζεται, κατόπιν απόφασης του αρμόδιου οργάνου,
ειδικό σύστημα αξιολόγησης.
1β. Στο πεδίο εφαρμογής του παρόντος δύναται να
υπάγονται οι μόνιμοι πολιτικοί υπάλληλοι και οι υπάλληλοι με σχέση εργασίας Ιδιωτικού Δικαίου Αορίστου
Χρόνου (Ι.Δ.Α.Χ.) που αποτελούν ειδικό επιστημονικό
προσωπικό Ανεξάρτητης Αρχής, εφόσον δεν εφαρμόζεται, κατόπιν απόφασης του αρμόδιου οργάνου, ειδικό
σύστημα αξιολόγησης.
2. Στο σύστημα αξιολόγησης του παρόντος Μέρους
δεν υπάγονται:
α) Οι εκπαιδευτικοί της πρωτοβάθμιας και δευτεροβάθμιας εκπαίδευσης με την επιφύλαξη της περ. γ της
παρ. 1,
β) οι μόνιμοι πολιτικοί υπάλληλοι, οι υπάλληλοι με
σχέση εργασίας Ιδιωτικού Δικαίου Αορίστου Χρόνου
(Ι.Δ.Α.Χ.) και οι θρησκευτικοί λειτουργοί των νομικών
προσώπων της Ανατολικής Ορθόδοξης Εκκλησίας του
Χριστού και των λοιπών εκκλησιών, δογμάτων και κατά
το άρθρο 13 του Συντάγματος γνωστών θρησκειών, που
επιβαρύνουν τον κρατικό προϋπολογισμό,
γ) οι υπάλληλοι και λειτουργοί που υπάγονται στο
πεδίο εφαρμογής του Κεφαλαίου Α’ του Μέρους Β’ του
ν. 3205/2003 (Α’ 297), τα μέλη Διδακτικού Ερευνητικού
Προσωπικού (Δ.Ε.Π.) και τα μέλη Ειδικού Εκπαιδευτικού Προσωπικού (Ε.Ε.Π.) και Εργαστηριακού Διδακτι-
κού Προσωπικού (Ε.ΔΙ.Π.) των Ανώτατων Στρατιωτικών
Εκπαιδευτικών Ιδρυμάτων (Α.Σ.Ε.Ι.), καθώς και το Ειδικό
Τεχνικό Εργαστηριακό Προσωπικό των Α.Ε.Ι.
3. Τα ειδικά συστήματα αξιολόγησης, τα οποία δεν
καταργούνται με το άρθρο 64, διατηρούνται σε ισχύ.».
Άρθρο 41
Αξιολογητές - Τροποποίηση παρ. 3,
αντικατάσταση παρ. 8 και 9, προσθήκη
παρ. 10 στο άρθρο 7 του ν. 4940/2022
Στο άρθρο 7 του ν. 4940/2022 (Α’ 112), περί αξιολογητών, επέρχονται οι ακόλουθες τροποποιήσεις: α) στην
παρ. 3, προστίθενται οι λέξεις «ή ο Γραμματέας», β) οι
παρ. 8 και 9 αντικαθίστανται, γ) προστίθεται παρ. 10 και
το άρθρο 7 διαμορφώνεται ως εξής:
«Άρθρο 7
Αξιολογητές
1. Ως Αξιολογητής των υπαλλήλων και των προϊσταμένων των οργανικών μονάδων, ορίζεται ο άμεσα ιεραρχι-
κά προϊστάμενός τους. Στην περίπτωση των προϊσταμένων οργανικών μονάδων επιπέδου Γενικής Διεύθυνσης,
ως Αξιολογητής ορίζεται ο αρμόδιος Γενικός ή Ειδικός
Γραμματέας ή ο Υπηρεσιακός Γραμματέας του Υπουργείου ή το ανώτερο μονοπρόσωπο διοικητικό όργανο
της Υπηρεσίας.
2. Ως προϊστάμενοι, κατά την έννοια της παρ. 1, νοούνται οι πολιτικοί υπάλληλοι με σχέση εργασίας δημοσίου
δικαίου ή Ιδιωτικού Δικαίου Αορίστου Χρόνου ή αξιωματικοί των Ενόπλων Δυνάμεων και των Σωμάτων Ασφα-
λείας, που κατέχουν θέση, η οποία αποτελεί την κορυφή
της οικείας οργανικής μονάδας, καθώς και οι μετακλητοί
ή με θητεία υπάλληλοι, οι οποίοι κατέχουν τέτοια θέση
σύμφωνα με ειδικές διατάξεις, συμπεριλαμβανομένων
και των νόμιμων αναπληρωτών τους, ανεξαρτήτως αν
υπάγονται στο πεδίο εφαρμογής του άρθρου 5.
3. Για αυτοτελείς υπηρεσιακές μονάδες αποκεντρωμένων ή αυτοτελών δημόσιων υπηρεσιών ή Ν.Π.Δ.Δ., ο
Υπηρεσιακός Γραμματέας του Υπουργείου ή ο οικείος
Γενικός ή Ειδικός Γραμματέας ή ο Γραμματέας ή ο Συντονιστής της Αποκεντρωμένης Διοίκησης ή το μονομελές
όργανο διοίκησης ή, αν δεν υπάρχει, ο πρόεδρος του
συλλογικού οργάνου διοίκησης ορίζονται ως Αξιολογητές για τους προϊσταμένους των οργανικών μονάδων,
που υπάγονται απευθείας σε αυτούς, καθώς και για τους
υπαλλήλους, που υπηρετούν στο γραφείο τους ή υπάγονται σε αυτούς.
4. Ως Αξιολογητής των υπαλλήλων που υπάγονται
στο πεδίο εφαρμογής του παρόντος και υπηρετούν σε
γραφείο μέλους της Κυβέρνησης, Υφυπουργού, Γενικού
ή Ειδικού Γραμματέα ορίζεται ο Διευθυντής του οικείου Γραφείου. Εάν δεν υπάρχει Διευθυντής, ορίζεται το
μέλος της Κυβέρνησης, ο Υφυπουργός, ο Γενικός ή ο
Ειδικός Γραμματέας, αντιστοίχως. Ως Αξιολογητής του
Διευθυντή του Γραφείου του μέλους της Κυβέρνησης ή
του Υφυπουργού ή του Γενικού Γραμματέα ορίζεται το
οικείο μέλος της Κυβέρνησης, ο Υφυπουργός ή ο Γενικός
Γραμματέας, αντιστοίχως.
5. Ως Αξιολογητής των προϊσταμένων των αυτοτελών
οργανικών μονάδων επιπέδου Διεύθυνσης ή Τμήματος,
οι οποίες υπάγονται απευθείας σε μέλος της Κυβέρνησης
ή Υφυπουργό, ορίζεται αντιστοίχως το οικείο μέλος της
Κυβέρνησης ή ο Υφυπουργός.
6. Ως Αξιολογητής των προϊσταμένων των διευθύνσεων, των αυτοτελών τμημάτων ή των αυτοτελών γραφεί-
ων, καθώς και των υπαλλήλων των υπηρεσιών των Ο.Τ.Α.
α’ και β’ βαθμού, των νομικών προσώπων αυτών, ορίζεται
ο οικείος Δήμαρχος ή Περιφερειάρχης ή ο Πρόεδρος του
νομικού προσώπου, αντιστοίχως, εφόσον οι ανωτέρω
υπάλληλοι υπάγονται απευθείας σε αυτόν.
7. Για την περίπτωση αποσπασμένου υπαλλήλου, ως
Αξιολογητής ορίζεται ο προϊστάμενος της υπηρεσίας,
στην οποία είναι αποσπασμένος ο υπάλληλος, εφόσον
υπάγεται στο πεδίο εφαρμογής του παρόντος. Οι αποσπασμένοι προϊστάμενοι ή υπάλληλοι σε υπηρεσίες στις
οποίες εφαρμόζεται ειδικό σύστημα αξιολόγησης, αξιολογούνται με βάση το σύστημα αυτό, για τον χρόνο της
απόσπασής τους. Ως προς τους αποσπασμένους υπαλλήλους σε γραφεία βουλευτών ή Ελλήνων βουλευτών του
Ευρωπαϊκού Κοινοβουλίου, ως Αξιολογητής ορίζεται ο
οικείος βουλευτής ή ευρωβουλευτής.
8. Αν η υπαλληλική σχέση του προϊσταμένου που
ενεργεί ως Αξιολογητής έχει λυθεί, λόγω παραίτησης ή
αυτοδίκαιης απόλυσής του από την υπηρεσία, πριν από
τη διενέργεια κάποιου από τα στάδια της αξιολόγησης
των περ. α), β) και γ) της παρ. 1 των άρθρων 10 και 12,
αντιστοίχως, οι επιμέρους ενέργειες πραγματοποιούνται από τον προϊστάμενο που ασκεί τα καθήκοντα της
θέσης κατά την έναρξη του σταδίου της αξιολόγησης.
Σε αντίθετη περίπτωση, καθώς και όταν η υπαλληλική
σχέση λυθεί πριν από την ολοκλήρωση των ενεργειών
κάθε επιμέρους σταδίου της αξιολόγησης, οι επιμέρους
ενέργειες πραγματοποιούνται από τον άμεσο προϊστάμενο του Αξιολογητή, του οποίου λύθηκε η υπαλληλική
σχέση. Κατ’ εξαίρεση, όταν αξιολογητές είναι το μέλος
της Κυβέρνησης, ο Υφυπουργός, ο Γενικός ή Ειδικός
Γραμματέας, το μονομελές όργανο διοίκησης ή ο πρόεδρος συλλογικού οργάνου διοίκησης ή ο Διευθυντής
του Γραφείου του μέλους της Κυβέρνησης, Υφυπουργού
ή Γενικού Γραμματέα, συντάσσεται και υποβάλλεται έκθεση αξιολόγησης μέχρι και εξήντα (60) ημέρες μετά την
αποχώρησή τους.
9. Σε περίπτωση πραγματικής αδυναμίας του προϊσταμένου που ενεργεί ως Αξιολογητής να διενεργήσει
κάποιο από τα στάδια της αξιολόγησης των περ. α), β) και
γ) της παρ. 1 των άρθρων 10 και 12, αντιστοίχως, οι επιμέρους ενέργειες πραγματοποιούνται από τον προϊστά-
μενο που ασκεί τα καθήκοντα της θέσης κατά την έναρξη
του σταδίου της αξιολόγησης. Σε αντίθετη περίπτωση, οι
επιμέρους ενέργειες πραγματοποιούνται από τον άμεσο
προϊστάμενο του Αξιολογητή.
10. Σε περίπτωση μετακίνησης ή μετάθεσης ή απόσπασης ή μετάταξης του προϊσταμένου που ενεργεί ως αξιο-
λογητής, πριν από τη διενέργεια κάποιου από τα στάδια
της αξιολόγησης των περ. α), β) και γ) της παρ. 1 των
άρθρων 10 και 12, αντιστοίχως, οι επιμέρους ενέργειες
πραγματοποιούνται από τον προϊστάμενο που ασκεί τα
καθήκοντα της θέσης κατά την έναρξη του σταδίου της
αξιολόγησης. Σε αντίθετη περίπτωση, οι επιμέρους ενέργειες πραγματοποιούνται από τον άμεσο προϊστάμενο
του αξιολογητή, ο οποίος αποχώρησε.».
Άρθρο 42
Υποχρέωση αξιολόγησης - Τροποποίηση
παρ. 1 άρθρου 8 ν. 4940/2022
Στην παρ. 1 του άρθρου 8 του ν. 4940/2022 (Α’ 112),
περί γενικών αρχών συστήματος αξιολόγησης, προστίθενται οι λέξεις «, εφόσον προΐστανται αυτών κατά την
έναρξη των επιμέρους σταδίων της αξιολόγησης» και η
παρ. 1 διαμορφώνονται ως εξής:
«1. Οι Αξιολογητές έχουν υποχρέωση να διενεργούν
την αξιολόγηση των άμεσα ιεραρχικά υφισταμένων τους,
εφόσον προΐστανται αυτών κατά την έναρξη των επιμέρους σταδίων της αξιολόγησης.»
Άρθρο 43
Αναθεώρηση χρονικού πλαισίου καθορισμού
στοχοθεσίας - Αντικατάσταση παρ. 1,
τροποποίηση παρ. 2, 3 και 4 άρθρου 9
ν. 4940/2022
Στο άρθρο 9 του ν. 4940/2022 (Α’ 112), περί της διαδικασίας καθορισμού και αναθεώρησης στόχων, επέρ-
χονται οι ακόλουθες τροποποιήσεις: α) η παρ. 1 αντικαθίσταται, β) στις παρ. 2 και 3, η λέξη «Δεκεμβρίου»
αντικαθίσταται από τη λέξη «Νοεμβρίου», γ) στο τρίτο
εδάφιο της παρ. 4, προστίθεται η λέξη «αναφοράς» και
το άρθρο 9 διαμορφώνεται ως εξής:
«Άρθρο 9
Διαδικασία καθορισμού
και αναθεώρησης στόχων
1. Την 1η Νοεμβρίου κάθε έτους εκκινεί η διαδικασία
ενσωμάτωσης του περιεχομένου των Σχεδίων Δράσης
των Υπουργείων, δηλαδή των στόχων, των δράσεων και
των έργων τους, όπως αυτά έχουν διαμορφωθεί σύμφωνα με το δεύτερο εδάφιο της παρ. 7 του άρθρου 52 του
ν. 4622/2019 (Α’ 133), στους στόχους των οικείων οργανικών μονάδων, κατά λόγον αρμοδιότητας, σύμφωνα με
τη διαδικασία της παρ. 4 του παρόντος.
2. Με απόφασή του, που εκδίδεται έως την 20ή Νοεμβρίου κάθε έτους, ο καθ’ ύλην αρμόδιος Υπουργός
δύναται να καθορίζει και να κατανέμει στις οικείες
υπηρεσίες επιπρόσθετους των οριζομένων στην παρ. 1
στόχους.
3. Με απόφασή του, που εκδίδεται έως την 20ή Νοεμβρίου κάθε έτους, το όργανο διοίκησης κάθε φορέα,
του οποίου οι υπάλληλοι υπάγονται στο άρθρο 5, εκτός
των υπουργείων, καθορίζει και κατανέμει στις οικείες
υπηρεσίες τις προτεραιότητες και τους στόχους του για
το επόμενο ημερολογιακό έτος.
4. Σε κάθε ιεραρχικό επίπεδο οι στόχοι εξειδικεύονται και καθορίζονται κατόπιν συνεργασίας και συμ-
φωνίας μεταξύ των προϊσταμένων και των κατά περίπτωση Αξιολογητών τους σύμφωνα με το άρθρο 7. Σε
περίπτωση μη επίτευξης συμφωνίας, ο Αξιολογητής
αποφασίζει σχετικά. Η διαδικασία εξειδίκευσης και επιμερισμού των στόχων σε όλα τα ιεραρχικά επίπεδα
ολοκληρώνεται μέχρι τη 15η Ιανουαρίου κάθε έτους
αναφοράς.
5. Ορίζεται ελάχιστος υποχρεωτικός αριθμός τριών
(3) στόχων ανά οργανική μονάδα σε όλα τα επίπεδα
διοίκησης, εκ των οποίων ένας (1) σε κάθε μία εκ των
ακόλουθων κατηγοριών:
α) Παρεχόμενες υπηρεσίες της οργανικής μονάδας,
β) εσωτερική οργάνωση και λειτουργία της οργανικής
μονάδας,
γ) γνώσεις, δεξιότητες και ικανότητες των υπαλλήλων
της οργανικής μονάδας.
6. Με την επιφύλαξη της παρ. 2 του άρθρου 10 και της
παρ. 2 του άρθρου 12, ορίζεται ως υποχρεωτικός στόχος
στην κατηγορία γ) της παρ. 5 για κάθε προϊστάμενο, ο
βαθμός υλοποίησης των Σχεδίων Ανάπτυξης των άμεσα
ιεραρχικά υφισταμένων του.
7. Οι στόχοι κάθε υπερκείμενης οργανικής μονάδας
περιλαμβάνουν υποχρεωτικά τους στόχους των μονάδων που υπόκεινται σε αυτήν.
8. Για κάθε στόχο που προκύπτει από τη διαδικασία
των παρ. 1 έως 6 καθορίζονται επιπλέον, κατ’ ελάχιστον,
οι δείκτες μέτρησης του βαθμού επίτευξής του, καθώς
και το χρονοδιάγραμμα υλοποίησής του, σύμφωνα με
την παρ. 4.
9. Οι στόχοι δύνανται να αναθεωρηθούν μόνο μία
(1) φορά εντός του έτους αναφοράς, τον μήνα Μάιο,
κατόπιν συζήτησης για την επισκόπηση της προόδου
του άρθρου 10.
10. Οι στόχοι ανά ιεραρχικό επίπεδο και οργανική
μονάδα καταχωρίζονται σε ειδική πλατφόρμα της Γενικής Γραμματείας Δημόσιας Διοίκησης του Υπουργείου
Εσωτερικών.
11. Η καθ’ ύλην αρμόδια για θέματα στοχοθεσίας μονάδα της Γενικής Γραμματείας Δημόσιας Διοίκησης του
Υπουργείου Εσωτερικών διαχειρίζεται την ειδική πλατφόρμα για τη στοχοθεσία της παρ. 10. Επιπλέον, αναλύει
στατιστικά δεδομένα, συντάσσει εκθέσεις ανάλυσης δεδομένων, ελέγχει την εφαρμογή της εν γένει διαδικασίας,
εντοπίζει διαμορφούμενες τάσεις και ακραίες αποκλίσεις
και δύναται να εισηγείται στην αρμόδια κατά περίπτωση Επιτροπή Εποπτείας Αξιολόγησης του άρθρου 15 τη
λήψη διορθωτικών μέτρων όπως, ενδεικτικά, την κλήση του προϊσταμένου προς παροχή εξηγήσεων και την
πρόταση ειδικών μέτρων για τη μη επανάληψη ακραίων
αποκλίσεων.».
Άρθρο 44
Χρήση τεχνολογικών εργαλείων
από την Επιτροπή Εποπτείας Αξιολόγησης -
Τροποποίηση παρ. 6 άρθρου 15 ν. 4940/2022
Στο δεύτερο εδάφιο της παρ. 6 του άρθρου 15 του
ν. 4940/2022 (Α’ 112), περί Επιτροπών Εποπτείας Αξιολόγησης, προστίθενται οι λέξεις «, καθώς και να υπο-
στηρίζεται στην υλοποίηση του έργου της με τη χρήση
τεχνολογικών εργαλείων και ηλεκτρονικών εφαρμογών
σε συνεργασία με την καθ’ ύλην αρμόδια μονάδα της
Γενικής Γραμματείας Δημόσιας Διοίκησης» και η παρ. 6
διαμορφώνεται ως εξής:
«6. Η Επιτροπή Εποπτείας Αξιολόγησης εξετάζει την
πληρότητα της αιτιολογίας, της οποίας γίνεται επίκληση και των συναφών πραγματικών περιστατικών των
εκθέσεων αξιολόγησης υπαλλήλου του άρθρου 13 και
μπορεί είτε να εγκρίνει είτε να διορθώσει την έκθεση
αξιολόγησης υπαλλήλου με παράθεση πλήρους αιτιολογίας. Η Επιτροπή Εποπτείας Αξιολόγησης δύναται
να ζητά οποιεσδήποτε πρόσθετες διευκρινίσεις κρίνει
απαραίτητες από τον Αξιολογητή και να ενεργεί εν γένει για τη διακρίβωση των προβαλλόμενων ισχυρι-
σμών, καθώς και να υποστηρίζεται στην υλοποίηση
του έργου της με τη χρήση τεχνολογικών εργαλείων
και ηλεκτρονικών εφαρμογών σε συνεργασία με την
καθ’ ύλην αρμόδια για θέματα αξιολόγησης προσωπικού μονάδα της Γενικής Γραμματείας Δημόσιας
Διοίκησης.».
Άρθρο 45
Αναπλήρωση γραμματέα της Επιτροπής
αξιολόγησης για την κάλυψη θέσεων
Συμβούλων Ανάπτυξης Ανθρώπινου
Δυναμικού - Τροποποίηση παρ. 2
άρθρου 20 ν. 4940/2022
Στο δεύτερο εδάφιο της παρ. 2 του άρθρου 20 του
ν. 4940/2022 (Α’ 112), περί κάλυψης θέσεων Συμβούλων Ανάπτυξης Ανθρώπινου Δυναμικού, προστίθενται
οι λέξεις «, με δύο αναπληρωτές του» και η παρ. 2 διαμορφώνεται ως εξής:
«2. Η αξιολόγηση των υποψηφίων για την κάλυψη της
θέσης του Συμβούλου Ανάπτυξης Ανθρώπινου Δυναμικού γίνεται από τριμελή Επιτροπή που συγκροτείται
με απόφαση του Υπουργού Εσωτερικών και αποτελείται από: α) τον Προϊστάμενο της Γενικής Διεύθυνσης
Ανθρώπινου Δυναμικού Δημοσίου Τομέα της Γενικής
Γραμματείας Δημόσιας Διοίκησης του Υπουργείου
Εσωτερικών, β) τον Προϊστάμενο του Ινστιτούτου Επιμόρφωσης του Εθνικού Κέντρου Δημόσιας Διοίκησης
και Αυτοδιοίκησης και γ) τον Προϊστάμενο της Γενικής
Διεύθυνσης που είναι αρμόδια για θέματα προσωπικού
του οικείου φορέα, εφόσον υπάρχει, ή τον Προϊστάμενο
της Διεύθυνσης που είναι αρμόδια για θέματα προσωπικού, με αναπληρωτές όσους τους αναπληρώνουν στα
υπηρεσιακά τους καθήκοντα. Γραμματέας της επιτροπής
ορίζεται υπάλληλος της Γενικής Γραμματείας Δημόσιας
Διοίκησης του Υπουργείου Εσωτερικών, κατηγορίας Π.Ε.
ή Τ.Ε. με βαθμό τουλάχιστον Β’, με δύο αναπληρωτές
του.».
Άρθρο 46
Αναθεώρηση χρονικού πλαισίου
Ενοποιημένου Σχεδίου Κυβερνητικής
Πολιτικής - Τροποποίηση παρ. 1 και 4
άρθρου 49 ν. 4622/2019
Στο άρθρο 49 του ν. 4622/2019 (Α’ 133), περί του Ενοποιημένου Σχεδίου Κυβερνητικής Πολιτικής και των
Σχεδίων Δράσης των Υπουργείων, επέρχονται οι ακόλουθες τροποποιήσεις: α) στην παρ. 1, η λέξη «Δεκεμ-
βρίου» αντικαθίσταται από τη λέξη «Νοεμβρίου», β) στην
παρ. 4, η λέξη «Δεκέμβριο» αντικαθίσταται από τη λέξη
«Νοέμβριο», και το άρθρο 49, μετά από νομοτεχνικές
βελτιώσεις, διαμορφώνεται ως εξής:
«Άρθρο 49
Ενοποιημένο Σχέδιο Κυβερνητικής Πολιτικής -
Σχέδια Δράσης Υπουργείων
1. Ο ετήσιος κυβερνητικός προγραμματισμός αποτυπώνεται στο Ενοποιημένο Σχέδιο Κυβερνητικής Πολι-
τικής (Ε.Σ.Κυ.Π.), το οποίο συντάσσεται από τη Γενική
Γραμματεία Συντονισμού της Προεδρίας της Κυβέρνησης και εγκρίνεται από το τακτικό Υπουργικό Συμβούλιο
του Νοεμβρίου κάθε έτους.
2.
Το
Ε.Σ.Κυ.Π.
περιλαμβάνει
ως
διακριτά
παραρτήματα: (α) τον ετήσιο ρυθμιστικό προγραμματισμό της Κυβέρνησης σύμφωνα με τις διατάξεις του
άρθρου 50 του παρόντος, (β) τον ετήσιο προγραμματισμό προσλήψεων στη δημόσια διοίκηση και στην
τοπική αυτοδιοίκηση, σύμφωνα με το άρθρο 51 του
παρόντος και (γ) βεβαίωση του αρμοδίου Υπουργού
για τον προϋπολογισμό σχετικά με τη συμφωνία του
Ε.Σ.Κυ.Π. με τους στόχους και τις προτεραιότητες του
Προϋπολογισμού Γενικής Κυβέρνησης και του Μεσοπρόθεσμου Πλαισίου Δημοσιονομικής Στρατηγικής.
Το Ε.Σ.Κυ.Π. αποτελεί σύνθεση των επιμέρους Σχεδίων
Δράσης των Υπουργείων, τα οποία προετοιμάζονται
υπό τον συντονισμό και την επίβλεψη των Υπηρεσιών
Συντονισμού των οικείων Υπουργείων.
3. Τα Σχέδια Δράσης των Υπουργείων αποστέλλονται
στη Γενική Γραμματεία Συντονισμού της Προεδρίας της
Κυβέρνησης και συνοδεύονται υποχρεωτικά από βεβαίωση του αρμοδίου Υπηρεσιακού Γραμματέα Διοίκησης
του οικείου Υπουργείου, για τη συμφωνία του Σχεδίου
με τον Προϋπολογισμό και το Μεσοπρόθεσμο Πλαίσιο
Δημοσιονομικής Στρατηγικής του Υπουργείου, καθώς
και με το Μνημόνιο Συνεργασίας που προβλέπεται στην
παρ. 1 του άρθρου 70 του ν. 4270/2014 (Α’ 143), όπως
αντικαταστάθηκε με την παρ. 1 του άρθρου 34 του
ν. 4484/2017 (Α’ 110).
4. Μετά την έγκρισή τους από το Υπουργικό Συμβούλιο τον Νοέμβριο κάθε έτους, το Ε.Σ.Κυ.Π. και τα Σχέδια
Δράσης των Υπουργείων, αναρτώνται στην κεντρική
ιστοσελίδα της Προεδρίας της Κυβέρνησης, καθώς και
στις ιστοσελίδες όλων των Υπουργείων και είναι πλήρως
προσβάσιμα από όλους τους πολίτες.
5. Εντός τεσσάρων (4) μηνών από τη δημοσίευση του
παρόντος νόμου η Προεδρία της Κυβέρνησης συντάσσει και εκδίδει πρότυπο σχέδιο δράσης Υπουργείου και
πρότυπο Ε.Σ.Κυ.Π., καθώς και λοιπά απαραίτητα έγγραφα
για την ορθή συμπλήρωσή τους.»
Άρθρο 47
Αναθεώρηση χρονικού πλαισίου
προγραμματισμού κυβερνητικού έργου -
Τροποποίηση παρ. 7 άρθρου 52 ν. 4622/2019
Στην παρ. 7 του άρθρου 52 του ν. 4622/2019 (Α’ 133),
περί της διαδικασίας προγραμματισμού του κυβερνητικού έργου, επέρχονται οι ακόλουθες τροποποιήσεις:
α) στο πρώτο εδάφιο, ο αριθμός «15» αντικαθίστανται
από τον αριθμό «10», β) στο δεύτερο εδάφιο, οι λέξεις
«15η Νοεμβρίου» αντικαθίστανται από τις λέξεις «31η
Οκτωβρίου», γ) στο τρίτο εδάφιο, η λέξη «Δεκεμβρίου»
αντικαθίσταται από τη λέξη «Νοεμβρίου» και η παρ. 7
διαμορφώνεται ως εξής:
«7. Με την έγκριση των ως άνω κειμένων και μέχρι τις
10 Οκτωβρίου, η Προεδρία της Κυβέρνησης αποστέλλει
τα Προσχέδια Δράσης στις Υπηρεσίες Συντονισμού των
Υπουργείων. Τα Υπουργεία ενσωματώνουν τα σχόλια και
τις παρατηρήσεις και αποστέλλουν τα Σχέδια για τη δεύτερη ανάγνωση, η οποία ολοκληρώνεται την 31η Οκτω-
βρίου οπότε και τα Σχέδια Δράσης επιστρέφουν για τις
τελικές υπογραφές και την υποβολή τους στην Προεδρία
της Κυβέρνησης. Η Προεδρία της Κυβέρνησης συντάσσει
το Ενοποιημένο Σχέδιο της Κυβερνητικής Πολιτικής το
οποίο και εγκρίνεται από το Υπουργικό Συμβούλιο μαζί
με τα Σχέδια Δράσης μέχρι το τέλος Νοεμβρίου, οπότε
και δημοσιοποιούνται.».
ΚΕΦΑΛΑΙΟ Δ’
ΜΕΤΑΒΑΤΙΚΕΣ, ΕΞΟΥΣΙΟΔΟΤΙΚΕΣ,
ΤΕΛΙΚΕΣ ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ -
ΧΡΟΝΙΚΟ ΠΕΔΙΟ ΕΦΑΡΜΟΓΗΣ
Άρθρο 48
Μεταβατικές διατάξεις
1. Μέχρι την έκδοση του προεδρικού διατάγματος του
άρθρου 38, τις αρμοδιότητες του Τμήματος Κινήτρων και
Ανταμοιβής ασκεί η Διεύθυνση Στρατηγικού Σχεδιασμού
και Καινοτομίας της Γενικής Γραμματείας Δημόσιας Διοίκησης του Υπουργείου Εσωτερικών.
2. Ειδικά για το πρώτο έτος αναφοράς 2025, οι προθεσμίες της παρ. 4 και του πρώτου εδαφίου της παρ. 5 του
άρθρου 35 παρατείνονται κατά έναν (1) μήνα.
Άρθρο 49
Εξουσιοδοτικές διατάξεις
1. Με απόφαση του κατά περίπτωση αρμόδιου Υπουργού, δύναται να ορίζονται οι φορείς και τα κριτήρια επι-
λογής των οριζόντιων επιλέξιμων προς ανταμοιβή στόχων του δευτέρου εδαφίου της παρ. 2 του άρθρου 35.
2. Με κοινή απόφαση των Υπουργών Εσωτερικών,
Εθνικής Οικονομίας και Οικονομικών, του αρμόδιου για
τη Γενική Γραμματεία Συντονισμού Υπουργού και του
κατά περίπτωση αρμόδιου Υπουργού, δύναται να καθορίζεται κάθε ειδικότερο θέμα του άρθρου 35 σχετικά
με τον τρόπο κατανομής του τελικού ποσού ανταμοιβής
ανά δικαιούχο φορέα, μεταξύ των οργανικών μονάδων
και των υπηρεσιών αυτού.
3. Με την επιφύλαξη των παρ. 1 και 2, με κοινή απόφαση των Υπουργών Εσωτερικών, Εθνικής Οικονομίας και
Οικονομικών και του αρμόδιου για τη Γενική Γραμματεία
Συντονισμού Υπουργού, δύναται να προσδιορίζεται το
υλικό τεκμηρίωσης της περ. α’ της παρ. 6 του άρθρου 35
και να καθορίζεται κάθε άλλο θέμα σχετικό με την εφαρμογή των άρθρων 35 και 36.
4. Με κοινή απόφαση των Υπουργών Εσωτερικών,
Εθνικής Οικονομίας και Οικονομικών και του αρμόδιου για τη Γενική Γραμματεία Συντονισμού Υπουργού,
συγκροτείται η Επιτροπή Κινήτρων και Ανταμοιβής του
άρθρου 37 και ορίζονται έως τρεις (3) υπάλληλοι του
Υπουργείου Εσωτερικών που ασκούν χρέη γραμματειακής υποστήριξης. Με την ίδια ή όμοια απόφαση δύναται
να καθορίζεται αποζημίωση για τα μέλη της Επιτροπής,
εξαιρουμένων των μελών των περ. α’ έως δ’ της παρ. 3
του άρθρου 37, και για τους γραμματείς, σύμφωνα με την
παρ. 2 του άρθρου 21 του ν. 4354/2015 (Α’ 176).
5. Ειδικώς η Επιτροπή Κινήτρων και Ανταμοιβής της
παρ. 4 του άρθρου 37, συγκροτείται με απόφαση του
αρχαιότερου κατά θητεία από τους επικεφαλής των
ανεξάρτητων αρχών, με την οποία ορίζονται έως δύο
(2) υπάλληλοι, που υπηρετούν στις εν λόγω ανεξάρτητες
αρχές, οι οποίοι ασκούν χρέη γραμματειακής υποστήριξης. Με την ίδια ή όμοια απόφαση δύναται να καθορίζε-
ται αποζημίωση για τους γραμματείς, σύμφωνα με την
παρ. 2 του άρθρου 21 του ν. 4354/2015.
6. Με κοινή απόφαση των Υπουργών Εσωτερικών και
Ψηφιακής Διακυβέρνησης, δύναται να εξειδικεύεται η
ανάπτυξη και λειτουργία του Πληροφοριακού Συστήματος Κινήτρων και Ανταμοιβής του άρθρου 39 και να
προβλέπονται ιδίως η διασύνδεση με άλλα πληροφοριακά συστήματα της δημόσιας διοίκησης και οι αρμοδι-
ότητες των εμπλεκόμενων υπηρεσιών, οι πληροφορίες
και τα δεδομένα που δημοσιεύονται σε αυτό σύμφωνα
με το παρόν, ο τρόπος και ο χρόνος των καταχωρίσεων,
η δημιουργία εντύπων, καθώς και κάθε άλλο σχετικό
τεχνικό ή λεπτομερειακό ζήτημα.
Άρθρο 50
Τελική διάταξη
Η υλοποίηση των δράσεων ανάπτυξης των δεξιοτήτων
που περιλαμβάνονται στο Σχέδιο Ανάπτυξης, της περ. 10
του άρθρου 6 του ν. 4940/2022 (Α’ 112), του υπαλλήλου ή
του προϊσταμένου το οποίο συνοδεύει την έκθεση αξιολόγησης αξιολογικού έτους 2023 εκκινεί με την υποβολή
του Σχεδίου Ανάπτυξης από τον αξιολογητή.
Άρθρο 51
Χρονικό πεδίο εφαρμογής
Οι διατάξεις των Κεφαλαίων Α’ και Β’ του Μέρους Β’
εφαρμόζονται με πρώτο έτος αναφοράς το 2025.
Άρθρο 52
Καταργούμενες διατάξεις
Από την έναρξη ισχύος του παρόντος καταργούνται:
α) το άρθρο 23 του ν. 4940/2022 (Α’ 112), περί του συστήματος κινήτρων και ανταμοιβής υπαλλήλων που συνδέ-
εται με το Ενοποιημένο Σχέδιο Κυβερνητικής Πολιτικής
και β) το άρθρο 118 του ν. 4808/2021 (Α’ 101), περί του
συστήματος επιπλέον ανταμοιβής του προσωπικού της
Επιθεώρησης Εργασίας, με την επιφύλαξη της ολοκλήρωσης της διαδικασίας απόδοσης της επιπλέον αντα-
μοιβής στους δικαιούχους υπαλλήλους μέχρι και για το
έτος αναφοράς 2024.
ΜΕΡΟΣ Γ’
ΛΟΙΠΕΣ ΡΥΘΜΙΣΕΙΣ ΣΧΕΤΙΚΕΣ
ΜΕ ΖΗΤΗΜΑΤΑ ΑΝΘΡΩΠΙΝΟΥ ΔΥΝΑΜΙΚΟΥ
ΚΕΦΑΛΑΙΟ Α’
ΣΚΟΠΟΣ ΚΑΙ ΑΝΤΙΚΕΙΜΕΝΟ
Άρθρο 53
Σκοπός
Σκοπός του παρόντος Μέρους είναι η επικαιροποίηση
ρυθμίσεων για τα ζητήματα υπηρεσιακής κατάστασης
των πολιτικών διοικητικών υπαλλήλων, η βελτίωση των
ρυθμίσεων που αφορούν στη συνυπηρέτηση δημοσίων
υπαλλήλων για λόγους προστασίας της οικογενειακής
ζωής, η λειτουργία νέου Ολοκληρωμένου Πληροφοριακού Συστήματος με τίτλο «Σύστημα Διαχείρισης
Ανθρώπινου Δυναμικού» για τη βέλτιστη εξυπηρέτηση όλων των διαδικασιών ανάπτυξης και διαχείρισης
του ανθρώπινου δυναμικού του ελληνικού δημοσίου,
η ενίσχυση του προγράμματος «Βοήθεια στο Σπίτι»
και του Λιμενικού Ταμείου Ηρακλείου σε συνέχεια της
σύμβασης παραχώρησης του Οργανισμού Λιμένος
Ηρακλείου.
Άρθρο 54
Αντικείμενο
Αντικείμενο του παρόντος Μέρους είναι η εισαγωγή ρυθμίσεων για: α) την επίλυση του ζητήματος του
χρόνου αναγνώρισης της συνάφειας μεταπτυχιακών
τίτλων σπουδών σε περίπτωση μετάταξης, β) την επέκταση του πεδίου εφαρμογής των ισχυουσών διατάξεων
περί συνυπηρέτησης πολιτικών διοικητικών υπαλλήλων,
καθώς και την επιτάχυνση της ολοκλήρωσης των σχετικών διαδικασιών, γ) την έναρξη λειτουργίας του νέου
Ολοκληρωμένου Πληροφοριακού Συστήματος με τίτλο
«Σύστημα Διαχείρισης Ανθρώπινου Δυναμικού», δ) την
αποτελεσματική λειτουργία του προγράμματος «Βοήθεια στο Σπίτι» και ε) την πλήρωση θέσεων στο Λιμενικό
Ταμείο Ηρακλείου.
ΚΕΦΑΛΑΙΟ Β’
ΡΥΘΜΙΣΕΙΣ ΥΠΟΥΡΓΕΙΟΥ ΕΣΩΤΕΡΙΚΩΝ
ΣΧΕΤΙΚΕΣ ΜΕ ΖΗΤΗΜΑΤΑ ΑΝΘΡΩΠΙΝΟΥ
ΔΥΝΑΜΙΚΟΥ ΤΟΥ ΔΗΜΟΣΙΟΥ
Άρθρο 55
Αναγνώριση συνάφειας τίτλου σπουδών
σε μετατάξεις - Τροποποίηση παρ. 2
άρθρου 71 Κώδικα Κατάστασης Δημοσίων
Πολιτικών Διοικητικών Υπαλλήλων και
Υπαλλήλων Ν.Π.Δ.Δ.
1. Στην παρ. 2 του άρθρου 71 του Κώδικα Κατάστασης
Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007, Α’ 26), περί μετάταξης σε
άλλη υπηρεσία, προστίθενται εδάφια, τρίτο και τέταρτο,
και η παρ. 2 διαμορφώνεται ως εξής:
«2. Ο υπάλληλος μετατάσσεται με τον βαθμό και το
μισθολογικό κλιμάκιο που κατέχει, εφόσον στην υπηρεσία υποδοχής εφαρμόζεται το ίδιο βαθμολογικό και
μισθολογικό καθεστώς με την υπηρεσία προέλευσης, άλλως κατατάσσεται βάσει των διατάξεων που διέπουν τη
βαθμολογική και μισθολογική κατάταξη και εξέλιξη των
υπαλλήλων του φορέα υποδοχής. Σε ό,τι αφορά στην
μισθολογική προώθηση του υπαλλήλου λόγω κτήσης
μεταπτυχιακών τίτλων σπουδών, αυτοί λαμβάνονται
υπόψη για τη μισθολογική κατάταξη του υπαλλήλου,
κατόπιν αναγνώρισης της συνάφειας αυτών βάσει των
ισχυουσών μισθολογικών διατάξεων. Τα αποτελέσματα
κρίσης περί της συνάφειας ανατρέχουν στην ημερομηνία
ολοκλήρωσης της μετάταξης του υπαλλήλου, ανεξαρτήτως της ημερομηνίας υποβολής της αίτησης αναγνώρι-
σης της συνάφειας. Η αίτηση αναγνώρισης της συνάφειας υποβάλλεται στο Υπηρεσιακό Συμβούλιο του φορέα
υποδοχής από τον ενδιαφερόμενο μετά από σχετική
ενημέρωσή του από την αρμόδια Διεύθυνση Διοικητικού
ή Προσωπικού. Σε περίπτωση μετάταξης σε κλάδο ανώτερης κατηγορίας, ο χρόνος υπηρεσίας που έχει διανυθεί
στον βαθμό με τον οποίο μετατάσσεται ο υπάλληλος,
θεωρείται ότι έχει διανυθεί στον βαθμό της θέσης, στην
οποία μετατάσσεται, εφόσον έχει διανυθεί με τον τίτλο
σπουδών που απαιτείται για τον κλάδο αυτόν.».
2. Η παρ.  2 του άρθρου  71 του Κώδικα Κατάστασης Δημοσίων Πολιτικών Διοικητικών Υπαλλήλων και
Υπαλλήλων Ν.Π.Δ.Δ., όπως τροποποιείται με την παρ. 1
του παρόντος, εφαρμόζεται και στις περιπτώσεις υπαλλήλων που μετατάχθηκαν στο πλαίσιο των κύκλων κινη-
τικότητας του Ενιαίου Συστήματος Κινητικότητας μέχρι
και την έναρξη ισχύος του παρόντος και δεν υπέβαλαν,
ταυτόχρονα με την ανάληψη υπηρεσίας κατόπιν μετάταξης στον φορέα υποδοχής, αίτηση αναγνώρισης συ-
νάφειας των μεταπτυχιακών τίτλων που ήδη κατείχαν.
Ειδικά για τις περιπτώσεις του προηγούμενου εδαφίου,
σε περίπτωση μη διαπίστωσης συνάφειας, τα αποτελέσματα της κρίσης επέρχονται από την ημερομηνία
αυτής και όχι από την ημερομηνία της μετάταξης ή της
υποβολής της αίτησης του ενδιαφερομένου.
Άρθρο 56
Απόσπαση στο πλαίσιο συνυπηρέτησης -
Αντικατάσταση άρθρου 21 ν. 2946/2001
1. Το άρθρο 21 του ν. 2946/2001 (Α’ 224), περί αποσπάσεων στο πλαίσιο συνυπηρέτησης, αντικαθίσταται
ως εξής:
«Άρθρο 21
1. Πολιτικοί διοικητικοί υπάλληλοι, μόνιμοι ή με σχέση
εργασίας Ιδιωτικού Δικαίου Αορίστου Χρόνου που ανήκουν οργανικά στους φορείς του δημόσιου τομέα, όπως
αυτός οριοθετείται στην περ. α’ της παρ. 1 του άρθρου 14
του ν. 4270/2014 (Α’ 143), και είναι σύζυγοι ή συμβιούντες κατά την έννοια του άρθρου 1 του ν. 4356/2015
(Α’ 181) στρατιωτικών των Ενόπλων Δυνάμεων, ένστολου
προσωπικού της Ελληνικής Αστυνομίας, του Πυροσβεστικού, του Λιμενικού Σώματος - Ελληνικής Ακτοφυλα-
κής, του προσωπικού των Καταστημάτων Κράτησης, των
υπαλλήλων του κλάδου Πληρωμάτων Ασθενοφόρων του
Εθνικού Κέντρου Άμεσης Βοήθειας, καθώς και θρησκευτικών λειτουργών της Ανατολικής Ορθοδόξου Εκκλησίας
της Ελλάδος (ιερέων και διακόνων) που υπηρετούν ως
διδάσκαλοι ή καθηγητές οποιασδήποτε βαθμίδας και με
οποιοδήποτε γνωστικό αντικείμενο στην πρωτοβάθμια,
δευτεροβάθμια και τριτοβάθμια εκπαίδευση, επιτρέπεται να αποσπώνται, κατά παρέκκλιση της διαδικασίας
του Ενιαίου Συστήματος Κινητικότητας, σε υπηρεσία
στην περιοχή, όπου υπηρετεί ο σύζυγος ή συμβιών.
2. Η απόσπαση διενεργείται κατόπιν σχετικής αίτησης
του υπαλλήλου και ολοκληρώνεται εντός προθεσμίας
ενός (1) μηνός από την υποβολή της αίτησης, με κοινή
απόφαση των αρμόδιων οργάνων διορισμού των φορέων προέλευσης και υποδοχής.»
2. Η παρ. 1 εφαρμόζεται και για τις εκκρεμείς κατά την
έναρξη ισχύος του παρόντος αιτήσεις συνυπηρέτησης.
Άρθρο 57
Σύστημα Διαχείρισης Ανθρώπινου Δυναμικού
1. Στη Γενική Γραμματεία Δημόσιας Διοίκησης του
Υπουργείου Εσωτερικών αναπτύσσεται και λειτουργεί
πληροφοριακό Σύστημα με τίτλο «Σύστημα Διαχείρισης Ανθρώπινου Δυναμικού της Δημόσιας Διοίκησης»
(ΣΔΑΔ), το οποίο είναι διάδοχος του Μητρώου Ανθρώπινου Δυναμικού Ελληνικού Δημοσίου (ΜΑΔΕΔ) που
συστήθηκε με το άρθρο  δεύτερο του ν.  3845/2010
(Α’ 65). Στο ΣΔΑΔ μεταφέρονται όλα τα δεδομένα και
οι λειτουργίες του Μητρώου Ανθρώπινου Δυναμικού
Ελληνικού Δημοσίου που λειτουργούν κατά τον χρόνο
της μετάβασης από το ΜΑΔΕΔ στο ΣΔΑΔ.
2. Σκοπός του ΣΔΑΔ είναι:
α) Η υποστήριξη της άσκησης πολιτικής ανθρώπινου
δυναμικού της Δημόσιας Διοίκησης από το Υπουργείο
Εσωτερικών,
β) η υποστήριξη της άσκησης μισθολογικής πολιτικής
από το Υπουργείο Εθνικής Οικονομίας και Οικονομικών,
γ) η παροχή εφαρμογών διαχείρισης προσωπικού
στους φορείς που το χρησιμοποιούν.
3. Το ΣΔΑΔ είναι εγκατεστημένο στις υποδομές του Κυβερνητικού Υπολογιστικού Νέφους (G-Cloud) της Γενικής
Γραμματείας Πληροφοριακών Συστημάτων και Ψηφιακής Διακυβέρνησης. Η αυθεντικοποίηση των χρηστών
γίνεται μέσω Κωδικών Δημόσιας Διοίκησης.
4. Κατά την επεξεργασία των δεδομένων προσωπικού χαρακτήρα, το Υπουργείο Εσωτερικών ενεργεί
υπό την ιδιότητα του υπεύθυνου επεξεργασίας σύμφωνα με τις διατάξεις του Κανονισμού (ΕΕ) 2016/679 του
Ευρωπαϊκού Κοινοβουλίου και του Συμβουλίου, της
27ης Απριλίου 2016, για την προστασία των φυσικών
προσώπων έναντι της επεξεργασίας δεδομένων προσωπικού χαρακτήρα και για την ελεύθερη κυκλοφορία των
δεδομένων αυτών και την κατάργηση της Οδηγίας 95/46/
ΕΚ (Γενικός Κανονισμός για την Προστασία Δεδομένων,
L 119 [ΓΚΠΔ]). Σε περίπτωση ανάθεσης της τεχνικής υποστήριξης της εφαρμογής σε εξωτερικό πάροχο δυνά-
μει σύμβασης με το Υπουργείο Εσωτερικών, ο πάροχος
ενεργεί ως εκτελών την επεξεργασία και υποχρεούται
να εφαρμόζει τα κατάλληλα τεχνικά και οργανωτικά μέτρα για την προστασία των προσωπικών δεδομένων, τα
οποία επεξεργάζονται υπό τις εντολές και για λογαριασμό του υπευθύνου επεξεργασίας. Οι ανωτέρω οφείλουν
να τηρούν όλες τις υποχρεώσεις που απορρέουν από́
τον Γ.Κ.Π.Δ., καθώς και τις διατάξεις του ν. 4624/2019
(Α’ 137) και συνάδουν με την ιδιότητά τους. Η επεξεργασία των προσωπικών δεδομένων από τον εκτελούντα την
επεξεργασία διέπεται από τη σύμβαση που συνάπτεται
με το Υπουργείο Εσωτερικών, σύμφωνα με την παρ. 3
του άρθρου 28 του Γ.Κ.Π.Δ.. Κατά την επεξεργασία των
δεδομένων λαμβάνονται τα απαραίτητα τεχνικά και οργανωτικά μέτρα για την ασφάλεια αυτών και τα οποία
αναφέρονται αναλυτικά στη σύμβαση που συνάπτεται
κατά τα ανωτέρω. Το Υπουργείο Εσωτερικών ως υπεύθυνος της επεξεργασίας προσωπικών δεδομένων εγγυάται
ότι οποιαδήποτε επεξεργασία δεδομένων προσωπικού
χαρακτήρα, πραγματοποιείται σύμφωνα με τον Γ.Κ.Π.Δ.
και τον ν. 4624/2019, με την επιφύλαξη ειδικότερων ρυθμίσεων που αφορούν στην επεξεργασία δεδομένων προ-
σωπικού χαρακτήρα από τις αρμόδιες αρχές.
Άρθρο 58
Μετάταξη προσωπικού του προγράμματος
«Βοήθεια στο Σπίτι» σε Ο.Τ.Α. α’ βαθμού
1. Υπάλληλοι που διορίστηκαν σε δήμο, με την υπό
στοιχεία 4Κ/2020 προκήρυξη του Ανωτάτου Συμβουλίου
Επιλογής Προσωπικού (ΑΣΕΠ 15), κατ’ εφαρμογή του
άρθρου 91 του ν. 4583/2018 (Α’ 212), και διατίθενται,
μέσω σύμβασης διαδημοτικής συνεργασίας, σε συμβαλλόμενο δήμο για την παροχή υπηρεσιών βοήθειας στο
σπίτι, δύνανται να μεταταχθούν στον δήμο στον οποίο
παρέχουν τις υπηρεσίες τους.
2. Η μετάταξη διενεργείται με μεταφορά της οργανικής θέσης που κατέχει ο υπάλληλος, κατόπιν αίτησης
που υποβάλλεται, εντός αποκλειστικής προθεσμίας τριάντα (30) ημερών από τη δημοσίευση του παρόντος,
και απόφασης των αρμοδίων για τον διορισμό οργάνων
των δήμων υποδοχής και προέλευσης, κατά παρέκκλιση του τρίτου εδαφίου της παρ. 4 του άρθρου 91 του
ν. 4583/2018, καθώς και του ν. 4440/2016 (Α’ 224). Οι
υπάλληλοι μετατάσσονται με τον βαθμό και το μισθολογικό κλιμάκιο που κατέχουν κατά τον χρόνο της μετά-
ταξης, η δε προϋπηρεσία τους αναγνωρίζεται για κάθε
έννομη συνέπεια. Περίληψη της απόφασης δημοσιεύεται
στην Εφημερίδα της Κυβερνήσεως.
3. Οι μετατασσόμενοι υπάλληλοι δεσμεύονται να
υπηρετήσουν τον υπολειπόμενο χρόνο μέχρι τη συμπλήρωση της δεκαετούς παραμονής στον δήμο υπο-
δοχής, εφαρμοζόμενης της παρ. 4 του άρθρου 91 του
ν. 4583/2018. Η πίστωση για τη μισθολογική δαπάνη
του μετατασσόμενου προσωπικού αποδίδεται στους
δήμους υποδοχής, κατά την παρ. 7 του άρθρου 91 του
ν. 4583/2018.
Άρθρο 59
Πλήρωση θέσεων στο Ν.Π.Δ.Δ.
με την επωνυμία «Λιμενικό Ταμείο Ηρακλείου» -
Αντικατάσταση περ. 7 παρ. Α άρθρου δέκατου
τρίτου ν. 5126/2024
Στην περ. 7 της παρ. Α του άρθρου δέκατου τρίτου του
ν. 5126/2024 (Α’ 115), περί σύστασης οργανικών θέσεων
προσωπικού στο νομικό πρόσωπο δημοσίου δικαίου με
την επωνυμία «Λιμενικό Ταμείο Ηρακλείου», επέρχονται
οι ακόλουθες τροποποιήσεις: α) στο πρώτο εδάφιο προστίθενται οι λέξεις «με σχέση εργασίας Ιδιωτικού Δικαίου
Αορίστου Χρόνου», β) προστίθεται νέο δεύτερο εδάφιο
και η περ. 7 διαμορφώνεται ως εξής:
«7. Συστήνονται τέσσερις (4) οργανικές θέσεις προσωπικού με σχέση εργασίας Ιδιωτικού Δικαίου Αορί-
στου Χρόνου, οι οποίες κατανέμονται ως εξής: α) μία
(1) θέση Κλάδου ΠΕ Διοικητικού - Οικονομικού, β) μία
(1) θέση Κλάδου ΠΕ Μηχανικών, γ) μία (1) θέση Κλάδου
ΔΕ Διοικητικού - Λογιστικού και δ) μία (1) θέση Κλάδου
ΔΕ Οδηγών. Προσληπτέοι βάσει των οριστικών πινάκων
του Α.Σ.Ε.Π. της υπό στοιχεία 3ΓΒ/2023 Προκήρυξης για
την πλήρωση θέσεων προσωπικού Ιδιωτικού Δικαίου
Αορίστου Χρόνου Πανεπιστημιακής Εκπαίδευσης από
επιτυχόντες του πανελλήνιου γραπτού διαγωνισμού
(Β’ Στάδιο) στον Οργανισμό Λιμένος Ηρακλείου Α.Ε.,
ως είχε προ της κύρωσης της από 30 Ιανουαρίου 2024
σύμβασης παραχώρησης μεταξύ του Ελληνικού Δημοσίου και της ανώνυμης εταιρείας με την επωνυμία «Ορ-
γανισμός Λιμένος Ηρακλείου Α.Ε.», προσλαμβάνονται
σε κενές οργανικές θέσεις του Λιμενικού Ταμείου Ηρακλείου, ή σε συνιστώμενες προσωποπαγείς, εφόσον δεν
υφίστανται κενές οργανικές θέσεις. Οι νόμοι 4369/2016
(Α’ 33) και 4354/2015 (Α’ 176) αντίστοιχα, εφαρμόζονται
αναλόγως για τη βαθμολογική και μισθολογική κατάταξη των εργαζομένων που μετατάσσονται δυνάμει του
παρόντος.».
ΚΕΦΑΛΑΙΟ Γ’
ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 60
Εξουσιοδοτικές διατάξεις
1. Με κοινή απόφαση των Υπουργών Εσωτερικών,
Εθνικής Οικονομίας και Οικονομικών και Ψηφιακής
Διακυβέρνησης ρυθμίζονται τα ζητήματα που αφορούν στη διαδικασία μετάπτωσης, στα δεδομένα που
μεταπίπτουν από το Μητρώο Ανθρώπινου Δυναμικού
Ελληνικού Δημοσίου στο Σύστημα Διαχείρισης Ανθρώπινου Δυναμικού της Δημόσιας Διοίκησης (ΣΔΑΔ) και στα
μέτρα ασφαλείας που τηρούνται κατά τη μετάπτωση,
στην πρόσβαση, στα δικαιώματα και στους χρήστες του
συστήματος, στις λειτουργικές περιοχές του συστήματος, στη δημόσια πρόσβαση στο ΣΔΑΔ, στα ζητήματα
προστασίας δεδομένων προσωπικού χαρακτήρα, καθώς
και κάθε άλλο θέμα σχετικό με τη λειτουργία του ΣΔΑΔ
του άρθρου 57.
2. Με κοινή απόφαση των Υπουργών Εσωτερικών,
Εθνικής Οικονομίας και Οικονομικών, Ψηφιακής Διακυβέρνησης και του κατά περίπτωση αρμόδιου Υπουργού
δύναται να ρυθμίζονται τα ζητήματα που αφορούν στις
διαλειτουργικότητες με κεντρικά ή λοιπά πληροφοριακά συστήματα της δημόσιας διοίκησης, στα δεδομένα
που διατίθενται και στον τρόπο διάθεσής τους μέσω των
διαδικτυακών υπηρεσιών και του Κέντρου Διαλειτουργικότητας (ΚΕ.Δ.) της Γενικής Γραμματείας Πληροφοριακών
Συστημάτων και Ψηφιακής Διακυβέρνησης του Υπουργείου Ψηφιακής Διακυβέρνησης από και προς το ΣΔΑΔ.
3. Με απόφαση του Γενικού Γραμματέα Δημόσιας Διοίκησης του Υπουργείου Εσωτερικών καθορίζεται η ημε-
ρομηνία έναρξης λειτουργίας του ΣΔΑΔ του άρθρου 57.
ΜΕΡΟΣ Δ’
ΑΛΛΕΣ ΡΥΘΜΙΣΕΙΣ
Άρθρο 61
Πρόσληψη Ειδικών Φρουρών - Προσθήκη
παρ. 11 στο άρθρο 9 του ν. 2734/1999
1. Στο άρθρο 9 του ν. 2734/1999 (Α’ 161), περί σύστασης στο Υπουργείο Προστασίας του Πολίτη οργανικών
θέσεων Ειδικών Φρουρών και κάλυψης αυτών των θέσεων, προστίθεται παρ. 11 ως εξής:
«11. Η πλήρωση θέσεων Ειδικών Φρουρών δύναται
να πραγματοποιείται μετά από απόφαση του Υπουργού
Προστασίας του Πολίτη που δημοσιεύεται στην Εφημερίδα της Κυβερνήσεως, χωρίς νέα προκήρυξη, από
πίνακα επιλαχόντων προηγούμενου διαγωνισμού και
υπό την προϋπόθεση ότι έχει χορηγηθεί έγκριση του
αριθμού προσλήψεων σύμφωνα με το άρθρο 51 του
ν. 4622/2019 (Α’ 133), πριν παρέλθουν είκοσι τέσσερις
(24) μήνες από τη δημοσίευση των τελικών αναμορφωμένων κυρωμένων πινάκων των κατ’ αρχήν πληρού-
ντων τα προσόντα υποψηφίων της τελευταίας χρονικά
εκδοθείσας προκήρυξης πρόσληψης Ειδικών Φρουρών.
Κατ’ εξαίρεση, για τη διαδικασία πρόσληψης του προηγούμενου εδαφίου, δεν εφαρμόζεται το πρώτο εδάφιο
της παρ. 5 του άρθρου 9 για τη μη υπέρβαση του 28ου
έτους της ηλικίας των προσλαμβανομένων. Με απόφαση του Υπουργού Προστασίας του Πολίτη δύνανται να
ρυθμίζονται ειδικότερα ζητήματα εφαρμογής της παρούσας.»
2. Η παρ. 1 εφαρμόζεται κατ’ εξαίρεση και για τον υπό
στοιχεία 6000/2/7907-ρα’/5.8.2024 διαγωνισμό πρόσληψης Ειδικών Φρουρών (ΑΔΑ: ΡΚΡΕ46ΜΤΛΒ-ΝΣ4).
Άρθρο 62
Πλήρωση θέσεων κλάδου ΠΕ Ελεγκτών
Εναέριας Κυκλοφορίας στην Υπηρεσία
Πολιτικής Αεροπορίας
1. Η πλήρωση των θέσεων του κλάδου ΠΕ Ελεγκτών
Εναέριας Κυκλοφορίας (ΕΕΚ) στην Υπηρεσία Πολιτικής
Αεροπορίας (Υ.Π.Α.), μετά την έκδοση αυτοτελούς προκήρυξης του Ανωτάτου Συμβουλίου Επιλογής Προσωπι-
κού (Α.Σ.Ε.Π.) για τον ως άνω κλάδο, διενεργείται σύμφωνα με τα άρθρα 8 έως 27 του ν.4765/2021 (Α’ 6) και
την υπ’ αρ. 52/16.3.2022 απόφαση του Α.Σ.Ε.Π., περί της
διαδικασίας επιλογής προσωπικού με πανελλήνιο γραπτό διαγωνισμό (Β’ 1320), όπως εκάστοτε ισχύει, με την
επιφύλαξη των κατωτέρω:
α. Η γραπτή εξέταση γίνεται με δοκιμασίες που καθορίζονται με την προκήρυξη και διενεργούνται κατά στάδια.
Μετά την ολοκλήρωση της δοκιμασίας του α’ σταδίου,
καλούνται στη δοκιμασία του β’ σταδίου οι υποψήφιοι
που καταλαμβάνουν τις πρώτες θέσεις μέχρι τον αριθμό των υποψηφίων που κρίνει απαραίτητο η Κεντρική
Επιτροπή Διαγωνισμού, για να διασφαλισθεί η κάλυψη
των θέσεων που προκηρύχθηκαν, υπό την προϋπόθεση
ότι έχουν βαθμολογία ίση ή μεγαλύτερη από αυτή που
τυχόν έχει τεθεί ως βάση με την προκήρυξη.
β. Μετά την ολοκλήρωση και της δεύτερης δοκιμασίας,
για όσους έλαβαν βαθμολογία ίση ή μεγαλύτερη από
αυτή που τυχόν έχει τεθεί ως βάση με την προκήρυξη,
εξάγεται η συνολική βαθμολογία κάθε υποψηφίου, σταθμισμένη ανάλογα με τον συντελεστή βαρύτητας που τί-
θεται με την προκήρυξη, για κάθε δοκιμασία.
γ. Η συνολική βαθμολογία των υποψηφίων προσαυξάνεται μόνο με το κριτήριο της εντοπιότητας, όπου
προβλέπεται, σύμφωνα με τα οριζόμενα στο άρθρο 12
του ν. 4765/2021.
δ. Με την προκήρυξη καθορίζεται ποια βαθμολογία
από τις δοκιμασίες των δύο σταδίων έχει προτεραιότητα
σε περίπτωση ισοβαθμίας υποψηφίων. Η σειρά κατάταξης των υποψηφίων, που εξακολουθούν να ισοβαθμούν,
μετά τα ανωτέρω, καθορίζεται με δημόσια κλήρωση, η
οποία μπορεί να διεξάγεται και ηλεκτρονικά, σύμφωνα
με το άρθρο 15 του ν. 4765/2021.
ε. Μετά την κατάρτιση των οριστικών πινάκων κατάταξης, οι υποψήφιοι που καταλαμβάνουν τις πρώτες θέ-
σεις στον ως άνω πίνακα και μέχρι αριθμού διπλάσιου
του αριθμού των προς πλήρωση θέσεων, καλούνται σε
πρακτική δοκιμασία ορθοφωνίας εφόσον υπάρχουν. Η
επίδοση στην εξέταση αυτή κρίνεται ως «επιτυχής» ή
«μη επιτυχής».
στ. Οι ερωτήσεις, τα θέματα και οι απαντήσεις των ως
άνω δοκιμασιών δεν δημοσιοποιούνται. Παραδείγματα
ερωτήσεων που περιλαμβάνονται στη διαδικασία της
εξέτασης αναρτώνται στην ιστοσελίδα του Α.Σ.Ε.Π.
ζ. Για την υποβολή της αίτησης και τη συμμετοχή στη
συγκεκριμένη διαδικασία απαιτείται η καταβολή παραβόλου, το ύψος του οποίου καθορίζεται με την κοινή
απόφαση της παρ. 3.
η. Για την παροχή των ανωτέρω δοκιμασιών η Υ.Π.Α., σε
συνεργασία με το Α.Σ.Ε.Π., δύναται να συνάπτει συμβάσεις με φορείς του δημοσίου και διεθνείς οργανισμούς,
στους οποίους συμμετέχει η Ελλάδα, οι οποίοι διαθέτουν
εξειδικευμένα εργαλεία ή υπηρεσίες επιλογής προσωπικού, όπως τον Διεθνή Οργανισμό Πολιτικής Αεροπο-
ρίας (ICAO), τον Ευρωπαϊκό Οργανισμό Αεροπορικής
Ασφάλειας (EASA) και τον Ευρωπαϊκό Οργανισμό για
την Ασφάλεια της Αεροναυτιλίας (EUROCONTROL). Οι
δοκιμασίες είναι δυνατόν να διενεργούνται εν μέρει ή
αποκλειστικά στην αγγλική γλώσσα.
θ. Η ένσταση κατά των προσωρινών πινάκων ασκείται ενώπιον του Α.Σ.Ε.Π. εντός αποκλειστικής προθε-
σμίας πέντε (5) ημερών. Για την παραδεκτή άσκηση της
ένστασης απαιτείται η πληρωμή του παραβόλου που
καθορίζεται με την κοινή απόφαση της παρ. 3 για τη
συγκεκριμένη διαδικασία. Ενστάσεις κατά της βαθμολογίας στις δύο δοκιμασίες και στην πρακτική δοκιμασία
ορθοφωνίας δεν επιτρέπονται.
2. Ο πίνακας κατάταξης παραμένει ενεργός επί τριετία,
από την έκδοση των οριστικών αποτελεσμάτων, και η
Υ.Π.Α. δύναται να απορροφά από αυτόν ετησίως προσωπικό ΕΕΚ με αίτημα προς το Α.Σ.Ε.Π., και σύμφωνα με
το άρθρο 51 του ν. 4622/2019 (Α’ 133), περί του ετήσιου
προγραμματισμού προσλήψεων, κατά παρέκκλιση κάθε
άλλης διάταξης.
3. Με κοινή απόφαση των Υπουργών Εσωτερικών και
Εθνικής Οικονομίας και Οικονομικών καθορίζεται το
ύψος του παραβόλου για την υποβολή της αίτησης και
τη συμμετοχή στη διαδικασία του παρόντος, καθώς και
το ύψος του παραβόλου για την άσκηση της ένστασης
της περ. θ’ της παρ. 1.
Άρθρο 63
Ρύθμιση θεμάτων του Εθνικού Τυπογραφείου -
Τροποποίηση παρ. 10 άρθρου 111
ν. 4622/2019 και παρ. 2 άρθρου 75
ν. 4795/2021
1. Στην παρ. 10 του άρθρου 111 του ν. 4622/2019
(Α’ 133), περί της σύστασης θέσης Ειδικού Γραμματέα
του Εθνικού Τυπογραφείου, επέρχονται οι ακόλουθες
τροποποιήσεις: α) στο πρώτο εδάφιο, αα) η λέξη «Ειδικού» αντικαθίσταται από τη λέξη «Γενικού» και αβ) η λέξη
«2ο» αντικαθίσταται από τη λέξη «1ο», β) στο δεύτερο
εδάφιο, η λέξη «Ειδικού» αντικαθίσταται από τη λέξη
«Γενικού», γ) στο τρίτο εδάφιο, γα) η λέξη «Ειδικό» αντικαθίσταται από τη λέξη «Γενικό» και γβ) η λέξη «Ειδικούς»
αντικαθίσταται από τη λέξη «Γενικούς» και η παρ. 10 διαμορφώνεται ως εξής:
«10. Συστήνεται θέση μετακλητού Γενικού Γραμματέα
του Εθνικού Τυπογραφείου, με βαθμό 1ο της κατηγορίας
ειδικών θέσεων. Η επιλογή και τοποθέτηση του Γενικού
Γραμματέα γίνεται με απόφαση του Πρωθυπουργού,
που δημοσιεύεται στην Εφημερίδα της Κυβερνήσεως.
Τον Γενικό Γραμματέα επικουρεί στο έργο του ιδιαίτερο
γραφείο, εφαρμοζομένων αναλογικά των άρθρων 45
έως 48, όπως ισχύουν για τους Γενικούς Γραμματείς.».
2. Στην παρ. 2 του άρθρου 75 του ν. 4795/2021 (Α’ 62),
περί του μισθολογικού καθεστώτος του Ειδικού Γραμματέα του Εθνικού Τυπογραφείου και των συνεργατών
που στελεχώνουν το ιδιαίτερο γραφείο του, επέρχονται
οι ακόλουθες τροποποιήσεις: α) η λέξη «Ειδικού» αντικαθίσταται από τη λέξη «Γενικού», β) η λέξη «Ειδικούς»
αντικαθίσταται από τη λέξη «Γενικούς» και η παρ. 2 διαμορφώνεται ως εξής:
«2. Ως προς το μισθολογικό καθεστώς του Γενικού
Γραμματέα του Εθνικού Τυπογραφείου και των συνεργατών που στελεχώνουν το ιδιαίτερο γραφείο του,
εφαρμόζονται αναλογικά οι διατάξεις του ν. 4354/2015
(Α’ 176) που ισχύουν αντιστοίχως για τους Γενικούς Γραμματείς και τα ιδιαίτερα γραφεία τους.».
3. Από την εφαρμογή του παρόντος δεν θίγεται η ισχύς
της περ. (γ) της παρ. 5 του άρθρου 25 του ν. 4622/2019,
περί της υπαγωγής του Εθνικού Τυπογραφείου στη Γενική Γραμματεία Νομικών και Κοινοβουλευτικών Θεμάτων.
Άρθρο 64
Προσδιορισμός και άσκηση αρμοδιοτήτων
Δημόσιας Υπηρεσίας Απασχόλησης -
Τροποποίηση παρ. 1 και 4 και προσθήκη παρ. 5
στο άρθρο 3, τροποποίηση παρ. 19 άρθρου 79
ν. 4921/2022
1. Στο άρθρο 3 του ν. 4921/2022 (Α’ 75), περί μετονομασίας του Οργανισμού Απασχόλησης Εργατικού Δυνα-
μικού σε Δημόσια Υπηρεσία Απασχόλησης και σκοπού
αυτής, επέρχονται οι ακόλουθες τροποποιήσεις: α) στο
τέλος της παρ. 1 προστίθενται οι λέξεις «με την επιφύλαξη της υποπερ. (αα) του τρίτου εδαφίου της παρ. 2 του
άρθρου 2 του π.δ. 77/2023», β) προστίθεται παρ. 5 και
το άρθρο 3 διαμορφώνεται ως εξής:
«Άρθρο 3
Μετονομασία Οργανισμού Απασχόλησης
Εργατικού Δυναμικού σε Δημόσια Υπηρεσία
Απασχόλησης - Σκοπός
1. Ο Οργανισμός Απασχόλησης Εργατικού Δυναμικού
(Ο.Α.Ε.Δ.), ο οποίος συστάθηκε με το ν.δ. 2961/1954
(Α’ 197) και μετονομάσθηκε σε Οργανισμό Απασχόλησης Εργατικού Δυναμικού (Ο.Α.Ε.Δ.) με το ν.δ. 212/1969
(Α’ 112), μετονομάζεται σε «Δημόσια Υπηρεσία Απασχόλησης» (Δ.ΥΠ.Α.) και αποτελεί νομικό πρόσωπο δημοσίου
δικαίου με έδρα την Αθήνα που τελεί υπό την εποπτεία
του Υπουργού Εργασίας και Κοινωνικής Ασφάλισης, με
την επιφύλαξη της υποπερ. (αα) του τρίτου εδαφίου της
παρ. 2 του άρθρου 2 του π.δ. 77/2023.
2. Η επωνυμία της Δ.ΥΠ.Α. αποδίδεται στην αγγλική
γλώσσα ως «Public Employment Service» και διατηρεί
τον ίδιο διακριτικό τίτλο που διαθέτει στα ελληνικά με
τη χρήση λατινικών χαρακτήρων «DYPA».
3. Σκοποί της Δ.ΥΠ.Α. είναι:
α) Η εφαρμογή της κυβερνητικής πολιτικής για την
ενίσχυση της απασχόλησης και την καταπολέμηση της
ανεργίας, καθώς και η συμβολή στη διαμόρφωση της
πολιτικής αυτής,
β) η μέριμνα για τους ανέργους, και ιδίως όσους εξ
αυτών ανήκουν σε ευπαθείς κοινωνικές ομάδες, μέσω
πολιτικών όπως η ασφάλιση κατά της ανεργίας, η συνδρομή στην αναζήτηση θέσεων εργασίας, η διευκόλυν-
ση για την ένταξη ή επανένταξη στην αγορά εργασίας
και η κατάρτισή τους,
γ) η μέριμνα για εργαζόμενους και ιδίως για ειδικές
κατηγορίες εργαζομένων που προβλέπονται κάθε φορά
από τον νόμο, μέσω επιδομάτων ή άλλων παροχών και
προγραμμάτων,
δ) η εφαρμογή της κυβερνητικής πολιτικής για την
επαγγελματική εκπαίδευση και κατάρτιση και την ανάπτυξη δεξιοτήτων του εργατικού δυναμικού, καθώς και
η διασύνδεσή της με την αγορά εργασίας,
ε) η παρακολούθηση της αγοράς εργασίας και η διασύνδεση με τις επιχειρήσεις,
στ) η εφαρμογή της κυβερνητικής πολιτικής για το εργατικό δυναμικό και τις οικογένειες αυτού, καθώς και για
τους νέους της χώρας εν γένει ή άλλες ειδικότερες κατηγορίες που προβλέπονται κάθε φορά από τον νόμο, ανα-
φορικά με τη στεγαστική τους συνδρομή και προστασία
και τις λοιπές μορφές ενίσχυσης αυτών όπως χορήγηση
επιδομάτων, επιδοτήσεων, χρηματοδοτήσεων ή άλλων
παροχών και προγραμμάτων,
ζ) η ανάπτυξη κοινωνικών, τουριστικών και πολιτιστικών δράσεων προς όφελος του εργατικού δυναμικού
και των οικογενειών αυτού,
η) η συνδρομή στη συλλογική οργάνωση και δράση
του εργατικού δυναμικού,
θ) η συμμετοχή στον σχεδιασμό και την υλοποίηση
του εθνικού προγράμματος μεταρρυθμίσεων σχετικά
με πολιτικές αρμοδιότητας της Δ.ΥΠ.Α..
4. Προς επίτευξη των σκοπών της, η Δ.ΥΠ.Α. ιδίως:
α) Τηρεί ειδικά μητρώα, ιδίως ψηφιακά, στα οποία
εγγράφονται οι αναζητούντες εργασία και οι ειδικές
κατηγορίες αυτών, και χορηγεί σε αυτούς την Ψηφιακή
Κάρτα Δ.ΥΠ.Α.,
β) καταβάλλει επίδομα ανεργίας σε όσους πληρούν τις
νόμιμες προϋποθέσεις,
γ) καταβάλλει ή διασφαλίζει τις λοιπές παροχές που
συνδέονται με την ιδιότητα του ανέργου και του αναζητούντος εργασία, οι οποίες προβλέπονται από τη νο-
μοθεσία,
δ) καταβάλλει παροχές λόγω αφερεγγυότητας του
εργοδότη από ειδικό λογαριασμό που τηρεί προς τον
σκοπό αυτόν,
ε) καταβάλλει επιδόματα που προβλέπονται για ειδικές
κατηγορίες εργαζομένων, όπως εγκύους, ασκούντες τη
γονική μέριμνα μητέρες και πατέρες, εποχικά εργαζομένους και λοιπούς δικαιούχους που πληρούν τις νόμιμες
προϋποθέσεις,
στ) εφαρμόζει μέτρα πρόληψης και αντιμετώπισης της
ανεργίας και ιδιαίτερα μέτρα προς διασφάλιση ίσων ευκαιριών για την επαγγελματική ένταξη ευπαθών κοινω-
νικών ομάδων,
ζ) προτείνει διαθέσιμες θέσεις εργασίας σε όσους αναζητούν εργασία,
η) παρέχει συμβουλευτικές υπηρεσίες προς ανέργους
με σκοπό την ενίσχυση των τυπικών και ουσιαστικών
προσόντων τους και την εύρεση κατάλληλης εργασίας
με σκοπό την καλύτερη δυνατή αντιστοίχιση της προσφοράς και της ζήτησης στην αγορά εργασίας,
θ) λαμβάνει από τους εργοδότες πληροφορίες που
είναι απαραίτητες για την εκτέλεση του έργου τους και,
ιδίως, τις σχετικές με τη διαθεσιμότητα θέσεων εργασίας, και γενικότερα παρακολουθεί και λαμβάνει πληρο-
φορίες, με κάθε πρόσφορο τρόπο, για τις συνθήκες και
τις ανάγκες της αγοράς εργασίας στην Ελλάδα και την
Ευρωπαϊκή Ένωση,
ι) διασυνδέει τους εργοδότες που προσφέρουν εργασία με όσους αναζητούν εργασία και έχουν προσόντα
αντίστοιχα με τις προσφερόμενες θέσεις εργασίας,
ια) παρέχει προς τις επιχειρήσεις και τους εργοδότες
υπηρεσίες πληροφόρησης, συμβουλευτικής, επιλογής
προσωπικού και πρόσληψης και τους καταβάλλει ενίσχυση για επιχορηγούμενες θέσεις εργασίας,
ιβ) υλοποιεί δράσεις για την προώθηση της απασχόλησης μέσω της ενίσχυσης της επιχειρηματικότητας, κα-
θώς και σχετικά προγράμματα υποστήριξης άνεργων
ελεύθερων επαγγελματιών και αυτοαπασχολουμένων,
ιγ) διευκολύνει την κινητικότητα του εργατικού δυναμικού,
ιδ) υλοποιεί επιδοτούμενα προγράμματα συνεχιζόμενης επαγγελματικής κατάρτισης με βάση τεκμηριωμένη
ανάλυση της αγοράς εργασίας,
ιε) συστήνει και λειτουργεί μονάδες επαγγελματικής
εκπαίδευσης και κατάρτισης του εργατικού δυναμικού
στο πλαίσιο της αρμοδιότητάς της, των επιπέδων 3 και 5
του ν. 4763/2020 (Α’ 254),
ιστ) παρακολουθεί την εξέλιξη των τάσεων της αγοράς
εργασίας και αξιοποιεί κάθε δυνατή πηγή δεδομένων
έρευνας και ανάλυσης,
ιζ) υποβάλλει ετησίως στις αρμόδιες υπηρεσίες της
Διεύθυνσης Κοινωνικής Ένταξης και Κοινωνικής Συνοχής και της Διεύθυνσης Καταπολέμησης της Φτώχειας
του Υπουργείου Κοινωνικής Συνοχής και Οικογένειας
προτάσεις για τη χάραξη πολιτικής και τη λήψη μέτρων
στο πεδίο της κοινωνικής ένταξης,
ιη) υποβάλλει ετησίως ενημερωτικό σημείωμα απολογισμού του προηγούμενου έτους σε ζητήματα κοι-
νωνικής προστασίας προς το Υπουργείο Εργασίας και
Κοινωνικής Ασφάλισης,
ιθ) τροφοδοτεί το Ενιαίο Γεωπληροφοριακό Σύστημα
της παρ. 2 του άρθρου 1 του ν. 4445/2016 (Α’ 236) του
Εθνικού Μηχανισμού Συντονισμού, Παρακολούθησης
και Αξιολόγησης των Πολιτικών Κοινωνικής Ένταξης
και Κοινωνικής Συνοχής της παρ. 1 του άρθρου 1 του
ν. 4445/2016 με συγκεντρωτικά στοιχεία στατιστικής
φύσεως και αναφορές, που άπτονται των Μητρώων
Ανέργων και του Ψηφιακού Μητρώου Δ.ΥΠ.Α.,
κ) μεριμνά για τη φύλαξη και φροντίδα των παιδιών
του εργατικού δυναμικού μέσα από τη λειτουργία ή την
ίδρυση για τον σκοπό αυτόν βρεφονηπιακών σταθμών
της Δ.ΥΠ.Α. ή μέσω συνεργασιών με άλλους αρμόδιους
φορείς,
κα) υποστηρίζει το εργατικό δυναμικό και τις οικογένειες αυτού, μέσω προγραμμάτων στεγαστικής συνδρο-
μής και προστασίας, καθώς και τους νέους της χώρας εν
γένει ή άλλες ειδικότερες κατηγορίες που προβλέπονται
κάθε φορά από τον νόμο, μέσω προγραμμάτων στεγαστικής συνδρομής και λοιπών μορφών ενίσχυσης, όπως
χορήγησης επιδομάτων, επιδοτήσεων, χρηματοδότησης
δανείων ή άλλων παροχών και προγραμμάτων,
κβ) εκπληρώνει τις γεγενημένες υποχρεώσεις και εκκρεμότητες των καταργηθέντων Οργανισμών Εργατικής
Κατοικίας και Εργατικής Εστίας,
κγ) εξασφαλίζει τη δωρεάν μετακίνηση των εγγεγραμμένων στα μητρώα του στα μέσα μαζικής μεταφοράς,
κδ) υλοποιεί κοινωνικές, τουριστικές και πολιτιστικές
δράσεις προς όφελος των εργαζομένων,
κε) εκπροσωπεί τη χώρα στα διεθνή φόρα και δίκτυα
Δημόσιων Υπηρεσιών Απασχόλησης,
κστ) συνεργάζεται με κάθε φορέα, σε εθνικό, ευρωπαϊκό ή διεθνές επίπεδο, που έχει αντίστοιχες ή παρεμφε-
ρείς αρμοδιότητες ή στόχους και συνάπτει, όπου απαιτείται, προγραμματικές συμβάσεις ή συμφωνίες ήπιας
δεσμευτικής ισχύος.
5. Ο ετήσιος προϋπολογισμός της Δ.ΥΠ.Α., καθώς και η
αναμόρφωσή του κατά τη διάρκεια του έτους, σύμφωνα
με τον ν. 4270/2014 (Α’ 143), για την επίτευξη όλων των
σκοπών της παρ. 4, εγκρίνεται από τον Υπουργό Εργασίας και Κοινωνικής Ασφάλισης, από την ημερομηνία
δημοσίευσης του π.δ. 77/2023 (Α’ 130).»
2. Στην παρ. 19 του άρθρου 79 του ν. 4921/2022, περί
εξουσιοδοτικών διατάξεων, πριν από τη λέξη «καθορίζονται» προστίθεται η φράση «ή εφόσον απαιτείται και του
κατά περίπτωση συναρμόδιου υπουργού» και η παρ. 19
διαμορφώνεται ως εξής:
«Με κοινή απόφαση των Υπουργών Εθνικής Οικονομίας και Οικονομικών και Κοινωνικής Συνοχής και Οικο-
γένειας ή, εφόσον απαιτείται, και του κατά περίπτωση
συναρμόδιου Υπουργού καθορίζονται οι όροι και οι
προϋποθέσεις για την άσκηση της αρμοδιότητας της
περ. κα) της παρ. 4 του άρθρου 3.».
Άρθρο 65
Αποζημίωση κλιμακίων, ομάδων, υποομάδων
εργασίας και ομάδων εργασίας του Υπουργείου
Εργασίας και Κοινωνικής Ασφάλισης για το
έτος 2024 - Τροποποίηση παρ. 11 άρθρου 21
ν. 4354/2015
Στην παρ. 11 του άρθρου 21 του ν. 4354/2015 (Α’ 176),
περί αμοιβών συλλογικών οργάνων επέρχονται οι ακόλουθες τροποποιήσεις: α) στα πρώτο εδάφιο μετά την
αναφορά στο έτος «2023» προστίθενται οι λέξεις «και
2024» β) στο δεύτερο εδάφιο μετά την αναφορά στο
έτος «2023» προστίθενται οι λέξεις «ή 2024» και γ) προστίθεται τελευταίο εδάφιο και η παρ. 11 του άρθρου 21
διαμορφώνεται ως εξής:
«11. Με κοινή απόφαση των Υπουργών Εργασίας και
Κοινωνικής Ασφάλισης, Εθνικής Οικονομίας και Οικονομικών, Εθνικής Άμυνας και Προστασίας του Πολίτη
στο προσωπικό που συμμετέχει στα κλιμάκια, ομάδες,
υποομάδες εργασίας και στις ομάδες εργασίας που
συστάθηκαν ή συστήνονται και λειτουργούν εντός των
ετών 2021, 2022, 2023 και 2024 με συγκεκριμένους ποσοτικούς στόχους για την εκκαθάριση των εκκρεμών
αιτήσεων συνταξιοδότησης, τον κανονισμό και την
πληρωμή συντάξεων του δημόσιου τομέα και όλων
των πρώην ταμείων που εντάχθηκαν στον e-ΕΦΚΑ, καθορίζεται αποζημίωση, εφόσον επιτευχθούν οι ποσοτι-
κοί στόχοι, η οποία δεν δύναται να υπερβαίνει το όριο
των επτά χιλιάδων διακοσίων (7.200) ευρώ το έτος, μη
υπολογιζόμενου στην περίπτωση αυτή του ορίου της
παρ. 3. Το προηγούμενο εδάφιο εφαρμόζεται με τους
ίδιους όρους και προϋποθέσεις και στο προσωπικό του
e-ΕΦΚΑ, το οποίο απασχολείται εντός των ετών 2021 ή
2022 ή 2023 ή 2024 με συγκεκριμένους ποσοτικούς στόχους για την εξυπηρέτηση του κοινού μέσω του ενιαίου
αριθμού εξυπηρέτησης πολιτών του Υπουργείου Εργασίας και Κοινωνικής Ασφάλισης και το οποίο ορίζεται με
απόφαση του Διοικητή. Με όμοια απόφαση ορίζονται
η μεθοδολογία προσδιορισμού των ποσοτικών στόχων
εξυπηρέτησης του κοινού μέσω του ενιαίου αριθμού
εξυπηρέτησης πολιτών του Υπουργείου Εργασίας και
Κοινωνικής Ασφάλισης, ο τρόπος παρακολούθησής τους
και κάθε άλλο ειδικό θέμα για την εφαρμογή του προηγούμενου εδαφίου. Στις ανωτέρω κοινές υπουργικές
αποφάσεις στις οποίες καθορίζεται η αποζημίωση των
κλιμακίων, ομάδων, υποομάδων εργασίας και ομάδων
εργασίας και στο προσωπικό που απασχολείται στην
εξυπηρέτηση του κοινού μέσω του ενιαίου αριθμού
εξυπηρέτησης πολιτών του Υπουργείου Εργασίας και
Κοινωνικής Ασφάλισης, δύναται να προσδίδεται αναδρομική ισχύς, η οποία ανατρέχει στον επόμενο μήνα
σύστασης των αντίστοιχων κλιμακίων - ομάδων εργασίας κατά τα οριζόμενα στις οικείες υπουργικές αποφάσεις
και η οποία δεν υπερβαίνει τα δύο (2) έτη.»
Άρθρο 66
Ρυθμίσεις για πράξεις και έργα αρμοδιότητας
της πρώην Επιτελικής Δομής ΕΣΠΑ
του Υπουργείου Εργασίας και Κοινωνικών
Υποθέσεων που χρηματοδοτούνται
από το Τομεακό Πρόγραμμα Ανάπτυξης
του Υπουργείου Εργασίας και Κοινωνικής
Ασφάλισης στο πλαίσιο του Εθνικού
Προγράμματος Ανάπτυξης 2021 - 2025
1. Η Επιτελική Δομή ΕΣΠΑ του Υπουργείου Εργασίας
και Κοινωνικής Ασφάλισης δύναται να συνεχίζει να ασκεί,
από την ημερομηνία δημοσίευσης του π.δ. 77/2023
(Α’ 130) και να αναλαμβάνει καθήκοντα δικαιούχου σε
έργα που υλοποιούνται στο πλαίσιο του Τομεακού Προγράμματος Ανάπτυξης του ίδιου Υπουργείου, το αργό-
τερο μέχρι την 31η Δεκεμβρίου 2025.
2. Τα καθήκοντα του αποφαινόμενου οργάνου και της
αναθέτουσας αρχής του ν. 4412/2016 (Α’ 147) για τις συμβάσεις των έργων της παρ. 1, ασκούν τα αρμόδια όργανα
και υπηρεσίες του Υπουργείου Εργασίας και Κοινωνικής
Ασφάλισης, σύμφωνα με τους όρους που καθορίζονται
στην υπ’ αρ. 112875/2023 απόφαση του Υπουργού Εργασίας και Κοινωνικής Ασφάλισης «Καθορισμός δαπανών
για τις οποίες ορίζει ο Υπουργός Εργασίας και Κοινωνικής
Ασφάλισης διατάκτη τον ίδιο ή άλλο όργανο, ορισμός
αποφαινόμενου οργάνου, καθορισμός διαχειριστή έργου/υπολόγου για πληρωμές δαπανών ΠΔΕ, καθορισμός
υπηρεσιών που ασκούν διοικητική υποστήριξη για θέματα διατάκτη για το Υπουργείο Κοινωνικής Συνοχής και
Οικογένειας» (Β’ 7605).
3. Με κοινή απόφαση των Υπουργών Εθνικής Οικονομίας και Οικονομικών και Εργασίας και Κοινωνικής
Ασφάλισης ορίζονται οι αρμόδιες οργανικές μονάδες
της Επιτελικής Δομής ΕΣΠΑ του Υπουργείου Εργασίας και
Κοινωνικής Ασφάλισης, οι αρμοδιότητες αυτών, καθώς
και κάθε σχετικό θέμα σχετικά με την υλοποίηση έργων
στο Τομεακό Πρόγραμμα Ανάπτυξης του Υπουργείου
Εργασίας και Κοινωνικής Ασφάλισης στο πλαίσιο του
ΕΠΑ 2021 - 2025.
Άρθρο 67
Συνέχιση απασχόλησης ατόμων
με αναπηρία που απασχολούνταν
σε λυθείσες δημοτικές κοινωφελείς
επιχειρήσεις στους οικείους δήμους
Απασχολούμενοι την 31η.12.2023, κατ’ εφαρμογή προγράμματος επιχορήγησης από τη Δημόσια Υπηρεσία
Απασχόλησης νέων θέσεων εργασίας ατόμων με αναπηρία, σε κοινωφελείς επιχειρήσεις δήμων, οι οποίες
λύθηκαν σύμφωνα με το άρθρο 29 του ν. 5056/2023
(Α’ 163), περί της λύσης των κοινωφελών επιχειρήσεων
των Δήμων, δύνανται να προσληφθούν σε θέσεις εργασίας Ιδιωτικού Δικαίου Αορίστου Χρόνου από τους οι-
κείους δήμους, ως καθολικούς διαδόχους των λυθεισών
επιχειρήσεων, εφόσον οι δήμοι επιθυμούν να συνεχίσουν
να τους απασχολούν.
Άρθρο 68
Πράξη πρόσληψης προσωπικού ιδιωτικού
δικαίου αορίστου και ορισμένου χρόνου -
Τροποποίηση παρ. 1 και 3 άρθρου 11
π.δ. 410/1988
Στο άρθρο 11 του π.δ. 410/1988 (Α’ 191), περί της
πράξης πρόσληψης του προσωπικού με σχέση εργασίας ιδιωτικού δικαίου αορίστου και ορισμένου χρόνου,
επέρχονται οι ακόλουθες τροποποιήσεις: α) στο πρώτο
εδάφιο της παρ. 1 προστίθενται οι λέξεις «ή του αρμόδιου κατά νόμο οργάνου του Υπουργείου», β) η παρ. 3
αντικαθίσταται και το άρθρο 11 διαμορφώνεται ως εξής:
«Άρθρο 11
Πράξη πρόσληψης
(Άρθρο 13 ν. 993/1979, σε συνδυασμό
με άρθρο 3 παρ. 5 ν. 1057/1980 -
Άρθρο 263 ν. 1188/1981)
1. Η πρόσληψη ενεργείται με απόφαση του οικείου
υπουργού ή και του εξουσιοδοτουμένου από αυτόν οργάνου ή του αρμόδιου κατά νόμο οργάνου του Υπουρ-
γείου. Προκειμένου για νομικά πρόσωπα δημόσιου δικαίου, η πρόσληψη ενεργείται με απόφαση του αρμόδιου
για την πρόσληψη του προσωπικού οργάνου. Στην απόφαση πρόσληψης αναφέρεται το ονοματεπώνυμο του
προσλαμβανόμενου, το είδος της εργασίας, καθώς κι αν
η σύμβαση εργασίας είναι αορίστου ή ορισμένου χρόνου
και ο χρόνος διάρκειάς της στη δεύτερη περίπτωση.
2. Προκειμένου για οργανισμούς τοπικής αυτοδιοίκησης, η πρόσληψη ενεργείται με απόφαση του αρμόδιου
για την πρόσληψη του μόνιμου προσωπικού οργάνου
του οικείου Ο.Τ.Α.. Στην απόφαση πρόσληψης αναφέρεται το ονοματεπώνυμο του προσλαμβανόμενου και
το είδος της εργασίας.
3. Η απόφαση πρόσληψης δημοσιεύεται σε περίληψη στην Εφημερίδα της Κυβερνήσεως και κοινοποιεί-
ται στον προσλαμβανόμενο το αργότερο εντός δέκα
(10) ημερών από τη δημοσίευση. Αν ο προσλαμβανόμενος έχει επιβεβαιώσει κατά την αίτησή του τα στοιχεία
του Αριθμού Φορολογικού Μητρώου του, τη διεύθυνση
ηλεκτρονικού ταχυδρομείου και τον αριθμό του κινητού τηλεφώνου του, η κοινοποίηση πραγματοποιείται
ηλεκτρονικά, με έγγραφο της οικείας αρχής, στο οποίο
αναγράφεται ο αριθμός του Φύλλου της Εφημερίδας
της Κυβερνήσεως, όπου δημοσιεύθηκε η περίληψη της
πράξης πρόσληψης. Σε διαφορετική περίπτωση, η κοινοποίηση πραγματοποιείται με επίδοση επί αποδείξει στην
κατοικία του προσλαμβανόμενου, είτε στον ίδιο είτε σε
πρόσωπο που συνοικεί με αυτόν. Σε κάθε περίπτωση,
με το έγγραφο κοινοποίησης της απόφασης πρόσληψης
τάσσεται και εύλογη προθεσμία είκοσι (20) το πολύ ημερών για ανάληψη υπηρεσίας του προσλαμβανόμενου.
Αν με το έγγραφο κοινοποίησης της απόφασης πρόσληψης δεν καθορίζεται τέτοια προθεσμία, θεωρείται ότι
έχει ταχθεί προθεσμία είκοσι (20) ημερών. Η προθεσμία
για ανάληψη υπηρεσίας μπορεί να παραταθεί έως δύο
(2) μήνες αποκλειστικά για το προσωπικό που προσλαμβάνεται με σχέση εργασίας Ιδιωτικού Δικαίου Αορίστου
Χρόνου, μόνο μία φορά, για εξαιρετικούς λόγους. Αν η
προθεσμία των δέκα (10) ημερών για την κοινοποίηση
της απόφασης πρόσληψης παρέλθει άπρακτη, η απόφαση πρόσληψης θεωρείται ότι έχει κοινοποιηθεί τη
δέκατη (10η) ημέρα από τη δημοσίευση της απόφασης
και από την ημέρα αυτή αρχίζει η προθεσμία των είκοσι
(20) ημερών για ανάληψη υπηρεσίας.
4. Η σύμβαση εργασίας με τον αναφερόμενο στην απόφαση πρόσληψης λογίζεται ότι καταρτίστηκε με την ανά-
ληψη υπηρεσίας, η οποία βεβαιώνεται με προσήκοντα
τρόπο από την υπηρεσία.»
Άρθρο 69
Αμοιβαία μετάταξη υπηρετούντων
στο Πρόγραμμα «Βοήθεια στο Σπίτι» -
Τροποποίηση παρ. 4 άρθρου 91 ν. 4583/2018
Στην παρ. 4 του άρθρου 91 του ν. 4583/2018 (Α’ 212),
περί της ένταξης του Προγράμματος «Βοήθεια στο Σπίτι»
σε οργανικές μονάδες των Οργανισμών Τοπικής Αυτοδιοίκησης α’ βαθμού και περί της στελέχωσης αυτών
με μόνιμο προσωπικό, προστίθενται εδάφια τέταρτο,
πέμπτο και έκτο και η παρ. 4 διαμορφώνεται ως εξής:
«4. Όσοι διορίζονται στις θέσεις που συστήνονται σύμφωνα με την παρ. 1 δεσμεύονται να υπηρετήσουν στη
θέση διορισμού τους επί δέκα (10) τουλάχιστον έτη από
τον διορισμό τους. Μέχρι τη συμπλήρωση του διαστήματος αυτού εκτελούν καθήκοντα που αφορούν στην
παροχή των υπηρεσιών του Προγράμματος «Βοήθεια
στο Σπίτι» και μπορούν να τους ανατίθενται παράλληλα
καθήκοντα συναφή με τον κλάδο τους για την εξυπηρέτηση υπηρεσιακών αναγκών. Οι υπάλληλοι αυτοί δεν
μετακινούνται, αποσπώνται ή μετατάσσονται σε άλλες
θέσεις. Κατ’ εξαίρεση, επιτρέπεται η αμοιβαία μετάταξη
πριν από την πάροδο της δεκαετίας από τον διορισμό,
εφόσον οι μετατασσόμενοι υπάλληλοι ανήκουν στον
ίδιο κλάδο και την ίδια ειδικότητα. Η αμοιβαία μετάταξη διενεργείται με τη διαδικασία του άρθρου 10 του
ν. 4440/2016 (Α’ 224). Οι μετατασσόμενοι υπάλληλοι δεσμεύονται να υπηρετήσουν τον υπολειπόμενο χρόνο
μέχρι τη συμπλήρωση της δεκαετούς παραμονής, στον
δήμο υποδοχής.».
Άρθρο 70
Κατάργηση θέσεων Διοικητή και Αναπληρωτή
Διοικητή Ψ.Ν.Α. - Αίτηση για θέσεις Διοικητών
και Αναπληρωτών Διοικητών Νοσοκομείων
Οι υποψήφιοι που υπέβαλαν αιτήσεις για την κάλυψη
μίας ή περισσότερων εκ των καταργούμενων θέσεων
του Κοινού Διοικητή του «Ψυχιατρικού Νοσοκομείου
Αττικής» (διασυνδεόμενου με Ψυχιατρικό Νοσοκομείο
Αττικής «Δρομοκαΐτειο»), του Αναπληρωτή Διοικητή του
«Ψυχιατρικού Νοσοκομείου Αττικής» και του Αναπληρωτή Διοικητή της Αποκεντρωμένης Οργανικής Μονάδας
«Ψυχιατρικό Νοσοκομείο Θεσσαλονίκης», στο πλαίσιο
της υπό στοιχεία Γ4β/Γ.Π.οικ.2097/12.1.2024 Πρόσκλησης εκδήλωσης ενδιαφέροντος για την κάλυψη των
θέσεων Διοικητών και Αναπληρωτών Διοικητών Νοσοκομείων, δύνανται να υποβάλουν συμπληρωματική
αίτηση, προκειμένου να δηλώσουν, σε αντικατάσταση
των καταργούμενων θέσεων τις οποίες έχουν ήδη δηλώσει, ισάριθμες θέσεις στις οποίες επιθυμούν να θέσουν
υποψηφιότητα. Η συμπληρωματική αίτηση υποβάλλεται ηλεκτρονικά στο Ανώτατο Συμβούλιο Επιλογής
Προσωπικού μέσα σε αποκλειστική προθεσμία πέντε
(5) ημερών από την επομένη της ανάρτησης σχετικής
Ανακοίνωσης από αυτό.
Άρθρο 71
Λειτουργία ψηφιακής εφαρμογής «Safe Youth»
1. Θεσπίζεται η λειτουργία της ψηφιακής εφαρμογής,
με την ονομασία «Safe Youth», πανελλαδικής εμβέλειας,
η οποία εγκαθίσταται σε κινητό τηλέφωνο ή συσκευή
έξυπνης τεχνολογίας και παρέχει τα εξής:
α. Ενημερωτικό υλικό για θέματα προστασίας ανηλίκων,
β. δυνατότητα υποβολής, επωνύμως ή ανωνύμως,
αναφορών για θέματα προστασίας ανηλίκων, μέσω της
Ενιαίας Ψηφιακής Πύλης της Δημόσιας Διοίκησης (gov.
gr-EΨΠ), η οποία διαλειτουργεί με το πληροφοριακό σύστημα της Ελληνικής Αστυνομίας,
γ. δυνατότητα τηλεφωνικής συνομιλίας με εκπαιδευμένο και εξουσιοδοτημένο αστυνομικό προσωπικό στην
ειδική εικοσιτετράωρη τηλεφωνική γραμμή πανελλαδικής εμβέλειας «10201» για τη λήψη καταγγελιών σχετικά
με θέματα προστασίας ανηλίκων,
δ. δυνατότητα κλήσης στην ειδική τηλεφωνική γραμμή
της άμεσης δράσης «100» και
ε. δυνατότητα ενεργοποίησης του «κομβίου επείγουσας ανάγκης» (Emergency Button), σε περίπτωση κατά-
στασης απειλής ή κινδύνου της ζωής ή της σωματικής
ακεραιότητας του ανηλίκου, στην περίπτωση που δεν
δύναται να συνομιλήσει τηλεφωνικώς με τα ανωτέρω
τηλεφωνικά κέντρα, με σκοπό την άμεση επέμβαση
αστυνομικής δύναμης.
2. Δικαιούχοι λήψης και εγκατάστασης της εφαρμογής «Safe Youth» στις συσκευές της παρ. 1, είναι όλα τα
φυσικά πρόσωπα που έχουν συμπληρώσει το δωδέκατο (12ο) έτος της ηλικίας και διαμένουν στην ελληνική
επικράτεια. H λήψη και η εγκατάσταση της εφαρμογής
παρέχονται δωρεάν.
3. Δικαιούχοι ενεργοποίησης και χρήσης του «κομβίου επείγουσας ανάγκης» (Emergency Button) της εφαρ-
μογής «Safe Youth» είναι όλοι οι ανήλικοι από δώδεκα
(12) έως και δεκαοκτώ (18) ετών που διαμένουν στην
ελληνική επικράτεια. Για την ενεργοποίηση και χρήση
του κομβίου απαιτείται η προεγγραφή των δικαιούχων,
με καταχώριση προσωπικών και λοιπών στοιχείων, στο
σχετικό πεδίο της εφαρμογής.
4. Τα προσωπικά δεδομένα του δικαιούχου που καταχωρίζονται, κατά την προεγγραφή, στο πεδίο «κομβίον
επείγουσας ανάγκης» (Emergency Button) είναι το ονοματεπώνυμο, το πατρώνυμο, το μητρώνυμο, η διεύθυν-
ση κατοικίας και της σχολικής μονάδας στην οποία φοιτά,
η ηλικία, η ημερομηνία γέννησης και προαιρετικά η ομιλούσα γλώσσα. Τα ως άνω στοιχεία αποστέλλονται στην
Ελληνική Αστυνομία προς επεξεργασία, μόνο μετά την
ενεργοποίηση του κομβίου από τον δικαιούχο, σύμφωνα με την παρ. 5. Η επεξεργασία των δεδομένων αυτών
γίνεται από την Ελληνική Αστυνομία για τους σκοπούς
της πρόληψης, της διερεύνησης, της ανίχνευσης ή της
δίωξης ποινικών αδικημάτων ή της εκτέλεσης ποινικών
κυρώσεων και διατηρούνται για διάστημα έως δέκα
(10) ετών.
5. Με την ενεργοποίηση του «κομβίου επείγουσας ανάγκης» (Emergency Button) της εφαρμογής «Safe Youth»
από τον εγγεγραμμένο δικαιούχο, η Ελληνική Αστυνομία πληροφορείται με σύντομο γραπτό κωδικοποιημένο
και κρυπτογραφημένο μήνυμα (τύπου SMS) για το είδος
της απειλής ή του κινδύνου της ζωής ή της σωματικής
ακεραιότητας του ανηλίκου και λαμβάνει ταυτόχρονα
τα προσωπικά στοιχεία του, καθώς και στοιχεία για τον
χωρικό του εντοπισμό, ώστε να επέμβει άμεσα για την
προστασία του.
6. Με απόφαση του Υπουργού Προστασίας του Πολίτη ρυθμίζονται τα ειδικότερα θέματα σε σχέση με την
ενεργοποίηση και λειτουργία του «κομβίου επείγουσας
ανάγκης» (Emergency Button) και της ειδικής εικοσιτετράωρης τηλεφωνικής γραμμής πανελλαδικής εμβέλειας
«10201» και ιδίως:
α) Οι προϋποθέσεις και η διαδικασία για την προεγγραφή των δικαιούχων στο πεδίο «κομβίον επείγουσας
ανάγκης» (Emergency Button), οι λεπτομέρειες αναφορικά με την επεξεργασία των προσωπικών δεδομένων
που συλλέγονται και αποθηκεύονται στο πλαίσιο των
δράσεων της εφαρμογής, ο χρόνος και ο τρόπος τήρησης των δεδομένων αυτών, καθώς και τα αναγκαία
οργανωτικά και τεχνικά μέτρα για την ασφάλεια της
επεξεργασίας και
β) κάθε λεπτομέρεια σχετικά με τη λειτουργία της ειδικής εικοσιτετράωρης τηλεφωνικής γραμμής πανελ-
λαδικής εμβέλειας «10201», την αρμόδια Υπηρεσία της
Ελληνικής Αστυνομίας, το απαιτούμενο προσωπικό και
τα καθήκοντά του, καθώς και τα ειδικότερα θέματα για
την επεξεργασία και καταγραφή των κλήσεων σε ειδικό
μηχάνημα καταγραφής κλήσεων.
7. Με κοινή απόφαση των Υπουργών Προστασίας του
Πολίτη και Ψηφιακής Διακυβέρνησης ρυθμίζονται τα
ειδικότερα θέματα σε σχέση με τη λειτουργία της εφαρμογής «Safe Youth» για την υποβολή αναφοράς περιστα-
τικού παραβατικότητας από ή σε βάρος ανηλίκου μέσω
της Ενιαίας Ψηφιακής Πύλης της Δημόσιας Διοίκησης
(gov.gr-EΨΠ), σύμφωνα με την περ. β) της παρ. 1 και ιδίως
η διαδικασία υποβολής των αναφορών, τα προσωπικά
δεδομένα που καταχωρίζει ο χρήστης της εφαρμογής,
ανάλογα αν πρόκειται για επώνυμη ή ανώνυμη αναφορά,
οι απαραίτητες διαλειτουργικότητες της εφαρμογής με
άλλα πληροφοριακά συστήματα του δημοσίου τομέα και
το πληροφοριακό σύστημα της Ελληνικής Αστυνομίας
«police on line», ο ορισμός του υπευθύνου επεξεργασίας,
καθώς και κάθε άλλο σχετικό θέμα για την εφαρμογή
του παρόντος.
Άρθρο 72
Μετεγγραφή βάσει οικονομικών και
κοινωνικών κριτηρίων - Τροποποίηση
παρ. 2 και 3 άρθρου 75 ν. 4692/2020
Στην παρ. 3 του άρθρου 75 του ν. 4692/2020 (Α’ 111),
περί μετεγγραφής βάσει οικονομικών και κοινωνικών
κριτηρίων, επέρχονται οι ακόλουθες τροποποιήσεις:
α) στην περ. β) της παρ. 3 αα) στην υποπερ. βα) οι λέξεις
«ενάμισι (1,5) μόριο» αντικαθίστανται από τις λέξεις «τρία
(3) μόρια», αβ) στην υποπερ. ββ) οι λέξεις «δύο (2) μόρια»
αντικαθίστανται από τις λέξεις «τρία (3) μόρια», αγ) στην
υποπερ. βγ) οι λέξεις «δύο (2) μόρια» αντικαθίστανται
από τις λέξεις «τρία (3) μόρια», αδ) στην υποπερ. βε) οι
λέξεις «ένα (1) μόριο» αντικαθίστανται από τις λέξεις
«δύο (2) μόρια» και οι παρ. 2 και 3, κατόπιν νομοτεχνικών
βελτιώσεων, διαμορφώνονται ως εξής:
«2. Φοιτητής ή φοιτήτρια προγράμματος σπουδών
πρώτου κύκλου Α.Ε.Ι./Α.Ε.Α., που αιτείται μετεγγραφή
βάσει του παρόντος άρθρου, δύναται να υποβάλει σχετική αίτηση για αντίστοιχα Τμήματα έως δύο (2) διαφο-
ρετικών Α.Ε.Ι./Α.Ε.Α..
3. Ο αιτών/η αιτούσα μετεγγραφή μοριοδοτείται ανά
κατηγορία κριτηρίων ως εξής:
α) Οικονομικά κριτήρια:
αα) Έξι (6) μόρια, εάν το κατά κεφαλήν εισόδημα δεν
υπερβαίνει το ποσό των τριών χιλιάδων (3.000) ευρώ,
αβ) τέσσερα (4) μόρια, εάν το κατά κεφαλήν εισόδημα
κυμαίνεται από το ποσό των τριών χιλιάδων ευρώ και
ενός λεπτού (3.000,01) έως το ποσό των έξι χιλιάδων
ευρώ (6.000),
αγ) τρία (3) μόρια, εάν το κατά κεφαλήν εισόδημα κυμαίνεται από το ποσό των έξι χιλιάδων ευρώ και ενός
λεπτού (6.000,01) έως το ποσό των εννέα χιλιάδων ευρώ
(9.000),
αδ) δύο (2) μόρια, εάν το κατά κεφαλήν εισόδημα κυμαίνεται από το ποσό των εννέα χιλιάδων ευρώ και ενός
λεπτού (9.000,01) έως το ποσό των δώδεκα χιλιάδων
ευρώ (12.000) ευρώ.
Η μοριοδότηση των υποπερ. αα’ έως και αδ’ γίνεται
πάντα διαζευκτικά.
β) Κοινωνικά κριτήρια:
βα) τρία (3) μόρια, εάν ο αιτών/η αιτούσα είναι μέλος
τρίτεκνης οικογένειας, προσαυξανόμενο κατά ήμισυ
(0,5) μόριο για κάθε άγαμο τέκνο κάτω των 25 ετών της
οικογένειας πλην του αιτούντος,
ββ) τρία (3) μόρια, εάν ο αιτών/η αιτούσα είναι μέλος
πολύτεκνης οικογένειας προσαυξανόμενα κατά ήμισυ
(0,5) μόριο για κάθε άγαμο τέκνο κάτω των 25 ετών της
οικογένειας πλην του αιτούντος,
βγ) τρία (3) μόρια, εάν ο αιτών/η αιτούσα είναι ορφανός/ορφανή από τον ένα γονέα και πέντε (5) μόρια εάν
είναι ορφανό/ορφανή και από τους δύο γονείς,
βδ) δύο (2) μόρια, εάν ο αιτών/η αιτούσα είναι τέκνο
άγαμου γονέα,
βε) δύο (2) μόρια, για κάθε μέλος της οικογένειας του
αιτούντος/της αιτούσας (γονέα, τέκνο, αδελφό/η ή σύζυγο) το οποίο έχει αναπηρία 67% και άνω, πιστοποιού-
μενη από το Κέντρο Πιστοποίησης Αναπηρίας (ΚΕ.Π.Α.) ή
παθήσεις που αναφέρονται στο παράρτημα της υπ’ αρ.
Φ.151/17897/Β6/2014 (Β’ 358) κοινής υπουργικής απόφασης, όπως εκάστοτε ισχύει.»
Άρθρο 73
Μετεγγραφή αδελφών προπτυχιακών
φοιτητών/φοιτητριών - Αντικατάσταση
άρθρου 76 ν. 4692/2020
Το άρθρο 76 του ν. 4692/2020 (Α’ 111), περί μετεγγραφής αδελφών προπτυχιακών φοιτητών, αντικαθίσταται
ως εξής:
«Άρθρο 76
Μετεγγραφή αδελφών προπτυχιακών φοιτητών/
φοιτητριών
1. Φοιτητής/Φοιτήτρια προγράμματος σπουδών πρώτου κύκλου Α.Ε.Ι./Α.Ε.Α., που έχει έναν αδελφό ή μία αδελ-
φή που φοιτά σε πρόγραμμα σπουδών πρώτου κύκλου
Α.Ε.Ι./Α.Ε.Α., δύναται, καθ’ υπέρβαση του ποσοστού της
παρ. 1 του άρθρου 75, να αιτηθεί μετεγγραφή, σύμφωνα
με το παρόν άρθρο, αποκλειστικά κατά το πρώτο έτος
σπουδών.
2. Δύο ή περισσότερα αδέλφια που φοιτούν σε πρόγραμμα σπουδών πρώτου κύκλου Α.Ε.Ι./Α.Ε.Α. και αποτε-
λούν μέλη τρίτεκνων ή πολύτεκνων οικογενειών, που δεν
έχουν υπερβεί την ελαχίστη χρονική́ διάρκεια φοίτησης,
δύνανται, καθ’ υπέρβαση του ποσοστού της παρ. 1 του
άρθρου 75, αυτοτελώς ή από κοινού, να αιτηθούν μετεγγραφή σε όλα τα έτη σπουδών τους.
3. Για τη μετεγγραφή των παρ. 1 και 2 ισχύουν οι ακόλουθες προϋποθέσεις:
α) Τουλάχιστον δύο (2) αδέλφια σπουδάζουν σε Τμήματα Α.Ε.Ι./Α.Ε.Α., τα οποία εδρεύουν σε διαφορετική
Περιφερειακή Ενότητα τόσο μεταξύ τους όσο και από
την Περιφερειακή Ενότητα στην οποία διαμένουν μόνιμα
οι γονείς,
β) τα αδέλφια της περ. α’, συμπεριλαμβανομένου του
αιτούντος/της αιτούσας, δεν είναι κάτοχοι τίτλων πρώτου
κύκλου σπουδών και δεν έχουν υπερβεί τον ανώτατο
χρόνο σπουδών, ο οποίος προβλέπεται για την απονομή
του τίτλου σπουδών,
γ) ο αιτών/η αιτούσα δεν διαθέτει, ο ίδιος/η ίδια ή οι
γονείς του/της, μεμονωμένα ή από κοινού, πλήρη κυριότητα ή επικαρπία κατοικίας, σε ποσοστό εκατό τοις
εκατό (100%) στην Περιφερειακή Ενότητα που εδρεύει
το Τμήμα φοίτησής του/της,
δ) αποκλειστικά για τους αιτούντες της παρ. 1, το κατά
κεφαλήν εισόδημα του αιτούντος δεν υπερβαίνει το ποσό
των δεκαεπτά χιλιάδων πεντακοσίων (17.500) ευρώ.
4. Ως προς τις μετεγγραφές της παρ. 1, τηρείται, κατά
προτεραιότητα, η ακόλουθη σειρά:
α) Ο αιτών/η αιτούσα δύναται να μετεγγραφεί σε αντίστοιχο Τμήμα, το οποίο εδρεύει στην Περιφερειακή Ενό-
τητα φοίτησης του αδελφού ή της αδελφής του/της,
β) ο αιτών/η αιτούσα δύναται να μετεγγραφεί σε αντίστοιχο Τμήμα, το οποίο εδρεύει στην Περιφερειακή Ενό-
τητα της μόνιμης κατοικίας των γονέων του/της,
γ) τα δύο (2) αδέλφια δύνανται από κοινού να μετεγγραφούν σε αντίστοιχα Τμήματα, τα οποία εδρεύουν σε
άλλη Περιφερειακή Ενότητα, πλην Αττικής και Θεσσαλονίκης.
5. Ως προς τις μετεγγραφές της παρ. 2 τηρείται, κατά
προτεραιότητα, η ακόλουθη σειρά:
α) Ένα ή περισσότερα αδέλφια δύναται να μετεγγραφούν μεμονωμένα ή από κοινού σε αντίστοιχο Τμήμα,
το οποίο εδρεύει στην Περιφερειακή Ενότητα φοίτησης
αδελφού ή αδελφής που δεν αιτείται μετεγγραφή, και
δεν φοιτά στην Περιφερειακή Ενότητα τόπου μόνιμης
διαμονής των γονέων,
β) εάν δεν υπάρχει αντίστοιχο Τμήμα για το σύνολο
των αδελφών σε μία Περιφερειακή Ενότητα που εδρεύει
Τμήμα στο οποίο φοιτά τουλάχιστον ένας/μία εξ αυτών,
ένα ή περισσότερα αδέλφια, μεμονωμένα ή στο σύνολο τους, δύναται διαζευκτικά να μετεγγραφούν: βα) σε
αντίστοιχο Τμήμα το οποίο εδρεύει στην Περιφερειακή
Ενότητα της μόνιμης κατοικίας των γονέων τους, ή ββ) σε
Τμήμα της Περιφερειακής Ενότητας στην οποία τα ίδια ή
οι γονείς τους, έχουν, μεμονωμένα ή από κοινού, πλήρη
κυριότητα ή επικαρπία κατοικίας, σε ποσοστό εκατό τοις
εκατό (100%),
γ) τα αδέλφια δύνανται να μετεγγραφούν από κοινού
σε αντίστοιχα Τμήματα, τα οποία εδρεύουν σε άλλη Περιφερειακή Ενότητα, πλην Αττικής και Θεσσαλονίκης.
6. Κατ’ εξαίρεση των παρ. 4 και 5, σε περίπτωση που το
κατά κεφαλήν εισόδημα του αιτούντος δεν υπερβαίνει
το ποσό των πέντε χιλιάδων (5.000) ευρώ, τα αδέλφια
δύνανται να μετεγγραφούν από κοινού σε αντίστοιχο
Τμήμα της Περιφερειακής Ενότητας, στην οποία τα ίδια
ή οι γονείς τους διαμένουν μόνιμα ή στην οποία τα ίδια ή
οι γονείς τους, έχουν, μεμονωμένα ή από κοινού, πλήρη
κυριότητα ή επικαρπία κατοικίας, σε ποσοστό εκατό τοις
εκατό (100%).
7. Τα αδέλφια που δεν αιτούνται μετεγγραφής σύμφωνα με την περ. α) της παρ. 5 διατηρούν δικαίωμα αίτησης
μετεγγραφής ή μετακίνησης που θεμελιώνεται στα άρθρα 75, 77, 78 και 79 από το επόμενο ακαδημαϊκό έτος.»
Άρθρο 74
Καθορισμός προϋποθέσεων για τη διενέργεια
πράξεων με χρήση τεχνολογικών μέσων -
Τροποποίηση άρθρου 238Α Κώδικα Ποινικής
Δικονομίας
Στο άρθρο 238Α του Κώδικα Ποινικής Δικονομίας
(ν. 4620/2019, Α’ 96), περί εξέτασης με τεχνολογικά μέσα,
επέρχονται οι ακόλουθες τροποποιήσεις:
α) Στην παρ. 1, προστίθενται οι λέξεις «ή αυτοπρόσωπη
εμφάνιση ενώπιον δικαστηρίου ή δικαστικού συμβουλίου,» και «στο πλαίσιο διεξαγωγής δίκης, ή ανάκρισης, ή
προανάκρισης, ή προκαταρκτικής εξέτασης, ή εμφάνισης ενώπιον του δικαστικού συμβουλίου, ή διαδικασίας
δικαστικής συνδρομής»,
β) στην παρ. 2, προστίθενται εδάφια, δεύτερο τρίτο
και τέταρτο,
γ) η παρ. 3 αντικαθίσταται,
δ) στο πρώτο εδάφιο της παρ. 4, δα) οι λέξεις «ανακριτικού ή δικαστικού γραμματέα σε ειδικά διαμορφωμέ-
νο κατάστημα του τόπου κατοικίας του προσώπου της
παρ. 1» αντικαθίστανται από τις λέξεις «σωφρονιστικού ή
ανακριτικού ή προανακριτικού ή προξενικού υπαλλήλου
ή δικαστικού γραμματέα στο πλησιέστερο στον τόπο
κατοικίας του προσώπου της παρ. 1 ειδικά διαμορφωμένο χώρο», δβ) οι λέξεις «Υπουργών Δικαιοσύνης και
Προστασίας του Πολίτη» αντικαθίστανται από τις λέξεις
«Υπουργών Δικαιοσύνης, Εξωτερικών, Προστασίας του
Πολίτη και Ψηφιακής Διακυβέρνησης» και μετά από νομοτεχνικές βελτιώσεις το άρθρο 238Α διαμορφώνεται
ως εξής:
«Άρθρο 238Α
Εξέταση με τεχνολογικά μέσα
1. Οποιαδήποτε κατάθεση κάθε προσώπου, όπως μάρτυρα, πραγματογνώμονα, τεχνικού συμβούλου, διερμη-
νέα, παρισταμένου προς υποστήριξη της κατηγορίας,
ανωμοτί εξηγήσεις υπόπτου ή απολογία κατηγορουμένου, ή αυτοπρόσωπη εμφάνιση ενώπιον δικαστηρίου
ή δικαστικού συμβουλίου, μπορεί να διεξαχθεί με τη
χρήση τεχνολογικών μέσων, χωρίς τη φυσική παρουσία
του προσώπου αυτού στο πλαίσιο διεξαγωγής δίκης, ή
ανάκρισης, ή προανάκρισης, ή προκαταρκτικής εξέτασης, ή εμφάνισης ενώπιον του δικαστικού συμβουλίου,
ή διαδικασίας δικαστικής συνδρομής, όταν υπάρχει σοβαρό κώλυμα εμφάνισης ή κίνδυνος από την αναβολή
ή για την ασφαλή διεξαγωγή της διαδικασίας.
2. Η εξέταση των προσώπων της παρ. 1 διενεργείται
με τον ανωτέρω τρόπο είτε αυτεπαγγέλτως είτε κατόπιν
αιτήματος του υπό εξέταση προσώπου. Αν καλείται αυτεπαγγέλτως, η κλήση για την εμφάνιση ή την εξέταση
κοινοποιείται στο ενδιαφερόμενο πρόσωπο τουλάχιστον
είκοσι (20) ημέρες πριν από την ημερομηνία εμφάνισης
ή διεξαγωγής της εξέτασης ή της συνεδρίασης. Αν η
απομακρυσμένη εξέταση ζητείται από το εξεταζόμενο
πρόσωπο, το αίτημα υποβάλλεται έως και είκοσι (20) ημέρες πριν από την ημερομηνία εμφάνισης ή διεξαγωγής
της εξέτασης ή της συνεδρίασης. Η απόφαση για την
αποδοχή ή την απόρριψη αιτήματος κοινοποιείται στον
αιτούντα μέσω μηνύματος ηλεκτρονικού ταχυδρομείου,
τουλάχιστον δέκα (10) ημέρες πριν από την ημερομηνία
εμφάνισης ή τη διεξαγωγή της εξέτασης ή της συνεδρίασης.
3. Η εμφάνιση και η λήψη της απολογίας από τον κατηγορούμενο διενεργούνται με τον ανωτέρω τρόπο,
μόνον εφόσον το αιτηθεί ή δεν αντιλέξει εντός προθεσμίας πέντε (5) ημερών από τη λήψη της κλήσης, ο
κατηγορούμενος ή ο συνήγορος που τον εκπροσωπεί.
Αποκλεισμός της φυσικής παρουσίας του κατηγορούμενου στο ακροατήριο μπορεί να αποφασιστεί μόνο σε
περίπτωση κακουργήματος και ιδίως σε πολυπρόσωπες
δίκες ή δίκες που αφορούν στην οργανωμένη εγκληματικότητα ή έχουν σοβαρό κοινωνικό αντίκτυπο, από τον ει-
σαγγελέα με αιτιολογημένη διάταξη που επιδίδεται στον
κατηγορούμενο τουλάχιστον τριάντα (30) ημέρες πριν
από την ημερομηνία έναρξης της συνεδρίασης. Κατά της
διάταξης του δευτέρου εδαφίου ο κατηγορούμενος έχει
δικαίωμα προσφυγής εντός προθεσμίας πέντε (5) ημερών από την επίδοση ενώπιον του αρμοδίου δικαστικού
συμβουλίου, το οποίο αποφαίνεται αμετάκλητα. Σε κάθε
περίπτωση, η ανωτέρω απόφαση μπορεί να ανακληθεί,
κατά την πρόοδο της συζήτησης της υπόθεσης, από το
δικαστήριο αυτεπαγγέλτως ή κατόπιν αιτήσεως του εισαγγελέα, του κατηγορούμενου ή του συνηγόρου του
και να αποφασιστεί η συνέχιση της δίκης με φυσική παρουσία του κατηγορούμενου.
4. Η εξέταση με τον ανωτέρω τρόπο γίνεται με την παρουσία σωφρονιστικού ή ανακριτικού ή προανακριτικού
ή προξενικού υπαλλήλου ή δικαστικού γραμματέα στο
πλησιέστερο στον τόπο κατοικίας του προσώπου της
παρ. 1 ειδικά διαμορφωμένο χώρο, το οποίο διαθέτει τις
κατάλληλες τεχνικές προδιαγραφές για τη διενέργεια της
εικονοτηλεδιάσκεψης, όπως ρυθμίζονται με κοινή απόφαση των Υπουργών Δικαιοσύνης, Εξωτερικών, Προστα-
σίας του Πολίτη και Ψηφιακής Διακυβέρνησης, η οποία
καθορίζει όλες τις λεπτομέρειες εφαρμογής της στην
ποινική διαδικασία. Σε κάθε περίπτωση διασφαλίζεται
ότι ο κατηγορούμενος παρακολουθεί τη διαδικασία χωρίς διακοπές και έχει αποτελεσματική και εμπιστευτική
επικοινωνία με τον συνήγορό του.»
Άρθρο 75
Παράταση συμβάσεων εργασίας
ορισμένου χρόνου προσωπικού
Υπουργείου Κλιματικής Κρίσης
και Πολιτικής Προστασίας -
Τροποποίηση άρθρου 49 ν. 4807/2021
και άρθρου 10 ν. 5057/2023
1. Στο άρθρο 49 του ν. 4807/2021 (Α’ 96), περί παράτασης συμβάσεων προσωπικού της Γενικής Γραμματείας
Πολιτικής Προστασίας, επέρχονται οι ακόλουθες τροποποιήσεις: α) στο πρώτο εδάφιο, αα) οι λέξεις «μέχρι
την 30ή Σεπτεμβρίου 2023» αντικαθίστανται από τις
λέξεις «μέχρι την 31η Οκτωβρίου 2024», αβ) οι λέξεις
«έως την 31η Οκτωβρίου 2024,» αντικαθίστανται από τις
λέξεις «έως την 30η Απριλίου 2025,», αγ) οι λέξεις «, για
την κάλυψη της ανάγκης αντιμετώπισης του κινδύνου
διασποράς του κορωνοϊού COVID-19» διαγράφονται,
αδ) οι λέξεις «και την προετοιμασία του αντιπυρικού
σχεδιασμού της χώρας,» αντικαθίστανται από τις λέξεις
«και την αντιμετώπιση φυσικών καταστροφών,», β) προστίθεται τέταρτο εδάφιο και το άρθρο 49 διαμορφώνεται
ως εξής:
«Άρθρο 49
Παράταση συμβάσεων προσωπικού
της Γενικής Γραμματείας Πολιτικής Προστασίας
Οι συμβάσεις προσωπικού της Γενικής Γραμματείας
Πολιτικής Προστασίας, που υπηρετεί με σχέση εργασίας
Ιδιωτικού Δικαίου Ορισμένου Χρόνου (Ι.Δ.Ο.Χ.), οι οποίες
λήγουν μέχρι την 31η Οκτωβρίου 2024 παρατείνονται
έως την 30ή Απριλίου 2025, για την αντιμετώπιση υγειονομικών και πάσης φύσεως κινδύνων, την πρόληψη
δασικών πυρκαγιών και την αντιμετώπιση φυσικών καταστροφών, καθώς και λοιπών επιχειρησιακών αναγκών
της Γενικής Γραμματείας Πολιτικής Προστασίας. Η παράταση των ανωτέρω συμβάσεων αφορά προσωπικό, οι
συμβάσεις του οποίου είναι ενεργείς κατά την ημερομηνία δημοσίευσης του παρόντος, δεν μεταβάλλει τον
χαρακτήρα της σχέσης εργασίας των απασχολούμενων
και ο χρόνος παράτασης δεν προσμετράται στο ανώτατο χρονικό διάστημα των είκοσι τεσσάρων (24) μηνών
κατά την έννοια των άρθρων 5, 6, και 7 του π.δ. 164/2004
(Α’ 134). Δεν εφαρμόζονται οι περιορισμοί της παρ. 2
του άρθρου 36 του ν. 4765/2021 (Α’ 6). Με κοινή απόφαση των Υπουργών Κλιματικής Κρίσης και Πολιτικής
Προστασίας, Εθνικής Οικονομίας και Οικονομικών και
Εσωτερικών δύναται να ανανεωθούν περαιτέρω οι συμβάσεις του πρώτου εδαφίου με τους ίδιους όρους για έξι
(6) μήνες, ήτοι έως την 31η Οκτωβρίου 2025.»
2. Στο άρθρο 10 του ν. 5057/2023 (Α’ 164), περί ανανέωσης συμβάσεων εργασίας προσωπικού Ιδιωτικού Δι-
καίου Ορισμένου Χρόνου της Γενικής Γραμματείας Αποκατάστασης Φυσικών Καταστροφών του Υπουργείου
Κλιματικής Κρίσης και Πολιτικής Προστασίας, επέρχονται
οι ακόλουθες τροποποιήσεις: α) στην παρ. 1: αα) μετά
τις λέξεις «δυνάμει του άρθρου 49 του ν. 4940/2022
(Α’ 112)» προστίθενται οι λέξεις «, ανανεώθηκαν με το
άρθρο 10 του ν. 5057/2023 (Α’ 164)», αβ) οι λέξεις «έως
τις 31.10.2024.», αντικαθίστανται από τις λέξεις «έως τις
30.4.2025», β) στην περ. β) της παρ. 2: βα) μετά τις λέξεις
«οι οποίες έχουν συναφθεί σύμφωνα με το άρθρο 36
του ν. 4765/2021 (Α’ 6)» προστίθενται οι λέξεις «, ανανεώθηκαν με το άρθρο 10 του ν. 5057/2023», ββ) οι λέξεις
«έως τις 31.10.2024.» αντικαθίστανται από τις λέξεις «έως
τις 30.4.2025.», γ) προστίθεται παρ. 5 και το άρθρο 10
διαμορφώνεται ως εξής:
«Άρθρο 10
Ανανέωση συμβάσεων εργασίας προσωπικού
Ιδιωτικού Δικαίου Ορισμένου Χρόνου
της Γενικής Γραμματείας Αποκατάστασης
Φυσικών Καταστροφών του Υπουργείου
Κλιματικής Κρίσης και Πολιτικής Προστασίας
1. Συμβάσεις εργασίας προσωπικού Ιδιωτικού Δικαίου Ορισμένου Χρόνου διακοσίων τριάντα τριών
(233) ατόμων της Γενικής Διεύθυνσης Αποκατάστασης
Επιπτώσεων Φυσικών Καταστροφών, που μεταφέρθηκε
αυτοδίκαια σύμφωνα με το άρθρο 7 του π.δ. 77/2023
(Α’ 130) στη Γενική Γραμματεία Αποκατάστασης Φυσικών
Καταστροφών και Κρατικής Αρωγής του Υπουργείου Κλιματικής Κρίσης και Πολιτικής Προστασίας, και οι οποίες
παρατάθηκαν δυνάμει του άρθρου 49 του ν. 4940/2022
(Α’ 112), ανανεώθηκαν με το άρθρο 10 του ν. 5057/2023
(Α’ 164) και δεν έχουν καταγγελθεί έως τη δημοσίευση
του παρόντος, ανανεώνονται αυτοδίκαια από τη λήξη
τους και έως τις 30.4.2025.
2. Συμβάσεις εργασίας Ιδιωτικού Δικαίου Ορισμένου
Χρόνου: α) τριάντα (30) ατόμων όλων των ειδικοτήτων
που προσλήφθηκαν για την κάλυψη απρόβλεπτων και
επειγουσών αναγκών, που προέκυψαν από τους σεισμούς που προκάλεσαν ζημιές σε περιοχές της Περιφε-
ρειακής Ενότητας Ηρακλείου της Περιφέρειας Κρήτης
για τη στελέχωση του Τομέα Αποκατάστασης Επιπτώσεων Φυσικών Καταστροφών Περιφερειακής Ενότητας
Ηρακλείου (Τ.Α.Ε.Φ.Κ. Π.Ε. Ηρακλείου), β) δέκα (10) ατόμων όλων των ειδικοτήτων, που προσλήφθηκαν για την
κάλυψη απρόβλεπτων και επειγουσών αναγκών, που
προέκυψαν από τις πυρκαγιές στην Πελοπόννησο σε
περιοχές αρμοδιότητας της Περιφέρειας Δυτικής Ελλάδας για τη στελέχωση της Διεύθυνσης Αποκατάστασης
Επιπτώσεων Φυσικών Καταστροφών (Δ.Α.Ε.Φ.Κ. Δ.Ε.),
που μεταφέρθηκαν αυτοδίκαια σύμφωνα με το άρθρο 7
του π.δ. 77/2023 στη Γενική Γραμματεία Αποκατάστασης Φυσικών Καταστροφών και Κρατικής Αρωγής του
Υπουργείου Κλιματικής Κρίσης και Πολιτικής Προστασίας, οι οποίες έχουν συναφθεί σύμφωνα με το άρθρο 36
του ν. 4765/2021 (Α’ 6), ανανεώθηκαν με το άρθρο 10
του ν. 5057/2023 και δεν έχουν καταγγελθεί έως τη δημοσίευση του παρόντος, ανανεώνονται αυτοδίκαια από
τη λήξη τους και έως τις 30.4.2025.
3. Το προσωπικό των παρ. 1 και 2 του παρόντος δύναται να απασχολείται σε όλες τις οργανικές μονάδες
της Γενικής Γραμματείας Αποκατάστασης Φυσικών Καταστροφών και Κρατικής Αρωγής.
4. Οι ανανεώσεις κατ’ εφαρμογή του παρόντος δεν μεταβάλλουν τον χαρακτήρα της σχέσης εργασίας, βάσει
της οποίας προσλήφθηκαν οι απασχολούμενοι στις θέσεις αυτές και δεν προσμετρώνται στο ανώτατο χρονικό
διάστημα των είκοσι τεσσάρων (24) μηνών, κατά την
έννοια των άρθρων 5, 6 και 7 του π.δ. 164/2004 (Α’ 134).
5. Με κοινή απόφαση των Υπουργών Κλιματικής Κρίσης και Πολιτικής Προστασίας, Εθνικής Οικονομίας και
Οικονομικών και Εσωτερικών δύναται να ανανεωθούν
περαιτέρω οι συμβάσεις των παρ. 1 και 2 με τους ίδιους
όρους για έξι (6) μήνες, ήτοι έως τις 31.10.2025.»
ΜΕΡΟΣ Ε’
ΕΝΑΡΞΗ ΙΣΧΥΟΣ
Άρθρο 76
Έναρξη ισχύος
1. Με την επιφύλαξη της παρ. 2, η ισχύς του παρόντος αρχίζει από τη δημοσίευσή του στην Εφημερίδα
της Κυβερνήσεως, εκτός αν άλλως ορίζεται σε επιμέρους
διατάξεις.
2. Η ισχύς του Μέρους Β’ αρχίζει από την 1η.1.2025,
με εξαίρεση: α) τα άρθρα 41, 42, 44 και 45, η ισχύς των
οποίων αρχίζει από τη δημοσίευση του παρόντος στην
Εφημερίδα της Κυβερνήσεως και β) του άρθρου 50
του Κεφαλαίου Δ’, η ισχύς του οποίου αρχίζει από την
5η.2.2024.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 24 Οκτωβρίου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Εθνικής Οικονομίας
Αναπληρωτής Υπουργός Εθνικής
και Οικονομικών
Οικονομίας και Οικονομικών
Εξωτερικών
ΚΩΝΣΤΑΝΤΙΝΟΣ ΧΑΤΖΗΔΑΚΗΣ
ΝΙΚΟΛΑΟΣ ΠΑΠΑΘΑΝΑΣΗΣ
ΓΕΩΡΓΙΟΣ ΓΕΡΑΠΕΤΡΙΤΗΣ
Παιδείας, Θρησκευμάτων
Εθνικής Άμυνας
Εσωτερικών
και Αθλητισμού
ΝΙΚΟΛΑΟΣ - ΓΕΩΡΓΙΟΣ ΔΕΝΔΙΑΣ
ΘΕΟΔΩΡΟΣ ΛΙΒΑΝΙΟΣ
ΚΥΡΙΑΚΟΣ ΠΙΕΡΡΑΚΑΚΗΣ
Υγείας
Προστασίας του Πολίτη
Υποδομών και Μεταφορών
ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ
ΜΙΧΑΗΛ ΧΡΥΣΟΧΟΪΔΗΣ
ΧΡΗΣΤΟΣ ΣΤΑΪΚΟΥΡΑΣ
Εργασίας και
Ανάπτυξης
Κοινωνικής Ασφάλισης
Δικαιοσύνης
ΠΑΝΑΓΙΩΤΗΣ ΘΕΟΔΩΡΙΚΑΚΟΣ
ΝΙΚΗ ΚΕΡΑΜΕΩΣ
ΓΕΩΡΓΙΟΣ ΦΛΩΡΙΔΗΣ
Κοινωνικής Συνοχής
Ναυτιλίας
και Οικογένειας
και Νησιωτικής Πολιτικής
Ψηφιακής Διακυβέρνησης
ΣΟΦΙΑ ΖΑΧΑΡΑΚΗ
ΧΡΗΣΤΟΣ ΣΤΥΛΙΑΝΙΔΗΣ
ΔΗΜΗΤΡΙΟΣ ΠΑΠΑΣΤΕΡΓΙΟΥ
Κλιματικής Κρίσης
και Πολιτικής Προστασίας
Επικρατείας
Επικρατείας
ΒΑΣΙΛΕΙΟΣ ΚΙΚΙΛΙΑΣ
ΜΑΥΡΟΥΔΗΣ ΒΟΡΙΔΗΣ
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ
Υφυπουργός
στον Πρωθυπουργό
ΠΑΥΛΟΣ ΜΑΡΙΝΑΚΗΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 25 Οκτωβρίου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ


