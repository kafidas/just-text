NOMOΣ ΥΠ’ ΑΡΙΘΜ. 5129
Ολοκλήρωση της ψυχιατρικής μεταρρύθμισης.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’: ΕΘΝΙΚΟ ΔΙΚΤΥΟ ΥΠΗΡΕΣΙΩΝ ΨΥΧΙΚΗΣ
ΥΓΕΙΑΣ
ΚΕΦΑΛΑΙΟ Α’: ΓΕΝΙΚΕΣ ΔΙΑΤΑΞΕΙΣ
Άρθρο 1 Σκοπός
Άρθρο 2 Αντικείμενο
ΚΕΦΑΛΑΙΟ Β’: ΓΕΝΙΚΕΣ ΑΡΧΕΣ ΠΑΡΟΧΗΣ ΥΠΗΡΕΣΙΩΝ
ΨΥΧΙΚΗΣ ΥΓΕΙΑΣ
Άρθρο 3 Υπηρεσίες Ψυχικής Υγείας
ΚΕΦΑΛΑΙΟ Γ’: ΣΥΣΤΑΣΗ ΕΘΝΙΚΟΥ ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 4 Σύσταση Εθνικού Δικτύου Υπηρεσιών Ψυχικής Υγείας
Άρθρο 5 Συμπλήρωση σκοπού Διοικήσεων Υγειονομικών Περιφερειών με την παροχή υπηρεσιών ψυχικής
υγείας - Τροποποίηση άρθρου 2 ν. 3329/2005
ΚΕΦΑΛΑΙΟ Δ’: ΔΟΜΕΣ ΚΑΙ ΦΟΡΕΙΣ ΠΑΡΟΧΗΣ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ ΤΟΥ ΕΘΝΙΚΟΥ ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 6 Δομές παροχής υπηρεσιών ψυχικής υγείας
του Εθνικού Συστήματος Υγείας που εντάσσονται στο
Εθνικό Δίκτυο Υπηρεσιών Ψυχικής Υγείας
Άρθρο 7 Μεταφορά στις Διοικήσεις των Υγειονομικών
Υπηρεσιών των αρμοδιοτήτων, των περιουσιακών στοιχείων και του προσωπικού των δομών παροχής υπηρεσιών ψυχικής υγείας του Εθνικού Συστήματος Υγείας που
εντάσσονται στο Εθνικό Δίκτυο Υπηρεσιών Ψυχικής Υγείας
Άρθρο 8 Διασυνδεόμενοι Φορείς Παροχής Υπηρεσιών
Ψυχικής Υγείας του Εθνικού Δικτύου Υπηρεσιών Ψυχικής
Υγείας
Άρθρο 9 Συνεργαζόμενος Φορέας Παροχής Υπηρεσιών Ψυχικής Υγείας του Εθνικού Δικτύου Υπηρεσιών
Ψυχικής Υγείας
Άρθρο 10 Εποπτευόμενοι Φορείς Παροχής Υπηρεσιών
Ψυχικής Υγείας Ιδιωτικού Δικαίου κερδοσκοπικού και μη
κερδοσκοπικού χαρακτήρα του Εθνικού Δικτύου Υπηρεσιών Ψυχικής Υγείας
ΚΕΦΑΛΑΙΟ Ε’: ΟΡΓΑΝΑ ΔΙΟΙΚΗΣΗΣ ΚΑΙ ΔΙΑΡΘΡΩΣΗ
ΕΘΝΙΚΟΥ ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 11 Ορισμός Υποδιοικητή Υγειονομικής Περιφέρειας αρμοδίου για θέματα ψυχικής υγείας - Προσθήκη
άρθρου 3Α στον ν. 3329/2005
Άρθρο 12 Αρμοδιότητες Διοικητή Υγειονομικής Περιφέρειας - Τροποποίηση παρ. 5 άρθρου 3 ν. 3329/2005
Άρθρο 13 Επιστημονικό Συμβούλιο Ψυχικής Υγείας Προσθήκη άρθρου 6Β στον ν. 3329/2005
Άρθρο 14 Σύσταση και Στελέχωση Διευθύνσεων Ψυχικής Υγείας στις Διοικήσεις Υγειονομικών Περιφερειών Τροποποίηση άρθρου 4 ν. 3329/2005
ΚΕΦΑΛΑΙΟ ΣΤ’: ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΩΝ
ΠΑΡΕΧΟΜΕΝΩΝ ΥΠΗΡΕΣΙΩΝ ΕΝΤΟΣ ΤΟΥ ΕΘΝΙΚΟΥ ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ ΚΑΙ ΤΩΝ ΛΗΠΤΩΝ
ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 15 Παροχή ψυχοκοινωνικής υποστήριξης σε
πληγέντες πληθυσμούς σε περιπτώσεις ανθρωπογενών
κρίσεων και φυσικών καταστροφών - Προσθήκη άρθρου
12Β στον ν. 2716/1999
Άρθρο 16 Ίδρυση Μονάδων Ψυχικής Υγείας για την
ψυχοκοινωνική υποστήριξη ατόμων που εμπλέκονται με
το σύστημα ποινικής δικαιοσύνης - Τροποποίηση παρ. 2
άρθρου 4 ν. 2716/1999
Άρθρο 17 Ρυθμίσεις ζητημάτων των Κοινωνικών Συνεταιρισμών Περιορισμένης Ευθύνης - Τροποποίηση
παρ. 2 και 17 άρθρου 12 ν. 2716/1999
Άρθρο 18 Παρακράτηση ποσοστού επί συμβάσεων
υπέρ ψυχικής υγείας
ΚΕΦΑΛΑΙΟ Ζ’: ΜΟΝΑΔΕΣ ΨΥΧΙΚΗΣ ΥΓΕΙΑΣ ΙΔΙΩΤΙΚΟΥ ΔΙΚΑΙΟΥ ΚΕΡΔΟΣΚΟΠΙΚΟΥ ΚΑΙ ΜΗ ΚΕΡΔΟΣΚΟΠΙΚΟΥ ΤΟΜΕΑ
Άρθρο 19 Προϋποθέσεις ίδρυσης και λειτουργίας Μονάδων Ψυχικής Υγείας από φορείς του ιδιωτικού δικαίου
κερδοσκοπικού και μη κερδοσκοπικού τομέα - Αντικατάσταση άρθρου 11 ν. 2716/1999
Άρθρο 20 Σύσταση Μητρώου Μονάδων Ψυχικής Υγείας Νομικών Προσώπων Ιδιωτικού Δικαίου - Προσθήκη
άρθρου 11Β στον ν. 2716/1999
Άρθρο 21 Αποζημίωση των υπηρεσιών που παρέχουν
οι Μονάδες Ψυχικής Υγείας του ιδιωτικού τομέα - Προσθήκη άρθρου 11 Γ στον ν. 2716/1999
ΚΕΦΑΛΑΙΟ Η’: ΡΥΘΜΙΣΕΙΣ ΓΙΑ ΤΟΥΣ ΕΙΔΙΚΕΥΟΜΕΝΟΥΣ
ΙΑΤΡΟΥΣ
Άρθρο 22 Ρυθμίσεις για τη χορήγηση ιατρικών ειδικοτήτων - Τροποποίηση παρ. 1 άρθρου 15 ν. 4999/2022
Άρθρο 23 Καθορισμός της διαδικασίας τοποθέτησης
ιατρών προς άσκηση για απόκτηση των ειδικοτήτων
που χορηγούνται από τους φορείς του Περιφερειακού
Δικτύου Υπηρεσιών Ψυχικής Υγείας - Προσθήκη παρ. 3
στο άρθρο 16 του ν. 4999/2022
Άρθρο 24 Ορισμός αριθμού ειδικευομένων ιατρών
καθ’ υπέρβαση της προβλεπόμενης αναλογίας - Ειδική
πρόβλεψη για τον ορισμό του αριθμού ειδικευομένων
στην Ψυχιατρική Ενηλίκων και στην Ψυχιατρική Παίδων
και Εφήβων - Τροποποίηση παρ. 3 άρθρου 1 ν. 123/1975
Άρθρο 25 Σύσταση θέσεων στις ιατρικές ειδικότητες της Ψυχιατρικής Ενηλίκων και της Ψυχιατρικής
Παίδων και Εφήβων - Τροποποίηση παρ. 1 άρθρου 38
ν. 1397/1983
ΚΕΦΑΛΑΙΟ Θ’: ΡΥΘΜΙΣΕΙΣ ΓΙΑ ΤΟ ΝΟΣΗΛΕΥΤΙΚΟ ΚΑΙ
ΛΟΙΠΟ ΠΡΟΣΩΠΙΚΟ ΤΩΝ ΔΟΜΩΝ ΠΑΡΟΧΗΣ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ ΤΟΥ ΕΘΝΙΚΟΥ ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 26 Μετακίνηση νοσηλευτικού και λοιπού προσωπικού από μη συνεργαζόμενους - εποπτευόμενους
φορείς του Εθνικού Δικτύου Υπηρεσιών Ψυχικής Υγείας
ΜΕΡΟΣ Β’: ΕΘΝΙΚΟΣ ΟΡΓΑΝΙΣΜΟΣ ΠΡΟΛΗΨΗΣ ΚΑΙ
ΑΝΤΙΜΕΤΩΠΙΣΗΣ ΕΞΑΡΤΗΣΕΩΝ
ΚΕΦΑΛΑΙΟ Α’: ΓΕΝΙΚΕΣ ΔΙΑΤΑΞΕΙΣ
Άρθρο 27 Σκοπός
Άρθρο 28 Αντικείμενο
ΚΕΦΑΛΑΙΟ Β’: ΣΥΣΤΑΣΗ ΝΟΜΙΚΟΥ ΠΡΟΣΩΠΟΥ ΙΔΙΩΤΙΚΟΥ ΔΙΚΑΙΟΥ ΜΕ ΤΗΝ ΕΠΩΝΥΜΙΑ«ΕΘΝΙΚΟΣ ΟΡΓΑΝΙΣΜΟΣ ΠΡΟΛΗΨΗΣ ΚΑΙ ΑΝΤΙΜΕΤΩΠΙΣΗΣ ΕΞΑΡΤΗΣΕΩΝ»
Άρθρο 29 Ίδρυση νομικού προσώπου ιδιωτικού δικαίου με την επωνυμία «Εθνικός Οργανισμός Πρόληψης και
Αντιμετώπισης Εξαρτήσεων» - Ένταξη δομών, μονάδων,
υπηρεσιών και προγραμμάτων Ο.ΚΑ.ΝΑ. και ΚΕ.Θ.Ε.Α. Ένταξη λοιπών δημόσιων μονάδων απεξάρτησης
Άρθρο 30 Μεταφορά προσωπικού στον Εθνικό Οργανισμό Πρόληψης και Αντιμετώπισης Εξαρτήσεων
Άρθρο 31 Σκοπός του Εθνικού Οργανισμού Πρόληψης
και Αντιμετώπισης Εξαρτήσεων
ΚΕΦΑΛΑΙΟ Γ’: ΔΟΜΕΣ ΚΑΙ ΠΡΟΓΡΑΜΜΑΤΑ ΠΡΟΛΗΨΗΣ
ΚΑΙ ΑΝΤΙΜΕΤΩΠΙΣΗΣ ΕΞΑΡΤΗΣΕΩΝ
Άρθρο 32 Ίδρυση και λειτουργία δομών, μονάδων,
υπηρεσιών και προγραμμάτων για την αντιμετώπιση
της εξάρτησης
Άρθρο 33 Δίκτυο Κέντρων Σωματικής Αποτοξίνωσης
ΚΕΦΑΛΑΙΟ Δ’: ΟΡΓΑΝΑ ΔΙΟΙΚΗΣΗΣ
Άρθρο 34 Όργανα διοίκησης
Άρθρο 35 Πρόεδρος του Ε.Ο.Π.Α.Ε.
Άρθρο 36 Αρμοδιότητες του Προέδρου
Άρθρο 37 Αντιπρόεδροι του Ε.Ο.Π.Α.Ε.
Άρθρο 38 Διοικητικό Συμβούλιο
Άρθρο 39 Συνεδρίαση Διοικητικού Συμβουλίου
Άρθρο 40 Αρμοδιότητες Διοικητικού Συμβουλίου
Άρθρο 41 Επιστημονικό Συμβούλιο
ΚΕΦΑΛΑΙΟ Ε’: ΟΙΚΟΝΟΜΙΚΗ ΔΙΑΧΕΙΡΙΣΗ - ΠΟΡΟΙ ΑΠΑΛΛΑΓΕΣ
Άρθρο 42 Πόροι του Εθνικού Οργανισμού Πρόληψης
και Αντιμετώπισης Εξαρτήσεων
Άρθρο 43 Οικονομική διαχείριση, έλεγχος, προϋπολογισμός και απολογισμός
Άρθρο 44 Απαλλαγές
ΚΕΦΑΛΑΙΟ ΣΤ’: ΟΡΓΑΝΩΣΗ ΚΑΙ ΠΡΟΣΩΠΙΚΟ
Άρθρο 45 Εσωτερικός Κανονισμός Οργάνωσης και
Λειτουργίας
Άρθρο 46 Διάρθρωση υπηρεσιών
Άρθρο 47 Αυτοτελή Τμήματα
Άρθρο 48 Συνεργάτες του Προέδρου του Εθνικού
Οργανισμού Πρόληψης και Αντιμετώπισης Εξαρτήσεων
Άρθρο 49 Θέματα προσωπικού
ΚΕΦΑΛΑΙΟ Ζ’: ΕΘΝΙΚΟΣ ΣΥΝΤΟΝΙΣΜΟΣ ΓΙΑ ΤΗΝ ΑΝΤΙΜΕΤΩΠΙΣΗ ΤΩΝ ΕΞΑΡΤΗΣΕΩΝ
Άρθρο 50 Εναρμόνιση των κείμενων διατάξεων με τις
έννοιες του «Εθνικού Σχεδίου Δράσης κατά των Εξαρτήσεων», «Εθνικού Συντονιστή για την Αντιμετώπιση των
Εξαρτήσεων» και «Εθνικής Επιτροπής Σχεδιασμού και
Συντονισμού για την Αντιμετώπιση των Εξαρτήσεων»
Άρθρο 51 Ορισμός Εθνικού Συντονιστή για την Αντιμετώπιση των Εξαρτήσεων - Αντικατάσταση παρ. 1 άρθρου
49 ν. 4139/2013
Άρθρο 52 Στελέχωση Εθνικής Επιτροπής Σχεδιασμού
και Συντονισμού για την Αντιμετώπιση των Εξαρτήσεων Τροποποίηση τίτλου και παρ. 1 άρθρου 50 ν. 4139/2013
Άρθρο 53 Εγκεκριμένοι οργανισμοί πρόληψης, θεραπείας, απεξάρτησης και επανένταξης - Αντικατάσταση
άρθρου 51 ν. 4139/2013
Άρθρο 54 Ίδρυση και εποπτεία μονάδων αντιμετώπισης εξάρτησης από φορείς πλην των εγκεκριμένων
οργανισμών πρόληψης, θεραπείας, απεξάρτησης και
επανένταξης - Tροποποίηση άρθρου 58 ν. 4139/2013
ΜΕΡΟΣ Γ’: ΠΛΗΡΟΦΟΡΙΑΚΗ ΟΡΓΑΝΩΣΗ ΤΩΝ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ, ΠΡΟΛΗΨΗΣ ΚΑΙ ΑΝΤΙΜΕΤΩΠΙΣΗΣ
ΕΞΑΡΤΗΣΕΩΝ
ΚΕΦΑΛΑΙΟ Α’: ΓΕΝΙΚΕΣ ΔΙΑΤΑΞΕΙΣ
Άρθρο 55 Σκοπός
Άρθρο 56 Αντικείμενο
ΚΕΦΑΛΑΙΟ Β’: ΣΥΣΤΑΣΗ ΚΑΙ ΛΕΙΤΟΥΡΓΙΑ ΠΛΗΡΟΦΟΡΙΑΚΟΥ ΣΥΣΤΗΜΑΤΟΣ ΕΠΙΔΗΜΙΟΛΟΓΙΚΗΣ ΠΑΡΑΚΟΛΟΥΘΗΣΗΣ ΚΑΙ ΘΕΡΑΠΕΥΤΙΚΗΣ ΔΙΑΧΕΙΡΙΣΗΣ
Άρθρο 57 Πληροφοριακό Σύστημα Επιδημιολογικής
Παρακολούθησης και Θεραπευτικής Διαχείρισης - Εθνικό
Δίκτυο Τηλεψυχιατρικής - Τηλεσυμβουλευτικής
Άρθρο 58 Πληροφοριακό Σύστημα Προγραμμάτων
του Εθνικού Οργανισμού Πρόληψης και Αντιμετώπισης
Εξαρτήσεων
ΜΕΡΟΣ Δ’: ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ ΤΩΝ ΥΠΟΥΡΓΕΙΩΝ ΥΓΕΙΑΣ, ΠΟΛΙΤΙΣΜΟΥ, ΚΟΙΝΩΝΙΚΗΣ ΣΥΝΟΧΗΣ
ΚΑΙ ΟΙΚΟΓΕΝΕΙΑΣ
Άρθρο 59 Σκοπός
Άρθρο 60 Αντικείμενο
Άρθρο 61 Υλοποίηση δράσης δημόσιας υγείας «Προληπτικές Διαγνωστικές Εξετάσεις για τον Καρκίνο του
Τραχήλου της Μήτρας»  - Τροποποίηση άρθρου 36
ν. 4958/2022
Άρθρο 62 Οικονομικό κίνητρο προσέλκυσης και παραμονής ιατρών του Εθνικού Συστήματος Υγείας σε προβληματικές και άγονες περιοχές - Αντικατάσταση περ. Ε’
παρ. 11 άρθρου 54 και παρ. 11 άρθρου 70 ν. 4999/2022
Άρθρο 63 Αποζημίωση μετακινούμενου ιατρικού
προσωπικού σε συγκεκριμένες δομές υγείας της ίδιας ή
άλλης Υγειονομικής Περιφέρειας - Τροποποίηση παρ. 1,
3 και 6 άρθρου εικοστού ν. 5015/2023
Άρθρο 64 Παροχή κινήτρων από οργανισμούς τοπικής
αυτοδιοίκησης στο ιατρικό προσωπικό των δημόσιων
δομών πρωτοβάθμιας φροντίδας υγείας και των δημόσιων νοσοκομείων - Τροποποίηση περ. β) παρ. 1 και
αντικατάσταση παρ. 4 άρθρου 32 ν. 4483/2017
Άρθρο 65 Ενίσχυση των δημοσίων δομών υγείας από
ιδιώτες παρόχους και ιδιώτες ιατρούς για την αντιμετώπιση αναγκών που μπορούν να θέσουν σε κίνδυνο τη δημόσια υγεία - Εξουσιοδοτική διάταξη - Τροποποίηση άρθρου
56 και αντικατάσταση παρ. 11 άρθρου 71 ν. 4931/2022
Άρθρο 66 Δυνατότητα διενέργειας ιατρικών πράξεων
και εξέτασης ασθενούς με τη χρήση ψηφιακών εφαρμογών - Τροποποίηση παρ. 3 άρθρου 1 και παρ. 3 άρθρου
5 ν. 3418/2005
Άρθρο 67 Προσθήκη των ιατρικών ειδικοτήτων της
χειρουργικής θώρακος, της νευρολογίας και της νευροχειρουργικής στις προβλεπόμενες ειδικότητες για
την κατάληψη θέσεων Μονάδων Εντατικής Θεραπείας
(ΜΕΘ) - Τροποποίηση άρθρου 32 ν. 4461/2017
Άρθρο 68 Καθορισμός των παθήσεων για τον διορισμό
επαγγελματιών υγείας που πάσχουν από παθήσεις - Τροποποίηση παρ. 11 άρθρου 20 ν. 2519/1997
Άρθρο 69 Σύσταση Επιτροπής ως αρμόδιας αρχής για
τους Κοινοποιημένους Οργανισμούς για τα ιατροτεχνολογικά προϊόντα (άρθρο 35 Κανονισμού (ΕΕ) 2017/745
και άρθρο 31 Κανονισμού (ΕΕ) και 2017/746)
Άρθρο 70 Υποχρεωτική ανίχνευση του διατροφικού
κινδύνου (nutritional risk screening) των ασθενών στα
νοσηλευτικά ιδρύματα που ανήκουν στο Εθνικό Σύστημα Υγείας ή στον ιδιωτικό τομέα, καθώς και στα νοσηλευτικά ιδρύματα/μονάδες που παρέχουν διατροφική
φροντίδα και υποστήριξη, είτε ανήκουν στο Εθνικό
Σύστημα Υγείας είτε στον ιδιωτικό τομέα - Προσθήκη
παρ. 2Α στο άρθρο 134 του ν. 4052/2012
Άρθρο 71 Δυνατότητα επιβολής πρόσθετης έκπτωσης
σε φάρμακα υψηλού κόστους - Τροποποίηση παρ. 2Α
άρθρου 87 ν. 4472/2017
Άρθρο 72 Καθορισμός ποσού έκπτωσης (rebate) για τα
ιατροτεχνολογικά προϊόντα και τα προϊόντα αντιδραστηρίων που προμηθεύονται τα νοσοκομεία του Εθνικού Συστήματος Υγείας και οι αποκεντρωμένες μονάδες αυτών,
το Ωνάσειο Καρδιοχειρουργικό Κέντρο, το Νοσοκομείο
Παπαγεωργίου και όλα τα δημόσια νοσοκομεία
Άρθρο 73 Ένταξη μη αποζημιούμενων φαρμάκων και
φαρμάκων με προέγκριση μέσω Συστήματος Ηλεκτρονικής Προέγκρισης Φαρμάκων στο Σύστημα Ηλεκτρονικής
Συνταγογράφησης του Φορέα «Ηλεκτρονική Διακυβέρνηση Κοινωνικής Ασφάλισης - Η.Δ.Ι.Κ.Α. Α.Ε.»
Άρθρο 74 Δυνατότητα άσκησης κλινικών καθηκόντων
ομότιμων και αφυπηρετησάντων καθηγητών ιατρικών
σχολών Ανώτατων Εκπαιδευτικών Ιδρυμάτων, πανεπιστημιακών κλινικών και εργαστηρίων
Άρθρο 75 Aνώτατο όριο συσκευασίας τελικών προϊόντων φαρμακευτικής κάνναβης με τη μορφή του ξηρού
ανθού συσκευασίας με σκοπό την εξαγωγή τους για ιατρικούς και φαρμακευτικούς σκοπούς - Τροποποίηση
παρ. 1 άρθρου 2ΙΒ του ν. 4139/2013
Άρθρο 76 Δυνατότητα απασχόλησης στον ιδιωτικό
τομέα και για ειδικευόμενους, επικουρικούς ιατρούς και
ιατρούς του Εθνικού Κέντρου Άμεσης Βοήθειας - Τροποποίηση περ. α’ παρ. 1 άρθρου 11 ν. 2889/2001
Άρθρο 77 Πιλοτικό πρόγραμμα ψηφιακής εκπαίδευσης και ενδυνάμωσης των ηλικιωμένων και των ατόμων
με αναπηρία
Άρθρο 78 Επείγουσες ρυθμίσεις - Παρατάσεις προθεσμιών
ΜΕΡΟΣ Ε’: ΕΞΟΥΣΙΟΔΟΤΙΚΕΣ, ΜΕΤΑΒΑΤΙΚΕΣ ΚΑΙ ΚΑΤΑΡΓΟΥΜΕΝΕΣ ΔΙΑΤΑΞΕΙΣ
ΚΕΦΑΛΑΙΟ Α’: ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 79 Εξουσιοδοτικές διατάξεις Μέρους Α’
Άρθρο 80 Εξουσιοδοτική διάταξη Μέρους Α’ - Τροποποίηση παρ. 2 και 3 άρθρου 13 ν. 3772/2009
Άρθρο 81 Εξουσιοδοτικές διατάξεις Μέρους Β’
Άρθρο 82 Εξουσιοδοτικές διατάξεις Μέρους Γ’
ΚΕΦΑΛΑΙΟ Β’: ΜΕΤΑΒΑΤΙΚΕΣ ΔΙΑΤΑΞΕΙΣ
Άρθρο 83 Μεταβατικές διατάξεις Μέρους Α’
Άρθρο 84 Μεταβατικές διατάξεις Μέρους Β’
ΚΕΦΑΛΑΙΟ Γ’: ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 85 Καταργούμενες διατάξεις Μέρους Α’
Άρθρο 86 Καταργούμενες διατάξεις Μέρους Β’
ΜΕΡΟΣ ΣΤ’: ΕΝΑΡΞΗ ΙΣΧΥΟΣ
Άρθρο 87 Έναρξη ισχύος
ΜΕΡΟΣ Α’
ΕΘΝΙΚΟ ΔΙΚΤΥΟ
ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
ΚΕΦΑΛΑΙΟ Α’
ΓΕΝΙΚΕΣ ΔΙΑΤΑΞΕΙΣ
Άρθρο 1
Σκοπός
Σκοπός του παρόντος Μέρους είναι:
α) η βελτίωση και προαγωγή της ψυχικής υγείας των
πολιτών,
β) η διασφάλιση της απρόσκοπτης πρόσβασής τους σε
όλες τις αναγκαίες υπηρεσίες ψυχικής υγείας, ανεξάρτητα
από την οικονομική, κοινωνική, επαγγελματική και ασφαλιστική τους κατάσταση και τον τόπο κατοικίας τους,
γ) η εξάλειψη των ανισοτήτων, των διακρίσεων και των
κοινωνικών αποκλεισμών,
δ) η ολοκλήρωση της αποασυλοποίησης, με προτεραιοποίηση της ψυχοκοινωνικής αποκατάστασης και
της κοινωνικής επανένταξης,
ε) η καταπολέμηση του κοινωνικού στίγματος, και
στ) η μείωση των αναμονών και των ακούσιων νοσηλειών.
Άρθρο 2
Αντικείμενο
Αντικείμενο του παρόντος Μέρους είναι η ριζική αναδιάρθρωση του συστήματος οργάνωσης και διοίκησης
υπηρεσιών ψυχικής υγείας, η αποκέντρωσή του και η
εκ νέου διάρθρωσή του σε ένα δίκτυο συνεργαζόμενων
δομών, μονάδων και υπηρεσιών, με επίκεντρο τα άτομα
που αντιμετωπίζουν προκλήσεις στην ψυχική τους υγεία
και ειδικότερα:
α) η δημιουργία και οργάνωση ενός Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.), που διαρθρώνεται σε Περιφερειακά Δίκτυα Υπηρεσιών Ψυχικής Υγείας (Πε.Δ.Υ.Ψ.Υ.), τα οποία λειτουργούν στις
Διοικήσεις Υγειονομικών Περιφερειών (Δ.Υ.Πε.) και
διοικούνται από τον Υποδιοικητή της οικείας Υγειονομικής Περιφέρειας (Υ.Πε.) που είναι αρμόδιος για
θέματα ψυχικής υγείας,
β) ο καθορισμός των εντασσόμενων στο Ε.Δ.Υ.Ψ.Υ. δομών του Εθνικού Συστήματος Υγείας (Ε.Σ.Υ.), καθώς και
των διασυνδεόμενων, συνεργαζόμενων και εποπτευόμενων φορέων παροχής υπηρεσιών ψυχικής υγείας του
άνω Δικτύου,
γ) η διασύνδεση των ανωτέρω δομών και φορέων
παροχής υπηρεσιών ψυχικής υγείας μεταξύ τους, αλλά
και με τους λοιπούς φορείς και δομές του Ε.Σ.Υ., για τη
στοχευμένη εισαγωγή, πορεία και ανακατεύθυνση των
ασθενών εντός του Δικτύου,
δ) η εξειδίκευση του τρόπου λειτουργίας του Ψυχιατρείου Κορυδαλλού και του Ψυχιατρικού Τμήματος
Γυναικών του Σωφρονιστικού Καταστήματος Ελεώνα
Θηβών εντός του Ε.Σ.Υ.,
ε) ο καθορισμός του πλαισίου αποζημίωσης των εποπτευόμενων ιδιωτικών φορέων παροχής υπηρεσιών
ψυχικής υγείας από τον Εθνικό Οργανισμό Παροχής
Υπηρεσιών Υγείας (Ε.Ο.Π.Υ.Υ.) και τους λοιπούς ασφαλιστικούς οργανισμούς δυνάμει συμβάσεων, η υπογραφή
και διατήρηση σε ισχύ των οποίων προϋποθέτει την τήρηση από μέρους τους ελάχιστων κριτηρίων λειτουργίας, ποιότητας και ασφάλειας των ωφελουμένων κατά
τη λειτουργία τους,
στ) η σύσταση Μητρώου Μονάδων Ψυχικής Υγείας
(Μ.Μ.Ψ.Υ.) νομικών προσώπων ιδιωτικού δικαίου, στο
οποίο εγγράφονται υποχρεωτικά και υπό την προϋπόθεση της τήρησης ελάχιστων αναγκαίων όρων και
προϋποθέσεων, τα νομικά πρόσωπα που ιδρύουν και
λειτουργούν Μονάδες Ψυχικής Υγείας (Μ.Ψ.Υ.) στον ιδιωτικό, κερδοσκοπικό και μη κερδοσκοπικό τομέα, για
τον αποτελεσματικότερο έλεγχο της ποιότητας των παρεχόμενων υπηρεσιών.
ΚΕΦΑΛΑΙΟ Β’
ΓΕΝΙΚΕΣ ΑΡΧΕΣ ΠΑΡΟΧΗΣ
ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 3
Υπηρεσίες Ψυχικής Υγείας
1. Υπηρεσίες Ψυχικής Υγείας (Υ.Ψ.Υ.) είναι το σύνολο
των ολοκληρωμένων υπηρεσιών εντός του Εθνικού Συστήματος Υγείας (Ε.Σ.Υ.), οι οποίες αποσκοπούν στην
παρακολούθηση, διατήρηση και βελτίωση της ψυχικής
υγείας του ανθρώπου.
2. Οι Υ.Ψ.Υ. απευθύνονται σε παιδιά και εφήβους με
ψυχικές διαταραχές, διαταραχές αυτιστικού τύπου,
νευροαναπτυξιακές διαταραχές και συνοδά μαθησιακά προβλήματα, σε ενήλικες με ψυχικές διαταραχές, σε
άτομα με άνοια και άλλες νευροεκφυλιστικές παθήσεις,
σε παιδιά, εφήβους και ενήλικες με σωματικές παθήσεις
που συνοδεύονται από σημαντικό ψυχικό συντελεστή,
όπως νεανικός διαβήτης, δερματοπάθειες και καρδιοπάθειες, καθώς και σε άτομα που ανήκουν σε ευπαθείς
κοινωνικά ομάδες. Οι Υ.Ψ.Υ. οργανώνονται σε τρεις (3)
βασικούς πυλώνες: α) την πρόληψη παθήσεων και την
προαγωγή της ψυχικής υγείας, β) την έγκαιρη διάγνωση, περίθαλψη και θεραπεία ψυχικών παθήσεων και
γ) την ψυχοκοινωνική αποκατάσταση και κοινωνική
επανένταξη των Ληπτών Υπηρεσιών Ψυχικής Υγείας
(Λ.Υ.Ψ.Υ.).
Ειδικότερα, οι ως άνω πυλώνες περιλαμβάνουν:
α) την εκτίμηση των αναγκών ψυχικής υγείας των
πολιτών, τον σχεδιασμό και την υλοποίηση μέτρων και
προγραμμάτων πρωτογενούς, δευτερογενούς και τριτογενούς πρόληψης ψυχικών νοσημάτων των πολιτών και
των ευπαθών ομάδων,
β) τις υπηρεσίες ψυχικής υγείας που παρέχονται στην
κοινότητα,
γ) την παροχή επείγουσας και εξειδικευμένης νοσοκομειακής φροντίδας ψυχικής υγείας,
δ) τη διαχείριση ασθενών με χρόνια ψυχικά νοσήματα,
με στοχευμένη κατεύθυνσή τους στις κατά περίπτωση
αναγκαίες υπηρεσίες ψυχικής υγείας,
ε) τη διασύνδεση, υπό την έννοια της παραπομπής,
της παρακολούθησης, του συντονισμού και, κατά περίπτωση, της συνδιαχείρισης περιστατικών με: εα) τις
δομές πρωτοβάθμιας, δευτεροβάθμιας και τριτοβάθμιας
φροντίδας υγείας και τις δομές ανακουφιστικής φροντίδας, εβ) τις υπηρεσίες και δομές αντιμετώπισης των
εξαρτήσεων, εγ) τις υπηρεσίες δημόσιας υγείας και εδ)
τις υπηρεσίες κοινωνικής φροντίδας,
στ) τις υπηρεσίες κατ’ οίκον νοσηλείας και ειδικής φροντίδας ψυχικής υγείας,
ζ) την πρόληψη παθήσεων και την προαγωγή της ψυχικής υγείας παιδιών και εφήβων και των οικογενειών
τους, την πρώιμη ανίχνευση, την έγκαιρη διάγνωση
και τη βέλτιστη θεραπευτική πορεία των διαταραχών
της ψυχικής τους υγείας, στο πλαίσιο μιας ολιστικής
προσέγγισης, μέσω της αναγκαίας για τον σκοπό αυτόν
στελέχωσης των δομών και υπηρεσιών από διεπιστημονική ομάδα,
η) τη διασύνδεση των δομών και υπηρεσιών ψυχικής
υγείας με το εκπαιδευτικό σύστημα, μέσω: ηα) του σχεδιασμού, της ανάπτυξης και υλοποίησης προγραμμάτων
ενημέρωσης και ευαισθητοποίησης σε θέματα ψυχικής
υγείας του μαθητικού πληθυσμού, των εκπαιδευτικών
όλων των βαθμίδων, των επαγγελματιών ψυχικής υγείας
και των οικογενειών και ηβ) της καθιέρωσης κοινών προτύπων, πρωτοκόλλων και διαδικασιών για τη διασφάλιση
της ευχερούς προσβασιμότητας σε υπηρεσίες ψυχικής
υγείας παιδιών και εφήβων,
θ) την ψυχιατροδικαστική, με ιδιαίτερη έμφαση στην
ανάπτυξη αποτελεσματικών παρεμβάσεων και στην
κοινωνική ένταξη ανηλίκων και νεαρών ενηλίκων παραβατών του νόμου,
ι) τις υπηρεσίες κοινοτικής φροντίδας, για την αντιμετώπιση των κρίσεων και φυσικών καταστροφών και των
απειλών δημόσιας υγείας,
ια) την οικονομική και κοινωνική ενσωμάτωση των
ατόμων με σοβαρά ψυχοκοινωνικά προβλήματα μέσω
της εργασίας, την ενεργητική ένταξη και παραμονή τους
στην αγορά εργασίας μέσω δομών και προγραμμάτων
υποστηριζόμενης απασχόλησης και επαγγελματικής
ένταξης,
ιβ) την οργάνωση και εφαρμογή δράσεων και προγραμμάτων για την καταπολέμηση του κοινωνικού στίγματος, με έμφαση στη διαπολιτισμική προσέγγιση,
ιγ) την ανάληψη πρωτοβουλιών και δράσεων για τη
διασφάλιση και την ενίσχυση των δικαιωμάτων, της αυτοεκπροσώπησης και της συνηγορίας των ατόμων με
ψυχικές παθήσεις,
ιδ) τη διασύνδεση με δομές, υπηρεσίες και φορείς
αρμοδιότητας άλλων Υπουργείων για την από κοινού
υλοποίηση μέτρων και προγραμμάτων πρόληψης και
θεραπείας, και
ιε) την ανάπτυξη της έρευνας και της καινοτομίας
στους παραπάνω τομείς, μέσω του σχεδιασμού και της
υλοποίησης πιλοτικών προγραμμάτων.
3. Οι Υ.Ψ.Υ. παρέχονται δωρεάν και ισότιμα σε όλο
τον πληθυσμό της χώρας, ανεξάρτητα από την οικονομική, κοινωνική, επαγγελματική, ασφαλιστική
κατάσταση και τον τόπο κατοικίας, σύμφωνα με τις
κείμενες διατάξεις, μέσα από το ενιαίο, αυτοτελές, καθολικό και αποκεντρωμένο Εθνικό Δίκτυο Υπηρεσιών
Ψυχικής Υγείας (Ε.Δ.Υ.Ψ.Υ.), που οργανώνεται, αναπτύσσεται και λειτουργεί σύμφωνα με τον παρόντα,
με βάση τις αρχές της τομεοποίησης και της κοινοτικής ψυχιατρικής, της προτεραιότητας της πρωτοβάθμιας φροντίδας, της εξωνοσοκομειακής περίθαλψης,
της αποϊδρυματοποίησης, της ψυχοκοινωνικής αποκατάστασης και κοινωνικής επανένταξης, της επαγγελματικής ένταξης, της συνέχειας της ψυχιατρικής
φροντίδας, καθώς και της πληροφόρησης και της εθελοντικής αρωγής της κοινότητας στην προαγωγή της
ψυχικής υγείας, της καταπολέμησης του κοινωνικού
στίγματος και της ενίσχυσης των δικαιωμάτων της
αυτοεκπροσώπησης και της συνηγορίας των ατόμων
με ψυχικές παθήσεις.
4. Οι δημόσιοι φορείς Υ.Ψ.Υ. δύνανται να συνεργάζονται με φορείς της τοπικής αυτοδιοίκησης, ιδιώτες παρόχους Υ.Ψ.Υ. και ιδιώτες ιατρούς για τη διασφάλιση της
πρόσβασης του συνόλου του πληθυσμού στις αναγκαίες
Υ.Ψ.Υ..
ΚΕΦΑΛΑΙΟ Γ’
ΣΥΣΤΑΣΗ ΕΘΝΙΚΟΥ ΔΙΚΤΥΟΥ
ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 4
Σύσταση Εθνικού Δικτύου
Υπηρεσιών Ψυχικής Υγείας
1. Στο Εθνικό Σύστημα Υγείας (Ε.Σ.Υ.) συστήνεται
Εθνικό Δίκτυο Υπηρεσιών Ψυχικής Υγείας (Ε.Δ.Υ.Ψ.Υ.).
Το Ε.Δ.Υ.Ψ.Υ. διαρθρώνεται σε Περιφερειακά Δίκτυα Υπηρεσιών Ψυχικής Υγείας (Πε.Δ.Υ.Ψ.Υ.), τα οποία λειτουργούν στις κατά τόπον αρμόδιες Διοικήσεις Υγειονομικών
Περιφερειών (Δ.Υ.Πε.).
2. Κάθε Πε.Δ.Υ.Ψ.Υ. αποτελείται από τις Μονάδες
Ψυχικής Υγείας (Μ.Ψ.Υ.) που ιδρύονται και λειτουργούν σύμφωνα με τον ν. 2716/1999 (Α’ 96) εντός των
ορίων της οικείας Υγειονομικής Περιφέρειας. Οι Μ.Ψ.Υ.
κάθε Πε.Δ.Υ.Ψ.Υ. παρέχουν ολοκληρωμένες Υπηρεσίες Ψυχικής Υγείας (Υ.Ψ.Υ.), συμπεριλαμβανομένης
της ακούσιας νοσηλείας, σε άτομα με ψυχικές διαταραχές που κατοικούν ή διαμένουν στην περιοχή
αρμοδιότητας της οικείας Δ.Υ.Πε.. Κατ’ εξαίρεση, σε
περιπτώσεις: α) επείγουσας ανάγκης, όπως φυσικών
καταστροφών, ανθρωπογενών κρίσεων, πανδημιών
και β) απουσίας ανάλογης Μονάδας Ψυχικής Υγείας
εντός των ορίων της οικείας Υ.Πε., οι Υ.Ψ.Υ. δύναται
να παρέχονται από Μ.Ψ.Υ. άλλων Πε.Δ.Υ.Ψ.Υ.. Σε κάθε
περίπτωση φροντίδας ατόμων με ψυχικές διαταραχές
από Μ.Ψ.Υ. άλλου Πε.Δ.Υ.Ψ.Υ., αυτή υποχρεούται να
ενημερώνει σχετικώς την κατά τόπον αρμόδια Μ.Ψ.Υ.
και να τα αναπέμπει σε αυτή μετά από τη λήξη της
παρεχόμενης φροντίδας.
Άρθρο 5
Συμπλήρωση σκοπού Διοικήσεων
Υγειονομικών Περιφερειών με την παροχή
υπηρεσιών ψυχικής υγείας - Τροποποίηση
άρθρου 2 ν. 3329/2005
Στο άρθρο 2 του ν. 3329/2005 (Α’ 81), περί του σκοπού
των Διοικήσεων Υγειονομικών Περιφερειών (Δ.Υ.Πε.),
επέρχονται οι ακόλουθες τροποποιήσεις: α) στην περ. β)
διαγράφονται οι λέξεις «και κοινωνικής αλληλεγγύης»,
β) προστίθενται περ. δ) και ε) και το άρθρο 2 διαμορφώνεται ως εξής:
«Άρθρο 2
Σκοπός της Δ.Υ.Πε.
Σκοπός της Δ.Υ.Πε. είναι:
α) Ο προγραμματισμός, συντονισμός, εποπτεία και
έλεγχος στα όρια της οικείας Υγειονομικής Περιφέρειας,
της λειτουργίας όλων των Φορέων Παροχής Υπηρεσιών
Υγείας (εφεξής Φ.Π.Υ.Υ.). Ως Φορείς Παροχής Υπηρεσιών
Υγείας ορίζονται οι ακόλουθοι:
(1) Νοσοκομεία, Κέντρα Υγείας.
(2) Κέντρα Ψυχικής Υγείας και Απεξάρτησης.
(3) Λοιπά νομικά πρόσωπα δημοσίου δικαίου και νομικά πρόσωπα ιδιωτικού δικαίου του δημόσιου τομέα,
που ασκούν δραστηριότητες στους τομείς υγείας και
κοινωνικής αλληλεγγύης και εποπτεύονται από τον
Υπουργό Υγείας.
β) Η υποβολή, προς τον Υπουργό Υγείας, εισηγήσεων,
μέτρων και προτάσεων που αποσκοπούν στην πληρέστερη και αποδοτικότερη παροχή υπηρεσιών υγείας
στον πληθυσμό της Περιφέρειάς τους.
γ) Η παρακολούθηση της εφαρμογής, από τις Διοικήσεις των εποπτευόμενων Φ.Π.Υ.Υ., της πολιτικής που
χαράσσεται από το Υπουργείο Υγείας.
δ) Η παροχή ολοκληρωμένων υπηρεσιών ψυχικής
υγείας και ο συντονισμός δράσεων και πολιτικών παροχής υπηρεσιών ψυχικής υγείας σε επίπεδο υγειονομικής
περιφέρειας.
ε) Η χορήγηση ιατρικών ειδικοτήτων σε ειδικευόμενους των οικείων Δομών Παροχής Υπηρεσιών Ψυχικής
Υγείας.»
ΚΕΦΑΛΑΙΟ Δ’
ΔΟΜΕΣ ΚΑΙ ΦΟΡΕΙΣ ΠΑΡΟΧΗΣ ΥΠΗΡΕΣΙΩΝ
ΨΥΧΙΚΗΣ ΥΓΕΙΑΣ ΤΟΥ ΕΘΝΙΚΟΥ ΔΙΚΤΥΟΥ
ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 6
Δομές παροχής υπηρεσιών ψυχικής υγείας του
Εθνικού Συστήματος Υγείας που εντάσσονται
στο Εθνικό Δίκτυο Υπηρεσιών Ψυχικής Υγείας
1. Από την ημερομηνία έναρξης της λειτουργίας του
Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.)
εντάσσονται σε αυτό ως Μονάδες Ψυχικής Υγείας (Μ.Ψ.Υ.)
του Εθνικού Συστήματος Υγείας (Ε.Σ.Υ.), υπό την έννοια
της παρ. 1 του άρθρου 4 του ν. 2716/1999 (Α’ 96) και
μεταφέρονται στις οικείες Διοικήσεις Υγειονομικών Περιφερειών (Δ.Υ.Πε.) του άρθρου 1 του ν. 3329/2005 (Α’ 81):
α) το σύνολο των μονάδων, τμημάτων και παραρτημάτων του νομικού προσώπου δημοσίου δικαίου με την
επωνυμία «Ψυχιατρικό Νοσοκομείο Αττικής», πλην: αα)
της Μονάδας Απεξάρτησης από τα Ναρκωτικά «18ΑΝΩ»,
αβ) της Μονάδας Απεξάρτησης από το Αλκοόλ και αγ)
της Μονάδας Σωματικής Αποτοξίνωσης - DETOX αυτού
που, σύμφωνα με την παρ. 1 του άρθρου 29, μεταφέρονται στον Εθνικό Οργανισμό Πρόληψης και Αντιμετώπισης Εξαρτήσεων (Ε.Ο.Π.Α.Ε.),
β) το σύνολο των μονάδων, τμημάτων και παραρτημάτων της αποκεντρωμένης οργανικής μονάδας, κατά
την έννοια του άρθρου 2 του ν. 4052/2012 (Α’ 41), «Ψυχιατρικό Νοσοκομείο Θεσσαλονίκης» του Ενιαίου Γενικού Νοσοκομείου Θεσσαλονίκης «Γ. ΠΑΠΑΝΙΚΟΛΑΟΥ»,
πλην: βα) του Προγράμματος Εναλλακτικής Θεραπείας
Εξαρτημένων Ατόμων «ΑΡΓΩ», ββ) του Τμήματος Αποκατάστασης Τοξικοεξαρτημένων «ΙΑΝΟΣ» και βγ) της Μονάδας Απεξάρτησης από Αλκοόλ, Φάρμακα και Τυχερά
Παιχνίδια αυτού που, σύμφωνα με την παρ. 1 του άρθρου
29, μεταφέρονται στον Εθνικό Οργανισμό Πρόληψης και
Αντιμετώπισης Εξαρτήσεων (Ε.Ο.Π.Α.Ε.),
γ) όλοι οι ψυχιατρικοί τομείς με τις δομές, κλινικές και
τμήματα που τους απαρτίζουν, καθώς και οι δομές ψυχικής υγείας των λοιπών Ιατρικών Τομέων των Γενικών
Νοσοκομείων του Εθνικού Συστήματος Υγείας (Ε.Σ.Υ.)
και των Πανεπιστημιακών Νοσοκομείων,
δ) το Κέντρο Παιδοψυχικής Υγιεινής (Κ.ΠΨ.Υ.) και οι
λοιπές δημόσιες Μονάδες Ψυχικής Υγείας (Μ.Ψ.Υ.),
ε) το Ψυχιατρείο Κρατουμένων Κορυδαλλού, που ιδρύθηκε με τον α.ν. 2349/1940 (Α’ 158) και εντάχθηκε στο
Ε.Σ.Υ. με το άρθρο 13 του ν. 3772/2009 (Α’ 112), και
στ) το υπό σύσταση Ψυχιατρικό Τμήμα Γυναικών
του Σωφρονιστικού Καταστήματος Ελεώνα Θηβών της
παρ. 4 του άρθρου 13 του ν. 2776/1999 (Α’ 291).
Από την ίδια ως άνω ημερομηνία καταργούνται: α) το
νομικό πρόσωπο δημοσίου δικαίου με την επωνυμία
«Ψυχιατρικό Νοσοκομείο Αττικής» και β) η αποκεντρωμένη οργανική μονάδα «Ψυχιατρικό Νοσοκομείο Θεσσαλονίκης».
2. Στο Ε.Δ.Υ.Ψ.Υ. εντάσσονται όλα τα παραρτήματα,
τα προγράμματα, τα Κέντρα Ψυχικής Υγείας (Κ.Ψ.Υ.), τα
Κοινοτικά Κέντρα Ψυχικής Υγείας Παιδιών και Εφήβων
(Κο.Κε.Ψυ.Π.Ε.), οι δημόσιες Μονάδες Ψυχοκοινωνικής
Αποκατάστασης (Μ.Ψ.Α.) και οι λοιπές αποκεντρωμένες
μονάδες που υπάγονται στις δομές της παρ. 1, συμπεριλαμβανομένης της Σχολής Ανώτερης Επαγγελματικής
Κατάρτισης (Σ.Α.Ε.Κ.) του Ψυχιατρικού Νοσοκομείου Αττικής.
3. Οι Δομές Παροχής Υπηρεσιών Ψυχικής Υγείας των
παρ. 1 και 2:
α) μεταφέρονται στην οργανωτική δομή των οικείων Δ.Υ.Πε. και λειτουργούν εφεξής ως αποκεντρωμένες
μονάδες τους. Ειδικά οι Διευθύνσεις και Υποδιευθύνσεις
Τεχνικών Υπηρεσιών τους, με όλα τα Τμήματά τους, καθώς και τα Τμήματα Τεχνικού και Βιοϊατρικής Τεχνολογίας μεταφέρονται στις ενιαίες Τεχνικές Υπηρεσίες των
οικείων Δ.Υ.Πε.. Σε περίπτωση έλλειψης επαρκών Μ.Ψ.Υ.,
επιμέρους Δομές Παροχής Υπηρεσιών Ψυχικής Υγείας
δύνανται είτε να υπάγονται σε άλλο Πε.Δ.Υ.Ψ.Υ. από αυτό
στο οποίο κατά τόπον ανήκουν, είτε να εξυπηρετούν τις
ανάγκες περισσότερων του ενός Πε.Δ.Υ.Ψ.Υ.,
β) δύνανται να τυγχάνουν παρακολούθησης στον προϋπολογισμό της Δ.Υ.Πε. στην οποία εντάσσονται,
γ) διασυνδέονται άμεσα επιστημονικά, λειτουργικά και
εκπαιδευτικά, υπό την έννοια της περ. ε) της παρ. 2 του
άρθρου 3, τόσο μεταξύ τους, όσο και με τους διασυνδεόμενους, συνεργαζόμενους και εποπτευόμενους φορείς
του Πε.Δ.Υ.Ψ.Υ., καθώς και με τα νοσοκομεία της οικείας
Υ.Πε. εντός της οποίας λειτουργούν και τα οποία αποτελούν Νοσοκομεία Αναφοράς, σύμφωνα με τα προβλεπόμενα στις κοινές υπουργικές αποφάσεις των περ. α),
γ) και δ) της παρ. 3 του άρθρου 79. Ειδικά οι δομές της
περ. γ) της παρ. 1 διασυνδέονται και σε επίπεδο προμηθειών φαρμακευτικού υλικού και λοιπού νοσοκομειακού
εξοπλισμού, φύλαξης και καθαριότητας των χώρων τους,
τροφοδοσίας και εστίασης με τα Γενικά Νοσοκομεία του
Ε.Σ.Υ. ή τα Πανεπιστημιακά Νοσοκομεία εντός των οποίων λειτουργούν, σύμφωνα με την απόφαση της περ. β)
της παρ. 3 του άρθρου 79, και
δ) συμμετέχουν με το σύνολο του προσωπικού τους
στο πρόγραμμα εφημεριών του Ε.Σ.Υ..
4. Οι δομές των παρ. 1 και 2 μεταφέρονται στις οικείες
Δ.Υ.Πε. με τον αντίστοιχο αριθμό κλινών βάσει του Οργανισμού των νοσοκομείων ή βάσει του αριθμού κλινών
που τους έχουν διατεθεί, εφόσον υπάγονται σε άλλον
ιατρικό τομέα πλην του ψυχιατρικού.
Άρθρο 7
Μεταφορά στις Διοικήσεις των Υγειονομικών
Υπηρεσιών των αρμοδιοτήτων, των
περιουσιακών στοιχείων και του προσωπικού
των δομών παροχής υπηρεσιών ψυχικής
υγείας του Εθνικού Συστήματος Υγείας που
εντάσσονται στο Εθνικό Δίκτυο Υπηρεσιών
Ψυχικής Υγείας
1. Με την έναρξη της λειτουργίας του Εθνικού Δικτύου
Υπηρεσιών Ψυχικής Υγείας (Ε.Δ.Υ.Ψ.Υ.):
α) Το πάσης φύσης μόνιμο και με σχέση εργασίας Ιδιωτικού Δικαίου Αορίστου Χρόνου, το επικουρικό και λοιπό
προσωπικό Ιδιωτικού Δικαίου Ορισμένου Χρόνου και το
προσωπικό με σχέση έμμισθης εντολής, καθώς και το νοσηλευτικό - εκπαιδευτικό προσωπικό που απασχολείται
στις δομές του άρθρου 6, πλην των δομών της περ. γ)
της παρ. 1 του ιδίου άρθρου, μεταφέρεται αυτοδικαίως
με την ίδια σχέση εργασίας, ίδια κατηγορία, κλάδο/ειδικότητα και ταυτόχρονη μεταφορά της θέσης τους, στις
οικείες Δ.Υ.Πε. και καθίσταται αυτοδικαίως προσωπικό
των οικείων Δ.Υ.Πε.. Για το προσωπικό που υπηρετεί σε
προσωποπαγείς θέσεις συστήνονται στις Δ.Υ.Πε. αντίστοιχες προσωποπαγείς θέσεις. Το προσωπικό του δεύτερου εδαφίου καταλαμβάνει την πρώτη κενή οργανική
θέση ίδιας σχέσης εργασίας, κατηγορίας και κλάδου, που
θα κενωθεί.
β) Το μόνιμο και με σχέση εργασίας Ιδιωτικού Δικαίου
Αορίστου Χρόνου, το επικουρικό και λοιπό προσωπικό
Ιδιωτικού Δικαίου Ορισμένου Χρόνου κλάδου ιατρών,
ψυχολόγων, εργοθεραπευτών και λογοθεραπευτών που
υπηρετεί αποκλειστικά στους Ψυχιατρικούς Τομείς των
Γενικών Νοσοκομείων του Εθνικού Συστήματος Υγείας (Ε.Σ.Υ.) και των Πανεπιστημιακών Νοσοκομείων και
στις δομές, κλινικές και τμήματα που τους απαρτίζουν,
καθώς και στις δομές ψυχικής υγείας λοιπών Ιατρικών
Τομέων των ως άνω νοσοκομείων, που εντάσσονται στο
Ε.Δ.Υ.Ψ.Υ. σύμφωνα με την περ. γ) της παρ. 1 του άρθρου
6, μεταφέρονται αυτοδικαίως με την ίδια σχέση εργασίας, ίδια κατηγορία, κλάδο/ειδικότητα και ταυτόχρονη
μεταφορά της θέσης τους, στις οικείες Δ.Υ.Πε. και καθίσταται αυτοδικαίως προσωπικό των οικείων Δ.Υ.Πε.. Για
το προσωπικό που υπηρετεί σε προσωποπαγείς θέσεις
συστήνονται στις Δ.Υ.Πε. αντίστοιχες προσωποπαγείς θέσεις. Το προσωπικό του δεύτερου εδαφίου καταλαμβάνει
την πρώτη κενή οργανική θέση ίδιας σχέσης εργασίας,
κατηγορίας και κλάδου, που θα κενωθεί.
Για την αυτοδίκαιη μεταφορά του προσωπικού των
περ. α) και β) εκδίδονται διαπιστωτικές πράξεις της αρμόδιας Υπηρεσίας της οικείας Δ.Υ.Πε., οι οποίες ισχύουν
από την 1η.1.2025 για όλες τις έννομες συνέπειες και,
στην περίπτωση του επικουρικού προσωπικού και του
προσωπικού Ιδιωτικού Δικαίου Ορισμένου Χρόνου, διαρκούν έως τη λήξη της σύμβασής του. Με την πράξη
του τέταρτου εδαφίου ή όμοια πράξη διενεργείται και η
μεταφορά των κενών οργανικών θέσεων του προσωπικού των δομών του άρθρου 6.
2. α) Το νοσηλευτικό προσωπικό που υπηρετεί στα
Γενικά και Πανεπιστημιακά νοσοκομεία της περ. γ) της
παρ. 1 του άρθρου 6 δύναται να μεταφερθεί, με ταυτόχρονη μεταφορά της οργανικής του θέσης στην οικεία
Δ.Υ.Πε., μετά από αίτησή του η οποία υποβάλλεται εντός
δύο (2) μηνών από την έναρξη ισχύος του παρόντος,
στην αρμόδια Διεύθυνση των Γενικών ή Πανεπιστημιακών Νοσοκομείων όπου υπηρετεί. Για το προσωπικό
που υπηρετεί σε προσωποπαγείς θέσεις συστήνονται
στις Δ.Υ.Πε. αντίστοιχες προσωποπαγείς θέσεις. Το προσωπικό του δεύτερου εδαφίου καταλαμβάνει την πρώτη
κενή οργανική θέση ίδιας σχέσης εργασίας, κατηγορίας
και κλάδου, που θα κενωθεί. Για τη μεταφορά του προσωπικού εκδίδονται διαπιστωτικές πράξεις της αρμόδιας
Υπηρεσίας της οικείας Δ.Υ.Πε., οι οποίες ισχύουν από την
1η.1.2025 για όλες τις έννομες συνέπειες.
β) Το προσωπικό λοιπών κλάδων που υπηρετεί στους
Ψυχιατρικούς Τομείς των Γενικών Νοσοκομείων του
Ε.Σ.Υ. και των Πανεπιστημιακών Νοσοκομείων και στις
δομές, κλινικές και τμήματα που τους απαρτίζουν, καθώς
και στις δομές ψυχικής υγείας λοιπών Ιατρικών Τομέων
των ιδίων ως άνω νοσοκομείων της περ. γ) της παρ. 1
του άρθρου 6 δύναται να μεταφερθεί, με ταυτόχρονη
μεταφορά της οργανικής του θέσης στην οικεία Δ.Υ.Πε.,
μετά από αίτησή του, η οποία υποβάλλεται εντός δύο
(2) μηνών από την έναρξη ισχύος του παρόντος, στην
αρμόδια Διεύθυνση των Γενικών ή Πανεπιστημιακών
Νοσοκομείων όπου υπηρετεί. Για τη μεταφορά του προσωπικού εκδίδονται διαπιστωτικές πράξεις της αρμόδιας
Υπηρεσίας της οικείας Δ.Υ.Πε., οι οποίες ισχύουν από την
1η.1.2025 για όλες τις έννομες συνέπειες.
γ) Σε περίπτωση μη κάλυψης των αναγκών των μεταφερόμενων ψυχιατρικών τμημάτων και κλινικών σε
νοσηλευτικό και πάσης φύσης προσωπικό, αυτές εξακολουθούν να καλύπτονται από τα Γενικά Νοσοκομεία
του Ε.Σ.Υ. και τα Πανεπιστημιακά Νοσοκομεία εντός των
οποίων λειτουργούν.
3. Οι μόνιμοι νοσηλευτές κλάδου ΤΕ και ΠΕ, οι οποίοι
δεν διαθέτουν την ειδικότητα της Νοσηλευτικής Ψυχικής
Υγείας και μεταφέρονται, σύμφωνα με τις παρ. 1 και 2, στις
οικείες Δ.Υ.Πε., δικαιούνται να αιτηθούν και να λάβουν την
ειδικότητα της Νοσηλευτικής Ψυχικής Υγείας, εφόσον:
α) έχουν συμπληρώσει, μέχρι την έναρξη λειτουργίας
του Ε.Δ.Υ.Ψ.Υ., δεκαοκτώ (18) μήνες προϋπηρεσίας σε
δομή ψυχικής υγείας του Ε.Σ.Υ. ή
β) παρέχουν αποδεδειγμένα τις υπηρεσίες τους στις
δομές παροχής υπηρεσιών ψυχικής υγείας του Ε.Δ.Υ.Ψ.Υ.,
επί δεκαοκτώ (18) μήνες αδιαλείπτως, κατόπιν επιτυχούς
συμμετοχής τους στις εξετάσεις της παρ. 4 του άρθρου
59 και υπό τους λοιπούς όρους και προϋποθέσεις των
άρθρων 58 και 59 του ν. 4690/2020 (Α’ 104), κατά παρέκκλιση όσων ορίζονται στο πέμπτο εδάφιο της παρ. 12
του άρθρου 58 του ν. 4690/2020.
4. Οι ειδικευόμενοι ιατροί που υπηρετούν στις δομές
του άρθρου 6 μεταφέρονται αυτοδικαίως με την ίδια
σχέση εργασίας και ταυτόχρονη μεταφορά των θέσεών
τους στις οικείες Δ.Υ.Πε., με εξαίρεση το Ενιαίο Γενικό
Νοσοκομείο Θεσσαλονίκης «Γ. ΠΑΠΑΝΙΚΟΛΑΟΥ», από
το οποίο μεταφέρονται αυτοδικαίως στην οικεία Δ.Υ.Πε.
οι ειδικευόμενοι των ειδικοτήτων της Ψυχιατρικής Ενηλίκων και της Ψυχιατρικής Παίδων και Εφήβων. Για τη
μεταφορά τους εκδίδονται διαπιστωτικές πράξεις της
αρμόδιας Υπηρεσίας της οικείας Δ.Υ.Πε., οι οποίες ισχύουν από την 1η.1.2025 για όλες τις έννομες συνέπειες.
Οι υπηρετούντες ειδικευόμενοι των λοιπών ειδικοτήτων
του Ενιαίου Γενικού Νοσοκομείου Θεσσαλονίκης «Γ. ΠΑΠΑΝΙΚΟΛΑΟΥ» παραμένουν στον φορέα του οποίου τη
θέση καταλαμβάνουν, ήτοι είτε στο Γ.Ν. Παπανικολάου
είτε στην οικεία Δ.Υ.Πε, όπου μεταφέρεται η αποκεντρωμένη οργανική μονάδα «Ψυχιατρικό Νοσοκομείο Θεσσαλονίκης», με τη δυνατότητα εκατέρωθεν μετακίνησής
τους ως υπεράριθμων από και προς τον άλλο φορέα για
τη συμπλήρωση του υπολοίπου αιτούμενου χρόνου της
ειδικότητας, με απόφαση του Διοικητή της αρμόδιας
Υ.Πε.. Η ίδια δυνατότητα δίνεται και στους ιατρούς που
αναμένουν την τοποθέτησή τους μέχρι την έναρξη ισχύος του παρόντος.
5. Οι ειδικευόμενοι της Νοσηλευτικής Ψυχικής Υγείας
που υπηρετούν στις δομές του άρθρου 6 μεταφέρονται
αυτοδικαίως με την ίδια σχέση εργασίας και ταυτόχρονη
μεταφορά των θέσεών τους στις οικείες Δ.Υ.Πε.. Για τη
μεταφορά τους εκδίδονται διαπιστωτικές πράξεις της
αρμόδιας Υπηρεσίας της οικείας Δ.Υ.Πε., οι οποίες ισχύουν από την 1η.1.2025 για όλες τις έννομες συνέπειες.
6. α) Από την κατάργηση του νομικού προσώπου «Ψυχιατρικό Νοσοκομείο Αττικής» και της αποκεντρωμένης
οργανικής μονάδας «Ψυχιατρικό Νοσοκομείο Θεσσαλονίκης», τα κινητά και ακίνητα περιουσιακά στοιχεία
τους περιέρχονται αυτοδικαίως στην οικεία Δ.Υ.Πε., στην
οποία αυτά εντάσσονται ως αποκεντρωμένες οργανικές
μονάδες και η οποία υπεισέρχεται ως καθολική διάδοχος σε όλα τα εμπράγματα και ενοχικά δικαιώματα και
τις υποχρεώσεις αυτών. Οι εκκρεμείς δίκες συνεχίζονται
αυτοδικαίως από την οικεία Δ.Υ.Πε. ή κατά αυτής, χωρίς
καμία ειδικότερη διατύπωση από μέρους της για τη συνέχιση και χωρίς να επέρχεται βίαιη διακοπή της δίκης.
β) Η Τριμελής Επιτροπή Καταγραφής και Απογραφής
που συστήνεται με την απόφαση της περ. β) της παρ. 4
του άρθρου 79 για την καταγραφή και απογραφή των
πάσης φύσεως περιουσιακών στοιχείων που περιέρχονται αυτοδικαίως στη Δ.Υ.Πε. από το καταργούμενο
νομικό πρόσωπο «Ψυχιατρικό Νοσοκομείο Αττικής» και
την καταργούμενη αποκεντρωμένη οργανική μονάδα
«Ψυχιατρικό Νοσοκομείο Θεσσαλονίκης», αποτελείται
από τον Προϊστάμενο και ένα (1) στέλεχος των Οικονομικών Υπηρεσιών της οικείας Δ.Υ.Πε. και, αντίστοιχα,
από τους Προϊστάμενους των Διευθύνσεων Διοικητικών
Υπηρεσιών του καταργούμενου «Ψυχιατρικού Νοσοκομείου Αττικής» και της καταργούμενης αποκεντρωμένης
οργανικής μονάδας «Ψυχιατρικό Νοσοκομείο Θεσσαλονίκης» ή, εναλλακτικά, από στέλεχος των Οικονομικών
Υπηρεσιών των Νοσοκομείων που αυτοί υποδεικνύουν.
Για την υποβοήθηση του έργου της Επιτροπής δύναται
να ανατίθεται η διεκπεραίωση συγκεκριμένων διαδικασιών και ενεργειών σε ορκωτούς λογιστές. Η Επιτροπή
ολοκληρώνει το έργο της καταγραφής και απογραφής
μέσα σε προθεσμία έξι (6) μηνών από τη σύστασή της.
Η απόφαση έγκρισης του Διοικητή της περ. β) της παρ. 4
του άρθρου 79, η οποία συνοδεύεται από απόσπασμα
της εγκεκριμένης έκθεσης που περιγράφει τα αποκτώμενα κατά κυριότητα από τη Δ.Υ.Πε. ακίνητα, καθώς και
τα λοιπά εμπράγματα δικαιώματα επί ακινήτων, αποτελεί
τον τίτλο για την καταχώρισή τους στο αρμόδιο κτηματολογικό γραφείο ή υποθηκοφυλακείο ατελώς. Τα ταμειακά
υπόλοιπα και τα υπόλοιπα τραπεζικών λογαριασμών των
καταργούμενων νομικών προσώπων μεταφέρονται με
την απόφαση της περ. γ) της παρ. 4 του άρθρου 79.
7. Οι αρμοδιότητες των Δομών του άρθρου 6 συνεχίζουν να ασκούνται από τις Δ.Υ.Πε., στην οργανωτική
δομή των οποίων εντάσσονται. Οι Δ.Υ.Πε. εκδίδουν Οργανισμό ή τροποποιούν τον υφιστάμενο, λαμβανομένης
υπόψη της μεταφοράς και ενσωμάτωσης σε αυτές των
ως άνω Δομών.
8. Τα εκτελούμενα χρηματοδοτούμενα ή συγχρηματοδοτούμενα από εθνικούς ή ευρωπαϊκούς πόρους ή διεθνείς οργανισμούς προγράμματα ή έργα
ή υπηρεσίες των Δομών του άρθρου 6 συνεχίζουν να
υλοποιούνται από τις υπηρεσίες της οικείας Δ.Υ.Πε.,
υπό καθεστώς καθολικής διαδοχής ως προς τα δικαιώματα και τις υποχρεώσεις που έχουν αναληφθεί. Στις
υποχρεώσεις και στα δικαιώματα αυτά συμπεριλαμβάνονται και όσα απορρέουν από συμβάσεις έργου
μέχρι τη λήξη τους. Οι συμβάσεις ορισμένου χρόνου
του προσωπικού που απασχολείται στο πλαίσιο των
προγραμμάτων αυτών, ανανεώνονται από τον καθολικό διάδοχο, σύμφωνα με την παρ. 2 του άρθρου 38
του ν. 4765/2021 (Α’ 6).
9. Συμβάσεις που έχουν καταρτιστεί με συμβαλλόμενους το καταργούμενο νομικό πρόσωπο «Ψυχιατρικό
Νοσοκομείο Αττικής» και τρίτους, ιδίως εκμισθωτές
και προμηθευτές, ή αφορούν και εκτελούνται από την
καταργούμενη αποκεντρωμένη οργανική μονάδα «Ψυχιατρικό Νοσοκομείο Θεσσαλονίκης», ή από τις λοιπές
δομές παροχής υπηρεσιών ψυχικής υγείας που εντάσσονται στο Ε.Δ.Υ.Ψ.Υ., σύμφωνα με την παρ. 1, εξακολουθούν να ισχύουν έως τη λήξη τους και παράγουν
δικαιώματα και υποχρεώσεις έναντι των Δ.Υ.Πε. που
υπεισέρχονται αυτοδικαίως σε αυτές.
Άρθρο 8
Διασυνδεόμενοι Φορείς Παροχής
Υπηρεσιών Ψυχικής Υγείας του Εθνικού
Δικτύου Υπηρεσιών Ψυχικής Υγείας
Από την ημερομηνία έναρξης της λειτουργίας του
Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.):
1. Το Ψυχιατρικό Νοσοκομείο Αττικής «ΔΡΟΜΟΚΑΪΤΕΙΟ», το οποίο αποτελεί Μονάδα Ψυχικής Υγείας (Μ.Ψ.Υ.)
του Εθνικού Συστήματος Υγείας (Ε.Σ.Υ.), υπό την έννοια
της παρ. 1 του άρθρου 4 του ν. 2716/1999 (Α’ 96), συμπεριλαμβανομένου και του συνόλου των παραρτημάτων
και των Αποκεντρωμένων Δομών και Μονάδων Ψυχικής
Υγείας που υπάγονται σε αυτό:
α) παύει να διασυνδέεται διοικητικά, υπό την έννοια
της παρ. 10 του άρθρου 13 του ν. 2889/2001 (Α’ 37), και
της παρ. 11 του άρθρου 66 του ν. 3984/2011 (Α’ 150), με
το καταργούμενο, σύμφωνα με την παρ. 1 του άρθρου
6, νομικό πρόσωπο δημοσίου δικαίου με την επωνυμία
«Ψυχιατρικό Νοσοκομείο Αττικής»,
β) διασυνδέεται εφεξής, υπό την έννοια της περ. ε) της
παρ. 2 του άρθρου 3, με τις δομές παροχής υπηρεσιών
ψυχικής υγείας της οικείας Δ.Υ.Πε και τους λοιπούς διασυνδεόμενους, συνεργαζόμενους και εποπτευόμενους
φορείς του Περιφερειακού Δικτύου Υπηρεσιών Ψυχικής
Υγείας (Πε.Δ.Υ.Ψ.Υ.), στην τοπική αρμοδιότητα του οποίου υπάγεται, και συγκεκριμένα: βα) λειτουργικά με τη
συμμετοχή του στο πρόγραμμα εφημεριών του Εθνικού
Συστήματος Υγείας και στη διαδικασία μεταφοράς και
υποδοχής ασθενών στο πλαίσιο ακούσιων νοσηλειών,
σύμφωνα με τα άρθρα 96 και 96 Α του ν. 2071/1992
(Α’ 123), και ββ) επιστημονικά και εκπαιδευτικά, ως αναγνωρισμένο Κέντρο Εκπαίδευσης για τη χορήγηση ιατρικών και νοσηλευτικών ειδικοτήτων,
γ) δύναται να διασυνδέεται με άλλο ή, παράλληλα και
με άλλο, Πε.Δ.Υ.Ψ.Υ. από το κατά τόπον αρμόδιο, εφόσον
αυτό απαιτείται για την ομαλή λειτουργία του Δικτύου.
2. Το Ελληνικό Κέντρο Ψυχικής Υγιεινής και Ερευνών (Ε.Κε.Ψ.Υ.Ε.), το οποίο σύμφωνα με την παρ. 2 του
άρθρου 30 του ν. 3329/2005 (Α’ 81) έχει ενταχθεί στις
Μονάδες Ψυχικής Υγείας της παρ. 1 του άρθρου 4 του
ν. 2716/1999, συμπεριλαμβανομένου και του συνόλου
των Αποκεντρωμένων Δομών Ψυχικής Υγείας που υπάγονται σε αυτό:
α) υπάγεται στον έλεγχο και την εποπτεία του αρμοδίου για θέματα ψυχικής υγείας Υποδιοικητή της οικείας
Υ.Πε., ως προς την ποιότητα των παρεχόμενων υπηρεσιών ψυχικής υγείας των Μονάδων Ψυχικής Υγείας που
ιδρύει και λειτουργεί εντός των ορίων της Υγειονομικής
Περιφέρειας ευθύνης του, και
β) διασυνδέεται, υπό την έννοια της περ. ε) της παρ. 2
του άρθρου 3, άμεσα, επιστημονικά, λειτουργικά και εκπαιδευτικά, με τις δομές παροχής υπηρεσιών ψυχικής
υγείας των οικείων Δ.Υ.Πε. και τους λοιπούς διασυνδεόμενους, συνεργαζόμενους και εποπτευόμενους φορείς
των Πε.Δ.Υ.Ψ.Υ., στην τοπική αρμοδιότητα των οποίων
υπάγονται οι επιμέρους δομές του, και συγκεκριμένα:
βα) λειτουργικά, συμπεριλαμβανομένης της δυνατότητας
μετακίνησης του πάσης φύσης προσωπικού του προς τις
δομές παροχής Υ.Ψ.Υ. του άρθρου 6 και αντιστρόφως, και
ββ) επιστημονικά και εκπαιδευτικά, ως αναγνωρισμένο Κέντρο Εκπαίδευσης για τη χορήγηση ιατρικών ειδικοτήτων.
Άρθρο 9
Συνεργαζόμενος Φορέας Παροχής
Υπηρεσιών Ψυχικής Υγείας του Εθνικού
Δικτύου Υπηρεσιών Ψυχικής Υγείας
Από την ημερομηνία έναρξης της λειτουργίας του
Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.)
το Αιγινήτειο Νοσοκομείο διασυνδέεται, υπό την έννοια
της περ. ε) της παρ. 2 του άρθρου 3, με τις δομές παροχής
υπηρεσιών ψυχικής υγείας της οικείας Διοίκησης Υγειονομικής Περιφέρειας και τους λοιπούς διασυνδεόμενους
και εποπτευόμενους φορείς του Περιφερειακού Δικτύου
Υπηρεσιών Ψυχικής Υγείας, στην τοπική αρμοδιότητα
του οποίου υπάγεται:
α) λειτουργικά με τη συμμετοχή του στο πρόγραμμα
εφημεριών του Εθνικού Συστήματος Υγείας, και
β) εκπαιδευτικά με τη χορήγηση ιατρικών και νοσηλευτικών ειδικοτήτων.
Άρθρο 10
Εποπτευόμενοι Φορείς Παροχής
Υπηρεσιών Ψυχικής Υγείας Ιδιωτικού Δικαίου
κερδοσκοπικού και μη κερδοσκοπικού
χαρακτήρα του Εθνικού Δικτύου Υπηρεσιών
Ψυχικής Υγείας
1. Εποπτευόμενοι φορείς του Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.) είναι, από την ημερομηνία έναρξης της λειτουργίας του, οι κατωτέρω ιδιώτες
πάροχοι Υπηρεσιών Ψυχικής Υγείας (Υ.Ψ.Υ.) και ιδιωτικοί
φορείς παροχής Υ.Ψ.Υ. κερδοσκοπικού και μη κερδοσκοπικού χαρακτήρα:
α) οι ιδιωτικές ψυχιατρικές κλινικές που ιδρύθηκαν
και λειτουργούν νομίμως σύμφωνα με τα π.δ. 247/1991
(Α’ 93) και 517/1991 (Α’ 202) και τον ν. 4600/2019 (Α’ 43),
β) τα νομικά πρόσωπα ιδιωτικού δικαίου Ν.Π.Ι.Δ.)
που ιδρύουν και λειτουργούν Μονάδες Ψυχικής Υγείας (Μ.Ψ.Υ.), σύμφωνα με το άρθρο 11 του ν. 2716/1999
(Α’ 96), για τις Μ.Ψ.Υ. που ιδρύουν και λειτουργούν στο
πλαίσιο του άρθρου αυτού,
γ) οι Κοινωνικοί Συνεταιρισμοί Περιορισμένης Ευθύνης
(Κοι.Σ.Π.Ε.) του άρθρου 12 του ν. 2716/1999, και
δ) οι συμβεβλημένοι με τον Ε.Ο.Π.Υ.Υ. και άλλους ασφαλιστικούς οργανισμούς ιδιώτες ψυχίατροι, παιδοψυχίατροι και λοιποί επαγγελματίες ψυχικής υγείας.
2. Οι φορείς της παρ. 1 διασυνδέονται, υπό την έννοια
της περ. ε) της παρ. 2 του άρθρου 3, άμεσα επιστημονικά, λειτουργικά και εκπαιδευτικά με τις δομές παροχής υπηρεσιών ψυχικής υγείας της οικείας Δ.Υ.Πε. και
τους λοιπούς διασυνδεόμενους, συνεργαζόμενους και
εποπτευόμενους φορείς του Περιφερειακού Δικτύου
Υπηρεσιών Ψυχικής Υγείας (Πε.Δ.Υ.Ψ.Υ.), στην τοπική
αρμοδιότητα του οποίου υπάγονται.
3. Ειδικά οι φορείς της περ. β) της παρ. 1:
α) υπάγονται στον έλεγχο και την εποπτεία του αρμόδιου για θέματα ψυχικής υγείας Υποδιοικητή της οικείας
Υ.Πε., ως προς τον τρόπο λειτουργίας των Μ.Ψ.Υ. που
ιδρύουν και λειτουργούν, σύμφωνα με το άρθρο 11 του
ν. 2716/1999, εντός των ορίων της Υγειονομικής Περιφέρειας ευθύνης του και την ποιότητα των παρεχόμενων
υπηρεσιών ψυχικής υγείας εντός αυτών,
β) συνδέονται και διαλειτουργούν υποχρεωτικά μέσω
του Πληροφοριακού Συστήματος Επιδημιολογικής Παρακολούθησης και Θεραπευτικής Διαχείρισης του άρθρου 57 και μέσω ενιαίου συστήματος ενδοεπιχειρησιακού σχεδιασμού, και
γ) εγγράφονται υποχρεωτικά στο Μητρώο Μονάδων
Ψυχικής Υγείας Νομικών Προσώπων Ιδιωτικού Δικαίου
του άρθρου 11 Β του ν. 2716/1999.
4. Ειδικά στους ασθενείς των φορέων της περ. δ) της
παρ. 1 δύναται να παρέχεται ειδική πρόσβαση σε νοσηλευτικές και λοιπές υπηρεσίες του Πε.Δ.Υ.Ψ.Υ..
ΚΕΦΑΛΑΙΟ Ε’
ΟΡΓΑΝΑ ΔΙΟΙΚΗΣΗΣ ΚΑΙ ΔΙΑΡΘΡΩΣΗ ΕΘΝΙΚΟΥ
ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 11
Ορισμός Υποδιοικητή Υγειονομικής
Περιφέρειας αρμοδίου για θέματα
ψυχικής υγείας - Προσθήκη άρθρου 3Α
στον ν. 3329/2005
Μετά από το άρθρο 3 του ν. 3329/2005 (Α’ 81), περί
των οργάνων διοίκησης της Υγειονομικής Περιφέρειας,
προστίθεται άρθρο 3Α ως εξής:
«Άρθρο 3Α
Ορισμός Υποδιοικητή Υγειονομικής
Περιφέρειας αρμοδίου για θέματα
ψυχικής υγείας
1. Ένας (1) εκ των δύο (2) Υποδιοικητών κάθε Υγειονομικής Περιφέρειας (Υ.Πε.) ορίζεται αρμόδιος για θέματα
ψυχικής υγείας, διοικεί το οικείο Περιφερειακό Δίκτυο
Υπηρεσιών Ψυχικής Υγείας (Πε.Δ.Υ.Ψ.Υ.) και αναλαμβάνει
τον προγραμματισμό, τον συντονισμό, την εποπτεία και
τον έλεγχο της λειτουργίας όλων των δομών και φορέων
παροχής Υπηρεσιών Ψυχικής Υγείας (Υ.Ψ.Υ.) του Δικτύου
του.
2. Ο Υποδιοικητής της Υ.Πε. που είναι αρμόδιος για
θέματα ψυχικής υγείας, έχει τις ακόλουθες αρμοδιότητες:
α) Σχεδιάζει, προγραμματίζει, οργανώνει, συντονίζει
και ελέγχει την εφαρμογή των πολιτικών ψυχικής υγείας,
που εκπονούνται από και ασκούνται στην Υ.Πε. ευθύνης
του, στο πλαίσιο της γενικότερης πολιτικής υγείας και
έχει την ευθύνη της οργάνωσης, του συντονισμού, του
ελέγχου και της εύρυθμης λειτουργίας όλων των παρεχόμενων υπηρεσιών ψυχικής υγείας εντός του οικείου
Πε.Δ.Υ.Ψ.Υ.,
β) καταρτίζει και ενημερώνει σε μηνιαία βάση τον
χάρτη ψυχικής υγείας, τμήμα του χάρτη υγείας και κοινωνικής αλληλεγγύης της περ. 2 της παρ. 5 του άρθρου
3 της Υ.Πε. ευθύνης του και υλοποιεί επιδημιολογικές
μελέτες ψυχικής υγείας,
γ) εκπονεί ετησίως το επιχειρησιακό σχέδιο δράσης
για την παροχή υπηρεσιών ψυχικής υγείας στην Υ.Πε.
ευθύνης του, τμήμα του επιχειρησιακού σχεδίου δράσης για την παροχή υπηρεσιών υγείας και κοινωνικής
αλληλεγγύης της περ. 3 της παρ. 5 του άρθρου 3, καθώς
επίσης και το ετήσιο επιχειρησιακό σχέδιο διαχείρισης
των τοπικών κρίσεων και έκτακτων αναγκών σε επίπεδο
ψυχικής υγείας, μέρος του ετήσιου επιχειρησιακού σχεδίου αντιμετώπισης έκτακτων αναγκών της περ. 3 της
παρ. 5 του άρθρου 3 και τα υποβάλλει στον Διοικητή
της οικείας Υ.Πε. προς ένταξή τους στα επιχειρησιακά
σχέδια της Δ.Υ.Πε.,
δ) υποβάλλει προς τον Διοικητή της οικείας Υ.Πε. ετήσιο πρόγραμμα εκτέλεσης έργων ψυχικής υγείας και παροχής υπηρεσιών ψυχικής υγείας, το οποίο ενσωματώνεται στο ετήσιο πρόγραμμα εκτέλεσης έργων και παροχής
υπηρεσιών της περ. 22 της παρ. 5 του άρθρου 3, αφού
λάβει υπόψη τις προτάσεις των φορέων του Πε.Δ.Υ.Ψ.Υ.,
ε) εισηγείται προς τον Διοικητή της οικείας Υ.Πε. το
πρόγραμμα προμηθειών για τις ανάγκες των παρεχόμενων υπηρεσιών ψυχικής υγείας εντός των διοικητικών
ορίων ευθύνης του, καθώς και τις τροποποιήσεις του,
προς ένταξή του στο Ενιαίο Πρόγραμμα Προμηθειών
της Δ.Υ.Πε.,
στ) παρακολουθεί και ελέγχει σε μηνιαία βάση την
ορθή εκτέλεση των επιμέρους κονδυλίων ψυχικής υγείας του προϋπολογισμού της οικείας Δ.Υ.Πε. και την εν
γένει οικονομική λειτουργία των δομών και φορέων του
Πε.Δ.Υ.Ψ.Υ.,
ζ) εισηγείται, δια του Διοικητή της οικείας Υ.Πε., προς
τον Υπουργό Υγείας, ο οποίος αποφασίζει την ανέγερση, επέκταση, αναδιάταξη και ανακατανομή των δομών
όλων των φορέων παροχής υπηρεσιών ψυχικής υγείας
του Πε.Δ.Υ.Ψ.Υ.,
η) εισηγείται, δια του Διοικητή της οικείας Υ.Πε., στον
Υπουργό Υγείας, είτε τη δημιουργία νέων δομών και
υπηρεσιών στο Πε.Δ.Υ.Ψ.Υ., στους διασυνδεόμενους με
αυτό Φορείς και στα Νομικά Πρόσωπα Ιδιωτικού Δικαίου
που ιδρύουν και λειτουργούν Μονάδες Ψυχικής Υγείας (Μ.Ψ.Υ.), σύμφωνα με το άρθρο 11 του ν. 2716/1999
(Α’ 96), είτε την τροποποίηση και εξειδίκευση της λειτουργίας υφισταμένων,
θ) επεξεργάζεται και εγκρίνει τους Εσωτερικούς Κανονισμούς Λειτουργίας και τους Οργανισμούς των φορέων
παροχής υπηρεσιών ψυχικής υγείας αρμοδιότητάς του
και τους υποβάλλει, μέσω του Διοικητή της Υ.Πε., προς
έγκριση στο Κεντρικό Συμβούλιο Υγειονομικών Περιφερειών (Κε.Συ.Πε), εξαιρουμένων του Ψυχιατρείου Κρατουμένων Κορυδαλλού και του Ψυχιατρικού Τμήματος
Γυναικών του Σωφρονιστικού Καταστήματος Ελεώνα
Θηβών, τα θέματα εσωτερικής λειτουργίας και ασφάλειας των οποίων ρυθμίζονται από τον Σωφρονιστικό
Κώδικα (ν. 2776/1999, Α’ 291), τον Κανονισμό Ασφαλείας
των Σωφρονιστικών Καταστημάτων και τον Εσωτερικό
Κανονισμό Λειτουργίας τους,
ι) ελέγχει την ποιότητα των υπηρεσιών που παρέχονται από τις Μ.Ψ.Υ. του ιδιωτικού, κερδοσκοπικού και μη,
τομέα, οι οποίες ιδρύονται και λειτουργούν σύμφωνα με
το άρθρο 11 του ν. 2716/1999 και υπάγονται στην αρμοδιότητά του, εκδίδει, μετά από έγκριση σκοπιμότητας
του Υπουργού Υγείας, τροποποιεί και ανακαλεί την άδεια
ίδρυσης και λειτουργίας τους,
ια) εισηγείται στον Διοικητή της οικείας Υ.Πε. τον συνολικό ετήσιο προγραμματισμό των προσλήψεων προσωπικού των Διευθύνσεων Ψυχικής Υγείας, καθώς και
των αποκεντρωμένων μονάδων παροχής υπηρεσιών
ψυχικής υγείας της Δ.Υ.Πε. και των διασυνδεόμενων Φορέων του οικείου Πε.Δ.Υ.Ψ.Υ.,
ιβ) εισηγείται προς τον Υπουργό Υγείας την προκήρυξη και επαναπροκήρυξη θέσεων ιατρών των δομών
παροχής υπηρεσιών ψυχικής υγείας του Πε.Δ.Υ.Ψ.Υ και
των διασυνδεόμενων με αυτό Φορέων και αποφασίζει
την παράταση παραμονής ειδικευόμενων ιατρών σε
αυτούς, κατ’ ανάλογη εφαρμογή της περ. 9 της παρ. 5
του άρθρου 3,
ιγ) υποβάλλει προς τον Διοικητή της οικείας Υ.Πε. πρόταση πρόσληψης επικουρικού προσωπικού για την κάλυψη επιτακτικών αναγκών του δικτύου του, προς ένταξή
της στη συνολική πρόταση πρόσληψης επικουρικού
προσωπικού της Δ.Υ.Πε.,
ιδ) προΐσταται των Διευθύνσεων Ψυχικής Υγείας της
οικείας Δ.Υ.Πε. και των αποκεντρωμένων μονάδων παροχής υπηρεσιών ψυχικής υγείας αυτής, ασκεί τον ιεραρχικό και πειθαρχικό έλεγχο της περ. δ) της παρ. 1 και της
περ. δ) της παρ. 2 του άρθρου 11 επί του προσωπικού
τους, καθώς και επί του προσωπικού των λοιπών φορέων
του Πε.Δ.Υ.Ψ.Υ., παρακολουθεί την παροχή υπηρεσιών
ψυχικής υγείας και μπορεί να αναθέτει τη διενέργεια
Ένορκης Διοικητικής Εξέτασης σε οποιονδήποτε υπάλληλο αυτών,
ιε) αποτελεί το αρμόδιο όργανο για την τοποθέτηση
των Προϊσταμένων των Διευθύνσεων και των Τμημάτων Ψυχικής Υγείας της οικείας Δ.Υ.Πε., καθώς και των
Προϊσταμένων των Διευθύνσεων, Υποδιευθύνσεων και
Τμημάτων των αποκεντρωμένων μονάδων παροχής υπηρεσιών ψυχικής υγείας αυτής. Ειδικά για την πλήρωση
της θέσης του Προϊσταμένου της Διεύθυνσης Ιατρικής
Ψυχικής Υγείας της οικείας Δ.Υ.Πε. ορίζει έναν από τους
τρεις (3) πρώτους του πίνακα αξιολόγησης των υποψη
φίων που του υποβάλει το Ε.Συ.Ψ.Υ., σύμφωνα με την
περ. στ’ της παρ. 4 του άρθρου 6Β του παρόντος, χωρίς να
δεσμεύεται από τη σειρά εγγραφής, κατ’ ανάλογη εφαρμογή της παρ. 1 του άρθρου 7 του ν. 2889/2001 (Α’ 37),
ιστ) αναθέτει προσωρινά καθήκοντα Προϊσταμένου
στις Διευθύνσεις Ψυχικής Υγείας της οικείας Δ.Υ.Πε. και
τα Τμήματα αυτής, καθώς και στις Διευθύνσεις, Υποδιευθύνσεις και Τμήματα των αποκεντρωμένων μονάδων
παροχής υπηρεσιών ψυχικής υγείας αυτής, μέχρι την
οριστική πλήρωση των θέσεων και ορίζει τους αναπληρωτές προϊσταμένους σύμφωνα με το άρθρο 87 του
Κώδικα Δημόσιων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. (ν. 3528/2007, Α’ 26),
ιζ) εκδίδει τις αποφάσεις ή εντολές μετακίνησης του
προσωπικού των Διευθύνσεων Ψυχικής Υγείας, κατόπιν εισήγησης των Προϊσταμένων αυτών, καθώς και του
προσωπικού των αποκεντρωμένων μονάδων παροχής
υπηρεσιών ψυχικής υγείας της οικείας Δ.Υ.Πε.,
ιη) εγκρίνει το ετήσιο και μηνιαίο πρόγραμμα των εφημεριών του ιατρικού προσωπικού και των υπερωριών,
νυχτερινών και εξαιρέσιμων του λοιπού προσωπικού
που απασχολείται στις αποκεντρωμένες μονάδες παροχής υπηρεσιών ψυχικής υγείας της Δ.Υ.Πε. και στους
λοιπούς φορείς παροχής υπηρεσιών ψυχικής υγείας του
οικείου Πε.Δ.Υ.Ψ.Υ. και συμμετέχει στο εν λόγω πρόγραμμα εφημεριών, το οποίο του υποβάλλει ο Προϊστάμενος
της Διεύθυνσης Ιατρικής Ψυχικής Υγείας και τις τροποποιήσεις αυτού,
ιθ) εισηγείται προς τον Διοικητή της οικείας Υ.Πε. το
ύψος και τις τροποποιήσεις ή αναμορφώσεις της επιχορηγήσης για την κάλυψη του κόστους των εφημεριών
του ιατρικού και λοιπού επιστημονικού προσωπικού,
καθώς και των ωρών υπερωριακής απασχόλησης και εργασίας κατά τις νυχτερινές ώρες και εξαιρέσιμες ημέρες
του λοιπού προσωπικού των αποκεντρωμένων μονάδων
της Δ.Υ.Πε. και των λοιπών φορέων παροχής υπηρεσιών
ψυχικής υγείας του οικείου Πε.Δ.Υ.Ψ.Υ., που συμμετέχουν
στο πρόγραμμα εφημεριών,
κ) εισηγείται προς τον Διοικητή της οικείας Υ.Πε. τον
ετήσιο αναλυτικό προϋπολογισμό προμηθειών των Διευθύνσεων Ψυχικής Υγείας της οικείας Δ.Υ.Πε.,
κα) εγκρίνει τη σκοπιμότητα και τον τρόπο χρηματοδότησης για την εκπόνηση μελετών, την υλοποίηση
έργων και την παροχή τεχνικών και λοιπών συναφών
επιστημονικών υπηρεσιών για τη βελτίωση και ανάπτυξη
κτιριακών υποδομών ψυχικής υγείας εντός της οικείας Δ.Υ.Πε., για την προμήθεια ηλεκτρομηχανολογικού
εξοπλισμού αυτών, την προμήθεια παντός τύπου αναλώσιμου υλικού και την ανάθεση υπηρεσιών κατά ΚΑΕ
προϋπολογισμού μέχρι του ποσού των σαράντα πέντε
χιλιάδων (45.000) ευρώ, κατ’ ανάλογη εφαρμογή των
περ. β) και γ) της παρ. 2 του άρθρου 79 του ν. 4915/2022
(Α’ 63) και της περ. 9 της παρ. 6 και της περ. 17 της παρ. 8
του άρθρου 7 του παρόντος,
κβ) αποστέλλει, εντός του πρώτου τριμήνου κάθε
έτους, προς τον Διοικητή της οικείας Υ.Πε. τα αναγκαία
στοιχεία των δομών παροχής υπηρεσιών ψυχικής υγείας
ευθύνης του, για τη σύνταξη της ετήσιας έκθεσης πεπραγμένων της Δ.Υ.Πε.,
κγ) συγκροτεί το Επιστημονικό Συμβούλιο Ψυχικής
Υγείας (Ε.Συ.Ψ.Υ.) της οικείας Δ.Υ.Πε. του άρθρου 6Β,
κδ) συγκροτεί τις επιστημονικές επιτροπές συνεπικούρησης του Ε.Συ.Ψ.Υ.,
κε) συγκροτεί ομάδες εργασίας ή επιτροπές για τη μελέτη, εισήγηση ή παροχή γνωμοδοτήσεων σε θέματα
που αναφέρονται στη δραστηριότητα των δομών και φορέων παροχής υπηρεσιών ψυχικής υγείας του Πε.Δ.Υ.Ψ.Υ.,
καθώς και για τον σχεδιασμό και τη διαχείριση των προγραμμάτων και των δράσεων αυτών,
κστ) ασκεί έλεγχο νομιμότητας των πράξεων όλων
των υπηρεσιών των Διευθύνσεων Ψυχικής Υγείας της
οικείας Δ.Υ.Πε., των αποκεντρωμένων μονάδων της και
των λοιπών φορέων παροχής του Πε.Δ.Υ.Ψ.Υ., οι οποίες
του κοινοποιούνται υποχρεωτικώς, και
κζ) ασκεί όλες τις αρμοδιότητες που του αναθέτει με
αποφάσεις του, ο Διοικητής της οικείας Υ.Πε., καθώς και
όποια άλλη αρμοδιότητα του αναθέσει με απόφασή του
ο Υπουργός Υγείας, σύμφωνα με το έβδομο εδάφιο της
παρ. 2 του άρθρου 3.
3. Ο ανωτέρω Υποδιοικητής δύναται, με απόφασή του,
να μεταβιβάζει σε ιεραρχικά υφιστάμενά του όργανα, την
εξουσία να υπογράφουν, με εντολή του, πράξεις ή άλλα
έγγραφα της αρμοδιότητάς του και να ασκούν συγκεκριμένες αρμοδιότητές του. Με την απόφαση του πρώτου
εδαφίου, η οποία είναι ελεύθερα ανακλητή, εν όλω ή εν
μέρει, ο Υποδιοικητής καθορίζει την έκταση, τα όρια και
τη χρονική διάρκεια της εκχώρησης των ανατιθεμένων
αρμοδιοτήτων ή της εξουσιοδότησης υπογραφής και
δύναται να ορίζει ότι διατηρεί τη δυνατότητα παράλληλης άσκησης των μεταβιβαζόμενων αρμοδιοτήτων.»
Άρθρο 12
Αρμοδιότητες Διοικητή Υγειονομικής
Περιφέρειας - Τροποποίηση παρ. 5
άρθρου 3 ν. 3329/2005
Στην παρ. 5 του άρθρου 3 του ν. 3329/2005 (Α’ 81),
περί οργάνων διοίκησης της Υγειονομικής Περιφέρειας
(Υ.Πε.), επέρχονται οι ακόλουθες τροποποιήσεις: α) επικαιροποείται η ονομασία των Φορέων Παροχής Υπηρεσιών Υγείας, β) το εισαγωγικό εδάφιο αντικαθίσταται, γ)
στην περ. 2 πριν από τη λέξη «του» προστίθεται η λέξη
«ευθύνης» και μετά η φράση «ενσωματώνοντας σε αυτόν
τον χάρτη ψυχικής υγείας που καταρτίζει και ενημερώνει
σε μηνιαία βάση ο αρμόδιος για θέματα ψυχικής υγείας
Υποδιοικητής», δ) στην περ. 3 προστίθεται η φράση «κατόπιν προηγούμενης έγκρισης και ενσωμάτωσης σε αυτά
του επιχειρησιακού σχεδίου δράσης για την παροχή υπηρεσιών ψυχικής υγείας και του ετήσιου επιχειρησιακού
σχεδίου διαχείρισης των τοπικών κρίσεων και έκτακτων
αναγκών σε επίπεδο ψυχικής υγείας που εκπονεί ο αρμόδιος για θέματα ψυχικής υγείας Υποδιοικητής», ε) στην
περ. 5 προστίθεται δεύτερο εδάφιο, στ) η περ. 8 αντικαθίσταται, ζ) στο τέλος της περ. 13 προστίθεται η φράση
«μετά από προηγούμενη έγκριση αντίστοιχης εισήγησης
του αρμόδιου για θέματα ψυχικής υγείας Υποδιοικητή
για το ιατρικό και λοιπό προσωπικό των δομών και φορέων παροχής υπηρεσιών ψυχικής υγείας του οικείου
Πε.Δ.Υ.Ψ.Υ. που συμμετέχουν στο πρόγραμμα εφημερι
ών», και η) στο τέλος της περ. 22 προστίθεται η φράση
«και εγκρίνει το ετήσιο πρόγραμμα εκτέλεσης έργων
ψυχικής υγείας και παροχής υπηρεσιών ψυχικής υγείας,
που του υποβάλλει ο αρμόδιος για θέματα ψυχικής υγείας Υποδιοικητής» και η παρ. 5 διαμορφώνεται ως εξής:
«5. Με την επιφύλαξη των αρμοδιοτήτων που με βάση
το άρθρο 3Α ανατίθενται και ασκούνται από τον Υποδιοικητή της Υ.Πε., αρμόδιο για θέματα ψυχικής υγείας, ο
Διοικητής της Υ.Πε. έχει τις ακόλουθες αρμοδιότητες:
1. Σχεδιάζει, προγραμματίζει, οργανώνει, συντονίζει
και ελέγχει την εφαρμογή των πολιτικών υγείας και κοινωνικής αλληλεγγύης, που εκπονούνται και ασκούνται
στην Περιφέρεια ευθύνης του, στο πλαίσιο της γενικότερης πολιτικής υγείας.
2. Καταρτίζει και ενημερώνει σε μηνιαία βάση το χάρτη
υγείας και κοινωνικής αλληλεγγύης της Περιφέρειας ευθύνης του, ενσωματώνοντας σε αυτόν τον χάρτη ψυχικής
υγείας που καταρτίζει και ενημερώνει σε μηνιαία βάση
ο αρμόδιος για θέματα ψυχικής υγείας Υποδιοικητής.
3. Καταρτίζει ετησίως το επιχειρησιακό σχέδιο δράσης για την παροχή υπηρεσιών υγείας στην Περιφέρειά
του, καθώς επίσης και το ετήσιο επιχειρησιακό σχέδιο
αντιμετώπισης έκτακτων αναγκών, κατόπιν προηγούμενης έγκρισης και ενσωμάτωσης σε αυτά του επιχειρησιακού σχεδίου δράσης για την παροχή υπηρεσιών
ψυχικής υγείας και του ετήσιου επιχειρησιακού σχεδίου
διαχείρισης των τοπικών κρίσεων και έκτακτων αναγκών
σε επίπεδο ψυχικής υγείας που εκπονεί ο αρμόδιος για
θέματα ψυχικής υγείας Υποδιοικητής, και τα υποβάλλει
το αργότερο την 1η Σεπτεμβρίου κάθε έτους, προς έγκριση στο Κεντρικό Συμβούλιο Υγειονομικών Περιφερειών
(ΚΕ.Σ.ΥΠΕ.), μετά από γνωμοδότηση της Ολομέλειας του
οικείου Συμβουλίου Υγειονομικής Περιφέρειας (Σ.Υ.ΠΕ.).
4. Εισηγείται στον Υπουργό Υγείας, ο οποίος και αποφασίζει την ίδρυση, μείωση, συγχώνευση ή μεταφορά
μονάδων ή τμημάτων των Φ.Π.Υ.Υ. της οικείας Περιφέρειας.
5. Εγκρίνει την ανέγερση, επέκταση, αναδιάταξη και
ανακατανομή των κτιριακών και λοιπών υποδομών των
φορέων της Περιφέρειάς του. Ομοίως εγκρίνει, μετά από
σχετική εισήγηση του αρμόδιου για θέματα ψυχικής υγείας Υποδιοικητή, τη δημιουργία νέων δομών και υπηρεσιών στο οικείο Περιφερειακό Δίκτυο Υπηρεσιών Ψυχικής
Υγείας, στους διασυνδεόμενους με αυτό Φορείς και στα
νομικά πρόσωπα ιδιωτικού δικαίου που ιδρύουν και λειτουργούν Μονάδες Ψυχικής Υγείας (Μ.Ψ.Υ.), σύμφωνα
με το άρθρο 11 του ν. 2716/1999 (Α’ 96) και την τροποποίηση και εξειδίκευση της λειτουργίας υφισταμένων.
6. Επεξεργάζεται, αξιολογεί και εγκρίνει τις προτάσεις των Φ.Π.Υ.Υ. της Περιφέρειάς του, σχετικά με τους
Οργανισμούς τους και τις υποβάλλει προς έγκριση στο
Κεντρικό Συμβούλιο Υγειονομικών Περιφερειών.
7. Επεξεργάζεται και αξιολογεί, σε σχέση με το στρατηγικό και επιχειρησιακό σχεδιασμό, όλες τις προτάσεις
και αιτήματα των Φ.Π.Υ.Υ. της Περιφέρειάς του και τα
υποβάλλει ανάλογα στα αρμόδια όργανα.
8. Εισηγείται στον Υπουργό Υγείας τον συνολικό ετήσιο προγραμματισμό των προσλήψεων προσωπικού για
τη Δ.Υ.Πε. και τους Φ.Π.Υ.Υ. της Περιφέρειάς του, μετά
από προηγούμενη έγκριση και ένταξη σε αυτόν του
συνολικού ετήσιου προγραμματισμού των προσλήψεων προσωπικού των Διευθύνσεων Ψυχικής Υγείας της
Δ.Υ.Πε., των αποκεντρωμένων μονάδων παροχής Υ.Ψ.Υ.
αυτής, καθώς και των διασυνδεόμενων με το οικείο
Πε.Δ.Υ.Ψ.Υ. Φορέων. Ομοίως, υποβάλλει στον Υπουργό Υγείας συνολική πρόταση πρόσληψης επικουρικού
προσωπικού της Υγειονομικής Περιφέρειας ευθύνης
του, μετά από έγκριση και ενσωμάτωση της πρότασης
του αρμόδιου για θέματα ψυχικής υγείας Υποδιοικητή για πρόσληψη επικουρικού προσωπικού προς τον
σκοπό της κάλυψης επιτακτικών αναγκών του οικείου
Πε.Δ.Υ.Ψ.Υ..
9. Εγκρίνει, εντός μηνός από τότε που κενούται η θέση,
την επαναπροκήρυξη θέσεων ιατρών του Ε.Σ.Υ. και την
παράταση παραμονής ειδικευόμενων ιατρών, σύμφωνα
με τις ισχύουσες διατάξεις.
10. Αποφασίζει την τοποθέτηση των Προϊσταμένων
Διευθύνσεων, Τμημάτων και Γραφείων της Δ.Υ.Πε., καθώς
και των Προϊσταμένων Διευθύνσεων, Υποδιευθύνσεων
και Τομέων των Φ.Π.Υ.Υ..
11. Αναθέτει προσωρινά καθήκοντα Προϊσταμένου
Διεύθυνσης, Τμημάτων και Γραφείων της Δ.Υ.Πε., μέχρι
πληρώσεως αυτών.
12. Παρακολουθεί και ελέγχει σε μηνιαία βάση την
ορθή εκτέλεση των προϋπολογισμών και την εν γένει
οικονομική λειτουργία των φορέων της περιοχής ευθύνης του.
13. Γνωμοδοτεί στον Υπουργό Υγείας για το ύψος της
επιχορηγήσεως των Φ.Π.Υ.Υ. της Περιφέρειάς του για την
κάλυψη του κόστους των εφημεριών του ιατρικού και
λοιπού επιστημονικού προσωπικού, των ωρών υπερωριακής απασχόλησης και εργασίας κατά τις νυχτερινές
ώρες και εξαιρέσιμες ημέρες του λοιπού προσωπικού
των Φ.Π.Υ.Υ., καθώς και του προσωπικού της Δ.Υ.Πε., μετά
από προηγούμενη έγκριση αντίστοιχης εισήγησης του
αρμόδιου για θέματα ψυχικής υγείας Υποδιοικητή για
το ιατρικό και λοιπό προσωπικού των δομών και φορέων παροχής υπηρεσιών ψυχικής υγείας του οικείου
Πε.Δ.Υ.Ψ.Υ. που συμμετέχουν στο πρόγραμμα εφημεριών.
14. Συντάσσει ετήσια έκθεση πεπραγμένων της Δ.Υ.Πε.
και των Φ.Π.Υ.Υ. ευθύνης του, την οποία υποβάλλει στο
Υπουργείο Υγείας.
15. Συγκροτεί ομάδες εργασίας ή επιτροπές για τη μελέτη, εισήγηση ή παροχή γνωμοδοτήσεων σε θέματα
που αναφέρονται στη δραστηριότητα της Δ.Υ.Πε. και
των Φ.Π.Υ.Υ. ευθύνης του.
16. Ασκεί έλεγχο νομιμότητας των πράξεων των
Φ.Π.Υ.Υ. της Περιφέρειάς του, οι οποίες του κοινοποιούνται υποχρεωτικώς.
17. Εκπροσωπεί τη Δ.Υ.Πε. δικαστικώς και εξωδίκως,
διορίζει πληρεξούσιους δικηγόρους και μπορεί να αναθέτει την εκπροσώπησή της σε έναν εκ των Υποδιοικητών της Δ.Υ.Πε..
18. Ενεργεί ως Γενικός Διευθυντής της Δ.Υ.Πε. κατά τις
οικείες διατάξεις του ισχύοντος Υπαλληλικού Κώδικα,
ασκεί ιεραρχικό και πειθαρχικό έλεγχο και μπορεί να
αναθέτει τη διενέργεια Ένορκης Διοικητικής Εξέτασης
σε οποιονδήποτε υπάλληλο των φορέων ευθύνης του.
19. Αποφασίζει για τη διάθεση σε άλλους φορείς του
μη αναγκαίου υλικού των Φ.Π.Υ.Υ. ευθύνης του, κατόπιν
γνωμοδότησης της Συντονιστικής Επιτροπής του Συμβουλίου της Υγειονομικής Περιφέρειας (Σ.Υ.ΠΕ.).
20. Αποφασίζει για τη σύσταση, αυτοτελώς ή από
κοινού με τους Διοικητές άλλων Υγειονομικών Περιφερειών, Ανωνύμων Εταιριών, που το μετοχικό τους κεφάλαιο ανήκει κατά ποσοστό εκατό τοις εκατό (100%) σε
μία ή περισσότερες Δ.Υ.Πε. και έχουν σκοπό τη μελέτη,
κατασκευή ή συντήρηση κτιριακών υποδομών και του
συναφούς εξοπλισμού, τη διενέργεια διαγωνισμών για τη
σύναψη συμβάσεων, καθώς και την ανάπτυξη άλλων κοινών υποστηρικτικών λειτουργιών, όπως η φροντίδα για
την καθαριότητα, φύλαξη, διαχείριση νοσοκομειακών
αποβλήτων ή την τροφοδοσία των Φ.Π.Υ.Υ. της Υγειονομικής Περιφέρειας, εξαιρουμένων των νοσηλευτικών
και ιατρικών υπηρεσιών.
21. Εκδίδει τις αποφάσεις ή εντολές μετακίνησης των
Υποδιοικητών των Δ.Υ.Πε., καθώς και των Διοικητών και
Αναπληρωτών Διοικητών των εποπτευόμενων Νοσοκομείων.
22. Καταρτίζει τον ετήσιο αναλυτικό προϋπολογισμό
προμηθειών της Περιφέρειάς του, αφού λάβει υπόψη
του τους αντίστοιχους προϋπολογισμούς των φορέων
της αρμοδιότητάς του. Τον ετήσιο αναλυτικό προϋπολογισμό προμηθειών της Περιφέρειάς του, ομού μετά των
αντίστοιχων αναλυτικών προϋπολογισμών των φορέων
αρμοδιότητάς του, υποβάλλει προς έγκριση στο Υπουργείο Υγείας, το αργότερο μέχρι την 1η Σεπτεμβρίου κάθε
έτους. Επίσης, υποβάλλει στο Υπουργείο Υγείας ετήσιο
πρόγραμμα εκτέλεσης έργων και παροχής υπηρεσιών,
αφού λάβει υπόψη του τις προτάσεις των φορέων της
αρμοδιότητάς του και εγκρίνει το ετήσιο πρόγραμμα
εκτέλεσης έργων ψυχικής υγείας και παροχής υπηρεσιών ψυχικής υγείας, που του υποβάλλει ο αρμόδιος για
θέματα ψυχικής υγείας Υποδιοικητής.
23. Ο προϋπολογισμός προμηθειών, όπως και το πρόγραμμα έργων και υπηρεσιών εκτελούνται, σύμφωνα με
τις ισχύουσες κατά περίπτωση διατάξεις, με τα ακόλουθα
χρηματικά όρια κατά περίπτωση:
(α) Για κάθε προμήθεια, έργο ή υπηρεσία άνω του
ποσού των διακοσίων τριάντα τεσσάρων χιλιάδων
(234.000) ευρώ ετησίως, η αρμοδιότητα διενέργειας
της προμήθειας, εκτέλεσης του έργου ή παροχής της
υπηρεσίας ανήκει στο Υπουργείο Υγείας. Με απόφαση
του Υπουργού Υγείας η εν λόγω αρμοδιότητα δύναται να
ανατεθεί κατά περίπτωση σε νομικό πρόσωπο δημοσίου
δικαίου του Υπουργείου Υγείας.
(β) Κάθε προμήθεια, έργο ή υπηρεσία άνω του ποσού
των εκατό χιλιάδων (100.000) ευρώ και μέχρι του ποσού
των διακοσίων τριάντα τεσσάρων χιλιάδων (234.000)
ευρώ ετησίως, εγκρίνεται από συνιστώμενη, σε κάθε
Δ.Υ.Πε. με απόφαση του Διοικητή της, Μόνιμη Επιτροπή Δαπανών και Προμηθειών, που αποτελείται από τον
Διοικητή, ο οποίος είναι και Πρόεδρός της και αναπληρώνεται από έναν εκ των δύο Υποδιοικητών της Δ.Υ.Πε.,
έναν εκπρόσωπο των εργαζομένων και τον αναπληρωτή
του, που εκλέγονται από το σύνολο των εργαζομένων
στη Δ.Υ.Πε., έναν εκπρόσωπο των Ιατρών της Υγειονομικής Περιφέρειας και τον αναπληρωτή του που ορίζονται με απόφαση του Πανελλήνιου Ιατρικού Συλλόγου,
εκτός αν στη Δ.Υ.Πε. λειτουργεί Πανεπιστημιακή Κλινική,
οπότε μετέχει εκπρόσωπος του μεγαλύτερου Ιατρικού
Τμήματος που ορίζεται από αυτήν, ενώ ο αναπληρωτής
του ορίζεται από την Πανεπιστημιακή Κλινική του αμέσως μεγαλύτερου Ιατρικού Τμήματος. Με απόφαση του
Υπουργού Οικονομίας και Οικονομικών και του Υπουργού Υγείας καθορίζεται το ύψος και οι όροι καταβολής
αποζημίωσης στα μέλη της Επιτροπής Δαπανών και
Προμηθειών.
(γ) Ο Διοικητής της Δ.Υ.Πε. είναι αρμόδιος μέχρι ποσού εκατό χιλιάδων (100.000) ευρώ ετησίως και για το
σύνολο των σχετικών κωδικών, για καθένα αντικείμενο
προμήθειας, έργου ή υπηρεσίας που προβλέπεται στον
Προϋπολογισμό.
(δ) Το Διοικητικό Συμβούλιο του υπαγόμενου στη
Δ.Υ.Πε. φορέα, κατόπιν εισήγησης του Προέδρου είναι
αρμόδιο, μέχρι ποσού σαράντα πέντε χιλιάδων (45.000)
ευρώ ετησίως και για το σύνολο των σχετικών κωδικών,
για καθένα αντικείμενο προμήθειας, έργου ή υπηρεσίας
που προβλέπεται στον Προϋπολογισμό.
(ε) Ο Διοικητής φορέα υπαγόμενου στη Δ.Υ.Πε. είναι
αρμόδιος μέχρι ποσού δεκαπέντε χιλιάδων (15.000)
ευρώ ετησίως και για το σύνολο των σχετικών κωδικών,
για καθένα αντικείμενο προμήθειας, έργου ή υπηρεσίας, που προβλέπεται στον Προϋπολογισμό. Οι τροποποιήσεις των ετήσιων προϋπολογισμών της Δ.Υ.Πε. και
των φορέων που υπάγονται σε αυτήν ισχύουν μετά την
έγκρισή τους από το Υπουργείο Υγείας.
24. Με απόφαση του Υπουργού Υγείας μπορεί να
καθορίζονται ο τρόπος σύνταξης και τα στοιχεία που
πρέπει να αναγράφονται στους προϋπολογισμούς των
Δ.Υ.Πε. και των υπαγόμενων σε αυτές φορέων, πέραν
αυτών που επιβάλλονται από άλλες διατάξεις, όπως επίσης και η σύνταξη εκθέσεων επί των προϋπολογισμών
αυτών και της εκτέλεσής τους από Ορκωτούς Ελεγκτές,
που ορίζονται με τις ίδιες αποφάσεις.
25. Τις αρμοδιότητες που ασκούσε το Διοικητικό Συμβούλιο της Δ.Υ.Πε. και ο Αντιπρόεδρος του Διοικητικού
Συμβουλίου της Δ.Υ.Πε., όπως τροποποιούνται με το
παρόν, ασκούν εφεξής ο Διοικητής και οι Υποδιοικητές
της Δ.Υ.Πε..»
Άρθρο 13
Επιστημονικό Συμβούλιο Ψυχικής Υγείας Προσθήκη άρθρου 6Β στον ν. 3329/2005
Μετά από το άρθρο 6Α, του ν. 3329/2005 (Α’ 81) προστίθεται άρθρο 6Β ως εξής:
«Άρθρο 6Β
Επιστημονικό Συμβούλιο Ψυχικής Υγείας
1. Σε κάθε Διοίκηση Υγειονομικής Περιφέρειας (Δ.Υ.Πε.)
συστήνεται ένα Επιστημονικό Συμβούλιο Ψυχικής Υγείας
(Ε.Συ.Ψ.Υ.), που αποτελείται από δεκατρία (13) μέλη και
συγκεκριμένα:
α) Έναν (1) ιατρό ειδικότητας Ψυχιατρικής Ενηλίκων ή
Ψυχιατρικής Παίδων και Εφήβων με θέση Συντονιστή Διευθυντή ή Διευθυντή Ε.Σ.Υ. ή έναν (1) Καθηγητή, οποιασ
δήποτε βαθμίδας, Διευθυντή Πανεπιστημιακής κλινικής
ή εργαστηρίου, που εκλέγεται, με τον αναπληρωτή του,
από όσους κατέχουν κάποια από τις παραπάνω θέσεις
ευθύνης στις αποκεντρωμένες μονάδες παροχής υπηρεσιών ψυχικής υγείας της οικείας Δ.Υ.Πε., ως Πρόεδρο,
β) δύο (2) ιατρούς ειδικότητας Ψυχιατρικής Ενηλίκων
ή Ψυχιατρικής Παίδων και Εφήβων με βαθμό Διευθυντή Ε.Σ.Υ. ή μέλη Διδακτικού Ερευνητικού Προσωπικού
(Δ.Ε.Π.) βαθμίδας Επίκουρου Καθηγητή ή Αναπληρωτή
Καθηγητή ή Καθηγητή που δεν είναι Διευθυντές Πανεπιστημιακών Κλινικών ή Εργαστηρίων, που εκλέγονται,
με τους αναπληρωτές τους, από όλους τους Διευθυντές
Ε.Σ.Υ. των αποκεντρωμένων μονάδων παροχής υπηρεσιών ψυχικής υγείας της οικείας Δ.Υ.Πε., πλην Συντονιστών
Διευθυντών, και από τα μέλη Δ.Ε.Π. βαθμίδας Επίκουρου
Καθηγητή ή Αναπληρωτή Καθηγητή ή Καθηγητή που
δεν είναι Διευθυντές Πανεπιστημιακών Κλινικών ή Εργαστηρίων,
γ) έναν (1) ιατρό ειδικότητας Ψυχιατρικής Ενηλίκων ή
Ψυχιατρικής Παίδων και Εφήβων με βαθμό Επιμελητή Α’
ή Β’, που εκλέγεται, με τον αναπληρωτή του, από όλους
τους Επιμελητές Α’ και Β’ των αποκεντρωμένων μονάδων
παροχής υπηρεσιών ψυχικής υγείας της οικείας Δ.Υ.Πε.,
δ) έναν (1) ειδικευόμενο στην Ψυχιατρική Ενηλίκων ή
Ψυχιατρική Παίδων και Εφήβων ιατρό που εκλέγεται, με
τον αναπληρωτή του, από όλους τους ειδικευόμενους
στις ως άνω ειδικότητες ιατρούς των αποκεντρωμένων
μονάδων παροχής υπηρεσιών ψυχικής υγείας της οικείας
Δ.Υ.Πε.,
ε) δύο (2) ψυχολόγους της Διεύθυνσης Ιατρικής Ψυχικής Υγείας που εκλέγονται, με τους αναπληρωτές τους,
από όλους τους ψυχολόγους που υπάγονται στην άνω
Διεύθυνση,
στ) δύο (2) κοινωνικούς λειτουργούς ή λοιπούς επαγγελματίες ψυχικής υγείας, μη ιατρούς, κατηγορίας ΠΕ ή
ΤΕ, της Διεύθυνσης Ιατρικής Ψυχικής Υγείας και της Διεύθυνσης Νοσηλευτικής Ψυχικής Υγείας, που εκλέγονται,
με τους αναπληρωτές τους, από όλους τους μη ιατρούς
υπαλλήλους, κατηγορίας ΠΕ και ΤΕ, που υπάγονται στις
άνω Διευθύνσεις,
ζ) δύο (2) Νοσηλευτές ΠΕ ή ΤΕ ή, ελλείψει αυτών, επισκέπτες υγείας, με βαθμό τουλάχιστον Γ’, της Διεύθυνσης
Νοσηλευτικής Ψυχικής Υγείας που εκλέγονται, με τους
αναπληρωτές τους, από όλους τους υπαγόμενους στην
άνω Διεύθυνση νοσηλευτές και επισκέπτες υγείας, και
η) δύο (2) λήπτες υπηρεσιών ψυχικής υγείας, από τους
οποίους ένας (1) ορίζεται, με τον αναπληρωτή του, από
την Ένωση Ασθενών Ελλάδος και ένας (1) ορίζεται, με
τον αναπληρωτή του, από την Εθνική Συνομοσπονδία
Ατόμων με Αναπηρία (Ε.Σ.Α.μεΑ.).
Τα μέλη του Ε.Συ.Ψ.Υ. των περ. α) έως και ζ) εκλέγονται
μετά από εκλογές που προκηρύσσονται με απόφαση
του αρμόδιου για θέματα ψυχικής υγείας Υποδιοικητή
της Υ.Πε..
Αν οποιοδήποτε μέλος του Επιστημονικού Συμβουλίου χάσει την ιδιότητα με την οποία έχει εκλεγεί, παύει
αυτόματα να είναι μέλος και ορίζεται νέο με την ίδια διαδικασία, για το υπόλοιπο της θητείας. Αν οποιοδήποτε
μέλος του Επιστημονικού Συμβουλίου απουσιάζει από
περισσότερες από τρεις (3) συνεχόμενες συνεδριάσεις,
είναι δυνατή η αντικατάστασή του, με την ίδια διαδικασία, για το υπόλοιπο της θητείας, μετά από σχετική
απόφαση του Συμβουλίου, η οποία λαμβάνεται κατόπιν
εισήγησης του Προέδρου ή του αναπληρωτή του.
2. Το Ε.Συ.Ψ.Υ. συνεδριάζει στην έδρα της Δ.Υ.Πε. τακτικά δύο (2) φορές τον μήνα και έκτακτα, όταν αυτό
ζητηθεί από τον Πρόεδρο ή δύο (2) τουλάχιστον από
τα μέλη του.
3. Η θητεία του Ε.Συ.Ψ.Υ. είναι δύο (2) ετών και η συγκρότησή του γίνεται με απόφαση του Υποδιοικητή της
οικείας Υ.Πε., αρμόδιου για θέματα ψυχικής υγείας. Με
την ίδια απόφαση ανατίθεται η γραμματειακή υποστήριξη σε υπάλληλο της οικείας Δ.Υ.Πε..
Στις συνεδριάσεις του Ε.Συ.Ψ.Υ. τηρούνται πρακτικά σε
ειδικό βιβλίο πρακτικών θεωρημένο από τον Υποδιοικητή της οικείας Υ.Πε., αρμόδιο για θέματα ψυχικής υγείας.
4. Το Ε.Συ.Ψ.Υ. γνωμοδοτεί κατόπιν αιτήματος οποιουδήποτε ή εισηγείται προς τον Υποδιοικητή της οικείας
Υ.Πε. για θέματα ανάπτυξης και υλοποίησης των πολιτικών ψυχικής υγείας, καθώς και βελτιστοποίησης της λειτουργίας του οικείου Περιφερειακού Δικτύου Υπηρεσιών
Ψυχικής Υγείας (Πε.Δ.Υ.Ψ.Υ.). Ενδεικτικά:
α) γνωμοδοτεί προς τον αρμόδιο για θέματα ψυχικής
υγείας Υποδιοικητή της Υ.Πε. για τη δημιουργία νέων
δομών και υπηρεσιών εντός του Πε.Δ.Υ.Ψ.Υ. και για την
τροποποίηση και εξειδίκευση της λειτουργίας των υφισταμένων,
β) γνωμοδοτεί προς τον Προϊστάμενο της Διεύθυνσης Ιατρικής Ψυχικής Υγείας, κατόπιν αιτήματός του, για
ζητήματα εφημεριών και κατανομής ακούσιων νοσηλειών, εξασφαλίζοντας την αυστηρή τομεοποίηση των
υπηρεσιών,
γ) γνωμοδοτεί προς τον Προϊστάμενο της Διεύθυνσης
Ιατρικής Ψυχικής Υγείας, κατόπιν αιτήματός του, για ζητήματα θεραπευτικών διαδικασιών για όλες τις δομές
και όλους τους διασυνδεόμενους, συνεργαζόμενους και
εποπτευόμενους φορείς παροχής υπηρεσιών ψυχικής
υγείας του οικείου Πε.Δ.Υ.Ψ.Υ.,
δ) γνωμοδοτεί προς τον αρμόδιο για θέματα ψυχικής
υγείας Υποδιοικητή της Υ.Πε., για τη συγκρότηση ειδικών
επιστημονικών επιτροπών: δα) πρόληψης και πρωτοβάθμιας φροντίδας, δβ) δευτεροβάθμιας φροντίδας και δγ)
ψυχοκοινωνικής επανένταξης, με συμμετοχή επαγγελματιών ψυχικής υγείας εκ των εποπτευόμενων φορέων του
οικείου Πε.Δ.Υ.Ψ.Υ., σύμφωνα με την περ. κδ της παρ. 2
του άρθρου 3Α,
ε) γνωμοδοτεί προς τον αρμόδιο για θέματα ψυχικής
υγείας Υποδιοικητή της Υ.Πε., κατ’ ανάλογη εφαρμογή
της περ. ε της παρ. 3 του άρθρου 9, για θέματα ηθικής
και δεοντολογίας που δύνανται να ανακύψουν στο
πλαίσιο παροχής υπηρεσιών ψυχικής υγείας του οικείου Πε.Δ.Υ.Ψ.Υ., όπως η τήρηση των γενικά παραδεκτών
αρχών της ακεραιότητας της έρευνας και της ορθής επιστημονικής πρακτικής και η προστασία των προσωπικών
δεδομένων,
στ) καταρτίζει και υποβάλλει προς τον αρμόδιο για
θέματα ψυχικής υγείας Υποδιοικητή της Υ.Πε. πίνακα
αξιολόγησης των υποψηφίων για την πλήρωση της
θέσης του Προϊσταμένου της Διεύθυνσης Ιατρικής Ψυχικής Υγείας και του αναπληρωτή αυτού, με κριτήρια
την επιστημονική επάρκεια, τις διοικητικές ικανότητες,
την εκπαιδευτική και ερευνητική δραστηριότητα, τη
συμπεριφορά προς τους ασθενείς, το κύρος τους μεταξύ των συναδέλφων και το πνεύμα συνεργασίας τους
κατ’ ανάλογη εφαρμογή της παρ. 1 του άρθρου 7 του
ν. 2889/2001 (Α’ 37),
ζ) υποβάλλει προς τον αρμόδιο για θέματα ψυχικής
υγείας Υποδιοικητή και τους Προϊσταμένους των Διευθύνσεων Ψυχικής Υγείας της οικείας Δ.Υ.Πε., κατόπιν αιτήματός τους, προτάσεις αναφορικά με οργανωτικά και
επιστημονικά ζητήματα λειτουργίας των δομών και φορέων παροχής υπηρεσιών ψυχικής υγείας του Πε.Δ.Υ.Ψ.Υ.,
καθώς και θέματα εξειδίκευσης και επιμόρφωσης του
προσωπικού τους,
η) εισηγείται προς τον Υποδιοικητή της Υ.Πε., αρμόδιο
για θέματα ψυχικής υγείας:
ηα) παρεμβάσεις για τη βελτίωση της παροχής υπηρεσιών ψυχικής υγείας και την ανάπτυξη των πολιτικών
υγείας, με έμφαση στις οργανωτικές δομές ανά υγειονομική περιφέρεια με βάση τις καταγεγραμμένες ανάγκες
και τα δεδομένα του χάρτη ψυχικής υγείας,
ηβ) μέτρα ψυχικής υγείας για το επιχειρησιακό σχέδιο
αντιμετώπισης κρίσεων, εκτάκτων αναγκών και μαζικών
καταστροφών στα όρια της οικείας Υ.Πε.,
ηγ) μέτρα που αφορούν στη βελτίωση της λειτουργίας
των επί μέρους δομών του Πε.Δ.Υ.Ψ.Υ., στη θέσπιση προτεραιοτήτων κατά τον προγραμματισμό της προμήθειας εξοπλισμού ή υγειονομικού υλικού και σε οτιδήποτε
κριθεί, από τον Υποδιοικητή, ότι δύναται να βελτιώσει
την ποιότητα των παρεχόμενων προς τους ασθενείς
υπηρεσιών,
θ) γνωμοδοτεί προς τον αρμόδιο για θέματα ψυχικής
υγείας Υποδιοικητή της Υ.Πε. και τους Προϊσταμένους
των Διευθύνσεων Ψυχικής Υγείας της οικείας Δ.Υ.Πε.,
κατόπιν αιτήματός τους, για προγράμματα δια βίου
εκπαίδευσης και συνεχιζόμενης κατάρτισης για την
ενημέρωση των ψυχιάτρων, παιδοψυχιάτρων ή άλλων
επαγγελματιών ψυχικής υγείας ή διοικητικών ή άλλων
εργαζομένων στην κοινοτική ψυχιατρική, και
ι) γνωμοδοτεί προς τον αρμόδιο για θέματα ψυχικής
υγείας Υποδιοικητή της Υ.Πε. για θέματα που άπτονται
της βελτίωσης της δραστηριότητας των επιστημονικών
επιτροπών των δομών και φορέων παροχής υπηρεσιών
ψυχικής υγείας του οικείου Πε.Δ.Υ.Ψ.Υ., καθώς και όποιων
άλλων επιτροπών ή ομάδων εργασίας συσταθούν από
τον αρμόδιο για θέματα ψυχικής υγείας Υποδιοικητή
της Υ.Πε..»
Άρθρο 14
Σύσταση και Στελέχωση Διευθύνσεων
Ψυχικής Υγείας στις Διοικήσεις Υγειονομικών
Περιφερειών - Τροποποίηση άρθρου 4
ν. 3329/2005
Στο άρθρο 4 του ν. 3329/2005 (Α’ 81), περί της οργάνωσης και στελέχωσης της Διοίκησης Υγειονομικής
Περιφέρειας, επέρχονται οι ακόλουθες τροποποιήσεις:
α) επικαιροποιείται η ονομασία του Υπουργείου Υγείας,
του Υπουργού Υγείας και των Φορέων Παροχής Υπηρεσιών Υγείας και διαγράφονται οι αναφορές «και Κοινωνικής Αλληλεγγύης», β) στην παρ. 1: βα) στην περ. α
οι λέξεις «Κοινωνικής Αλληλεγγύης» αντικαθίστανται
από τις λέξεις «Πρωτοβάθμιας Φροντίδας Υγείας» και
ββ) προστίθενται νέες περ. ΔΑ), ΔΒ) και ΔΓ), βγ) στην
περ. Η) επικαιροποιείται η αναφορά στο Κέντρο Εξυπηρέτησης Πολιτών για θέματα Υγείας, γ) προστίθενται νέες
παρ. 4α, 4β και 4γ, δ) στην παρ. 5 προστίθεται δεύτερο
εδάφιο, ε) στην παρ. 15 προστίθενται νέες περ. Ε και ΣΤ,
καταργείται το τελευταίο εδάφιο και προστίθεται νέο
τελευταίο εδάφιο, στ) στις παρ. 19, 20 και 21 γίνονται νομοτεχνικές βελτιώσεις, ζ) στην παρ. 19 επικαιροποιείται η
αναφορά στον Κώδικα Κατάστασης Δημοσίων Πολιτικών
Διοικητικών Υπαλλήλων και Υπαλλήλων Ν.Π.Δ.Δ., η) στην
παρ. 21: ηα) στο πρώτο εδάφιο προστίθεται ο Υπουργός
Εθνικής Οικονομίας και Οικονομικών, ηβ) προστίθεται
δεύτερο εδάφιο και το άρθρο 4 διαμορφώνεται ως εξής:
«Άρθρο 4
Οργάνωση και Στελέχωση της Δ.Υ.Πε.
1. Η Δ.Υ.Πε. συγκροτείται από τις ακόλουθες Διευθύνσεις και Γραφεία:
Α. Διεύθυνση Προγραμματισμού και Ανάπτυξης Πολιτικών Παροχής Υπηρεσιών Υγείας, που περιλαμβάνει τα
ακόλουθα τμήματα:
α) Τμήμα Περιφερειακού Χάρτη Υγείας και Πρωτοβάθμιας Φροντίδας Υγείας,
β) Τμήμα Βελτίωσης και Ελέγχου Ποιότητας,
γ) Τμήμα Έρευνας και Ανάπτυξης.
Β. Διεύθυνση Οικονομικής Οργάνωσης και Υποστήριξης, που περιλαμβάνει τα ακόλουθα τμήματα:
α) Τμήμα Οικονομικής Διαχείρισης,
β) Τμήμα Προμηθειών.
Γ. Διεύθυνση Ανάπτυξης Ανθρώπινου Δυναμικού Μονάδων Παροχής Υπηρεσιών Υγείας που περιλαμβάνει τα
ακόλουθα τμήματα:
α) Τμήμα Διαχείρισης Ανθρώπινων Πόρων,
β) Τμήμα Συνεχιζόμενης Εκπαίδευσης και Διεθνών
Συνεργασιών,
γ) Τμήμα Υγιεινής και Ασφάλειας των Εργαζομένων.
Δ. Διεύθυνση Πληροφορικής, που περιλαμβάνει τα
ακόλουθα τμήματα:
α) Τμήμα Συστημάτων Πληροφορικής,
β) Τμήμα Υποδομών Πληροφορικής.
ΔΑ. Διεύθυνση Ιατρικής Ψυχικής Υγείας, που περιλαμβάνει τα ακόλουθα Τμήματα:
α) Τμήμα Ιατρικών και Παραϊατρικών Επαγγελμάτων
Ψυχικής Υγείας,
β) Τμήμα Κοινωνικής Εργασίας,
γ) Τμήμα Διαχείρισης Θεραπευτικών Διαδικασιών.
ΔΒ. Διεύθυνση Νοσηλευτικής Ψυχικής Υγείας, που περιλαμβάνει τα ακόλουθα Τμήματα:
α) Τμήμα Πρωτοβάθμιας Φροντίδας,
β) Τμήμα Δευτεροβάθμιας Περίθαλψης,
γ) Τμήμα Ψυχοκοινωνικής Αποκατάστασης.
ΔΓ. Διεύθυνση Συντονισμού Υπηρεσιών Ψυχικής Υγείας που περιλαμβάνει τα ακόλουθα Τμήματα:
α) Τμήμα Πρωτοβάθμιας Φροντίδας Ψυχικής Υγείας,
β) Τμήμα Δευτεροβάθμιας Περίθαλψης,
γ) Τμήμα Ψυχοκοινωνικής Αποκατάστασης και Ένταξης και Μονάδων Ψυχικής Υγείας Νομικών Προσώπων
Ιδιωτικού Δικαίου (Ν.Π.Ι.Δ.),
δ) Τμήμα Ψυχικής Υγείας Παιδιών και Εφήβων,
ε) Τμήμα Ψυχιατροδικαστικής.
Ε. Το Γραφείο Διοικητή.
ΣΤ. Το Νομικό Γραφείο.
Ζ. Το Γραφείο Τύπου και Επικοινωνίας.
Η. Σε κάθε Δ.Υ.Πε. συνιστάται Κέντρο Εξυπηρέτησης
Πολιτών για θέματα Υγείας (ΚΕΠΥ).
Τα Κέντρα Εξυπηρέτησης Πολιτών για θέματα Υγείας, που συνεστήθησαν στις έδρες των απορροφηθεισών Δ.Υ.Πε., θα λειτουργήσουν με μέριμνα των οικείων
Δ.Υ.Πε., που προκύπτουν από τις συγχωνεύσεις.
2. Η Διεύθυνση Προγραμματισμού και Ανάπτυξης Πολιτικών Υγείας έχει αρμοδιότητα για τον σχεδιασμό των
πολιτικών παροχής υπηρεσιών Υγείας και Κοινωνικής
Αλληλεγγύης στην Υγειονομική Περιφέρεια, η οποία κατανέμεται στα τρία Τμήματά της, ως εξής: α) Το Τμήμα
Περιφερειακού Χάρτη Υγείας καταγράφει και αναλύει
τα επιδημιολογικά, κοινωνιολογικά και περιβαλλοντικά
στοιχεία, καθώς και κάθε άλλο στοιχείο απαραίτητο για
τη χάραξη της πολιτικής υγείας στην Περιφέρεια και με
βάση τα στοιχεία αυτά, εκπονεί και επικαιροποιεί τον
Χάρτη Υγείας της Υγειονομικής Περιφέρειας. Το Τμήμα
Περιφερειακού Χάρτη και Πρωτοβάθμιας Φροντίδας
Υγείας είναι αρμόδιο για την εποπτεία, την παρακολούθηση και τον έλεγχο όλων των Μονάδων Πρωτοβάθμιας
Φροντίδας Υγείας, την τομεοποίηση, την ανάπτυξη και
τον σχεδιασμό του στρατηγικού σχεδίου δράσης του
Π.Ε.Δ.Υ. της οικείας Δ.Υ.Πε..
β) Το Τμήμα Βελτίωσης και Ελέγχου Ποιότητας υποστηρίζει τους Φ.Π.Υ.Υ. της οικείας Περιφέρειας, προκειμένου να
ενταχθούν σε διαδικασίες πιστοποίησης και διαπίστευσης.
Έργο του Τμήματος αποτελούν η συλλογή και επεξεργασία
όλων των εκθέσεων και αναφορών για τις Μονάδες Π.Φ.Υ.
και η τελική αξιολόγηση των Μονάδων αυτών συνοδευόμενη από προτάσεις για τη βελτίωσή τους. Η αξιολόγηση
βασίζεται σε πρωτόκολλα και δελτία βέλτιστης πρακτικής
που δημοσιεύονται με απόφαση του Υπουργού Υγείας και
αφορούν σε κριτήρια ποιότητας, αποτελεσματικότητας,
επίτευξης στόχων και ασφάλειας των παρεχόμενων υπηρεσιών στις Μονάδες Π.Φ.Υ. του Π.Ε.Δ.Υ..
γ) Το Τμήμα Έρευνας και Ανάπτυξης: 1) Διαχειρίζεται
κονδύλια ερευνητικών, αναπτυξιακών και εκπαιδευτικών
προγραμμάτων, που προέρχονται από χρηματοδότηση
αντίστοιχων επιστημονικών προτάσεων εργαζομένων
στο Ε.Σ.Υ. και στις Μονάδες Κοινωνικής Φροντίδας. Η
διαχείριση αυτή γίνεται μέσω Ειδικού Λογαριασμού Κονδυλίων Έρευνας και Ανάπτυξης (Ε.Λ.ΚΕ.Α.). Η σύσταση,
ο καθορισμός των αρμοδιοτήτων των οργάνων διοίκησης, ελέγχου και διαχείρισης και η ρύθμιση του τρόπου
ανάληψης, διαχείρισης και διάθεσης των κονδυλίων και
κάθε αναγκαίας λεπτομέρειας για τη λειτουργία του Λογαριασμού γίνεται με Απόφαση του Υπουργού Υγείας,
κατόπιν εισήγησης του ΚΕΣΥΠΕ.
Η διοίκηση και διαχείριση του Ειδικού Λογαριασμού
πραγματοποιείται από τα όργανα διοίκησης και διαχείρισης του λογαριασμού τα οποία είναι: α) τριμελής επιτροπή, που αποτελείται από τον Διοικητή της οικείας Υγειονομικής Περιφέρειας, έναν Διευθυντή της Δ.Υ.Πε. ή ενός
από τους Φ.Π.Υ.Υ. της οικείας Περιφέρειας, που ορίζεται
από τον Διοικητή της Περιφέρειας και τον Προϊστάμενο
του Τμήματος Έρευνας και Ανάπτυξης και β) η Γραμματεία του λογαριασμού. 2) Προκηρύσσει και χρηματοδοτεί
από τα αποθεματικά του Ειδικού Λογαριασμού ερευνητικά, αναπτυξιακά ή εκπαιδευτικά προγράμματα, που είναι
απαραίτητα για τη βελτίωση της ποιότητας και αποτελεσματικότητας των παρεχόμενων υπηρεσιών υγείας
στον πληθυσμό. 3) Μεριμνά για την εκμετάλλευση των
αποτελεσμάτων των ερευνητικών προγραμμάτων και ευρεσιτεχνιών, όπως αυτή καθορίζεται με κοινή απόφαση
των Υπουργών Ανάπτυξης και Υγείας.
3. Η Διεύθυνση Οικονομικής Οργάνωσης και Υποστήριξης είναι αρμόδια για την υποστήριξη και τον έλεγχο
της οικονομικής λειτουργίας της Δ.Υ.Πε. και των εποπτευόμενων Φ.Π.Υ.Υ.. Η αρμοδιότητα αυτή κατανέμεται στα
Τμήματα της ως ακολούθως:
α) Το Τμήμα Οικονομικής Διαχείρισης:
1) Συντάσσει τον Προϋπολογισμό, Απολογισμό, Ισολογισμό της Δ.Υ.Πε. και έχει όλες τις αρμοδιότητες οικονομικής υποστήριξης των Διευθύνσεων της Δ.Υ.Πε. και ειδικότερα: Μεριμνά για την εκκαθάριση και την καταβολή των
τακτικών και πρόσθετων αποδοχών του προσωπικού της
Δ.Υ.Πε. και διενεργεί τις πάσης φύσης πληρωμές, τηρεί
τα προβλεπόμενα λογιστικά βιβλία, στοιχεία και λογαριασμούς και μεριμνά για την εκκαθάριση και καταβολή
των λειτουργικών και λοιπών δαπανών της Δ.Υ.Πε..
2) Παρακολουθεί και παρεμβαίνει στη σύνταξη των
προϋπολογισμών και των τροποποιήσεων αυτών των
Φ.Π.Υ.Υ. της Περιφέρειας και μεριμνά για τον έλεγχο της
εκτέλεσης των ανωτέρω προϋπολογισμών σε μηνιαία
και ετήσια βάση.
3) Ελέγχει τους Απολογισμούς και Ισολογισμούς των
Φ.Π.Υ.Υ. της οικείας Υγειονομικής Περιφέρειας.
4) Αξιολογεί τη διαχείριση των περιουσιακών στοιχείων των Φ.Π.Υ.Υ. της οικείας Υγειονομικής Περιφέρειας.
5) Μεριμνά για την εφαρμογή του διπλογραφικού λογιστικού συστήματος και της αναλυτικής λογιστικής από
τους Φ.Π.Υ.Υ. της οικείας Υγειονομικής Περιφέρειας.
β) Το Τμήμα Προμηθειών συγκεντρώνει τα Ενιαία Προγράμματα Προμηθειών της Δ.Υ.Πε. και όλων των Φ.Π.Υ.Υ.
της οικείας Υγειονομικής Περιφέρειας, καθώς και τις τροποποιήσεις τους, και τα αξιολογεί, ελέγχει, εγκρίνει και
ενοποιεί. Το ενοποιημένο Ενιαίο Πρόγραμμα Προμηθειών υποβάλλεται ακολούθως στο Υπουργείο Ανάπτυξης,
κοινοποιούμενο στο Υπουργείο Υγείας.
Επίσης, μπορεί να διενεργεί διαγωνισμούς κατά τις
κείμενες διατάξεις.
4. Η Διεύθυνση Ανάπτυξης Ανθρώπινου Δυναμικού
Μονάδων Παροχής Υπηρεσιών Υγείας είναι αρμόδια
για την ανάπτυξη του ανθρώπινου δυναμικού, η οποία
κατανέμεται στα Τμήματα ως ακολούθως:
α) Το Τμήμα Διαχείρισης Ανθρώπινων Πόρων είναι
αρμόδιο για:
1) τον σχεδιασμό για την κάλυψη των αναγκών σε
ανθρώπινο δυναμικό που έχουν οι Φ.Π.Υ.Υ. της Δ.Υ.Πε.,
2) τη μέριμνα για τις διαθέσεις, αποσπάσεις, μετατάξεις
και εν γένει μετακινήσεις του αναγκαίου προσωπικού
προς κάλυψη δημιουργούμενων αναγκών, ανάμεσα
στους Φ.Π.Υ.Υ. της Υγειονομικής Περιφέρειας,
3) την παρακολούθηση όλων των θεμάτων υπηρεσιακής κατάστασης του προσωπικού της Δ.Υ.Πε..
β) Το Τμήμα Συνεχιζόμενης Εκπαίδευσης και Διεθνών
Συνεργασιών είναι αρμόδιο για τον προγραμματισμό
εκπαιδευτικών δραστηριοτήτων και τη συμμετοχή του
προσωπικού της Δ.Υ.Πε. και των Φ.Π.Υ.Υ. σε αυτές.
γ) Το Τμήμα Υγιεινής και Ασφάλειας των Εργαζομένων
μεριμνά για την Υγιεινή και Ασφάλεια των Εργαζομένων
της Δ.Υ.Πε. και των Φ.Π.Υ.Υ. της Περιφέρειας.
4α. Η Διεύθυνση Συντονισμού Υπηρεσιών Ψυχικής
Υγείας υπάγεται απευθείας στον Υποδιοικητή της οικείας Υ.Πε. που είναι αρμόδιος για θέματα ψυχικής υγείας
και είναι αρμόδια, στο επίπεδο της οικείας Υγειονομικής
Περιφέρειας (Υ.Πε.), για την υλοποίηση παρεμβάσεων,
δράσεων και προγραμμάτων βελτίωσης της ψυχικής
υγείας των πολιτών, για τον συντονισμό, την εποπτεία
και τον έλεγχο των παρεχόμενων υπηρεσιών ψυχικής
υγείας, καθώς και για τον συντονισμό και τη διαχείριση
των τοπικών κρίσεων και έκτακτων αναγκών σε επίπεδο
ψυχικής υγείας. Στη Διεύθυνση Συντονισμού Υπηρεσιών Ψυχικής Υγείας προΐσταται ανώτερος υπάλληλος της
αντίστοιχης Δ.Υ.Πε., κατηγορίας ΠΕ ή ΤΕ των κλάδων και
ειδικοτήτων της περ. Ε της παρ. 15, με βαθμό Α’. Οι αρμοδιότητές της κατανέμονται στις οργανικές μονάδες
της, ως εξής:
α) Το Τμήμα Πρωτοβάθμιας Φροντίδας Ψυχικής Υγείας
είναι αρμόδιο για:
1) τον σχεδιασμό και την εφαρμογή προγραμμάτων
πρωτογενούς και δευτερογενούς πρόληψης, καθώς
επίσης προγραμμάτων προαγωγής της ψυχικής υγείας
και πρόληψης των ψυχικών διαταραχών, μείωσης του
κοινωνικού στίγματος και ενίσχυσης της αυτοεκπροσώπησης και της συνηγορίας των Ληπτών Υπηρεσιών
Ψυχικής Υγείας (Λ.Υ.Ψ.Υ.),
2) την παρακολούθηση επιδημιολογικών μελετών ψυχικής υγείας, την εισήγηση προς τον Υποδιοικητή της
Υ.Πε. αρμόδιο για θέματα ψυχικής υγείας για την υλοποίηση νέων,
3) την παρακολούθηση των δεδομένων του χάρτη
ψυχικής υγείας και την εισήγηση προς τον Υποδιοικητή της Υ.Πε. αρμόδιο για θέματα ψυχικής υγείας για την
κατάρτιση και ενημέρωσή του,
4) την παρακολούθηση του Πληροφοριακού Συστήματος Επιδημιολογικής Παρακολούθησης και Θεραπευτικής Διαχείρισης και του Εθνικού Δικτύου Τηλεψυχιατρικής - Τηλεσυμβουλευτικής εντός του οικείου Πε.Δ.Υ.Ψ.Υ.,
5) τον συντονισμό, την εποπτεία της λειτουργίας και
τον έλεγχο των παρεχόμενων υπηρεσιών πρωτοβάθμιας
φροντίδας ψυχικής υγείας εντός του Πε.Δ.Υ.Ψ.Υ. και τη
διασύνδεση των δομών παροχής υπηρεσιών πρωτοβάθμιας φροντίδας ψυχικής υγείας μεταξύ τους και με τις
λοιπές δομές και υπηρεσίες του Δικτύου,
6) τον προγραμματισμό και την εισήγηση, στον Προϊστάμενο της Διεύθυνσης Ιατρικής και Λοιπών Επαγγελμάτων Ψυχικής Υγείας, για τη δημιουργία και ανάπτυξη
νέων δομών και μονάδων πρωτοβάθμιας περίθαλψης,
καθώς και για τη μεταφορά, κατάργηση, συγχώνευση
των ήδη υφιστάμενων, και
7) τον συντονισμό και τη διαχείριση έκτακτων αναγκών ψυχικής υγείας, σε περιπτώσεις τοπικών κρίσεων,
ανθρωπογενών και φυσικών καταστροφών.
Στο Τμήμα Πρωτοβάθμιας Ψυχικής Υγείας προΐσταται
ανώτερος υπάλληλος κατηγορίας ΠΕ ή ΤΕ των Κλάδων
και ειδικοτήτων της περ. Ε της παρ. 15.
β) Το Τμήμα Δευτεροβάθμιας Περίθαλψης είναι αρμόδιο για:
1) τον συντονισμό, την εποπτεία της λειτουργίας και
τον έλεγχο των παρεχόμενων υπηρεσιών δευτεροβάθμιας περίθαλψης εντός του Πε.Δ.Υ.Ψ.Υ., τη διασύνδεση
των δομών παροχής υπηρεσιών ψυχικής υγείας μεταξύ τους και με τις λοιπές δομές και υπηρεσίες του
Δικτύου και
2) τον προγραμματισμό και την εισήγηση, στον Προϊστάμενο της Διεύθυνσης Ιατρικής Ψυχικής Υγείας, για
την ίδρυση και ανάπτυξη νέων δομών και μονάδων δευτεροβάθμιας περίθαλψης, καθώς και για τη μεταφορά,
κατάργηση και συγχώνευση των ήδη υφιστάμενων.
Στο Τμήμα Δευτεροβάθμιας Περίθαλψης, προΐσταται
ανώτερος υπάλληλος κατηγορίας ΠΕ ή ΤΕ των κλάδων
και ειδικοτήτων της περ. Ε της παρ. 15.
γ) Το Τμήμα Ψυχοκοινωνικής Αποκατάστασης και
Ένταξης και Μονάδων Ψυχικής Υγείας Νομικών Προσώπων Ιδιωτικού Δικαίου (Ν.Π.Ι.Δ.) είναι αρμόδιο για:
1) τον σχεδιασμό και την εφαρμογή δράσεων τριτογενούς πρόληψης για τη μείωση της βλάβης που προκαλούν οι σοβαρές ψυχικές παθήσεις μέσω της επαγγελματικής ένταξης των ατόμων με σοβαρά ψυχοκοινωνικά
προβλήματα στην κοινωνία,
2) τον συντονισμό και την παρακολούθηση της λειτουργίας των ξενώνων, των οικοτροφείων και των προστατευόμενων διαμερισμάτων του Πε.Δ.Υ.Ψ.Υ. και της
διασύνδεσή τους με τις λοιπές δομές και υπηρεσίες του
Πε.Δ.Υ.Ψ.Υ., για τη διασφάλιση του θεραπευτικού συνεχούς των Λ.Υ.Ψ.Υ.,
3) τον συντονισμό και την παρακολούθηση της λειτουργίας των Μονάδων Ψυχικής Υγείας που ιδρύονται
και λειτουργούν από νομικά πρόσωπα ιδιωτικού δικαίου εντός της οικείας Υγειονομικής Περιφέρειας και τη
διασύνδεσή τους με τις λοιπές δομές και υπηρεσίες του
Πε.Δ.Υ.Ψ.Υ., με σκοπό την ψυχοκοινωνική αποκατάσταση
των ασθενών με ψυχικές διαταραχές,
4) την αξιολόγηση των παρεχόμενων υπηρεσιών, την
παρακολούθηση και διαχείριση των κλινών των Μονάδων Ψυχικής Υγείας Νομικών Προσώπων Ιδιωτικού Δικαίου (Ν.Π.Ι.Δ.) του άρθρου 11 του ν. 2716/1999 (Α’ 96), τα
ευρήματα των οποίων διαβιβάζει στη Διεύθυνση Ψυχικής Υγείας του Υπουγείου Υγείας, καθ’ ύλην αρμόδια για
τη συνολική εποπτεία και τον κάθε μορφής έλεγχο των
εν λόγω Μονάδων, σύμφωνα με την παρ. 5 του άρθρου
4 και το άρθρο 4α του ν. 2716/1999,
5) την καταχώριση των στοιχείων που είναι αναγκαία
για τη λειτουργία του Μητρώου Μονάδων Ψυχικής Υγείας των Νομικών Προσώπων Ιδιωτικού Δικαίου (Μ.Μ.Ψ.Υ.)
του άρθρου 11 Β του ν. 2716/1999, την αποδοχή των
τηρούμενων δεδομένων και τον έλεγχο της τήρησης
των προϋποθέσεων εγγραφής και παραμονής σε αυτό,
6) την εισήγηση στον Προϊστάμενο της Διεύθυνσης
Ιατρικής Ψυχικής Υγείας για τη δημιουργία νέων δομών
και μονάδων ψυχικής υγείας στον ιδιωτικό τομέα ή για
τη μεταφορά, κατάργηση και συγχώνευση των ήδη υφιστάμενων, και
7) τον συντονισμό των δράσεων των Κοινωνικών Συνεταιρισμών Περιορισμένης Ευθύνης (Κοι.Σ.Π.Ε.).
Στο Τμήμα Ψυχοκοινωνικής Αποκατάστασης και Ένταξης και Μονάδων Ψυχικής Υγείας Νομικών Προσώπων
Ιδιωτικού Δικαίου (Ν.Π.Ι.Δ.) προΐσταται ανώτερος υπάλληλος κατηγορίας ΠΕ ή ΤΕ των κλάδων και ειδικοτήτων
της περ. Ε της παρ. 15.
δ) Το Τμήμα Ψυχικής Υγείας Παιδιών και Εφήβων είναι
αρμόδιο για:
1) την πρόληψη και προαγωγή της ψυχικής υγείας παιδιών και εφήβων, τον σχεδιασμό και την εφαρμογή των
σχετικών προγραμμάτων,
2) την αξιολόγηση των παρεχόμενων υπηρεσιών,
3) την εισήγηση στον Προϊστάμενο της Διεύθυνσης
Ιατρικής Ψυχικής Υγείας, για τη δημιουργία νέων δομών
και μονάδων πρόληψης, θεραπείας, περίθαλψης και ψυχοκοινωνικής αποκατάστασης παιδιών και εφήβων με
ψυχικές διαταραχές, καθώς και για τη μεταφορά, κατάργηση και συγχώνευση των ήδη υφιστάμενων, και
4) τη διαμόρφωση κοινών προτύπων, πρωτοκόλλων
και διαδικασιών για την παραπομπή, την παρακολούθηση, τον συντονισμό και την, κατά περίπτωση, συνδιαχείριση περιστατικών, σε συνεργασία με άλλες υπηρεσίες
που ασχολούνται με την έγκαιρη διάγνωση αναπτυξιακών διαταραχών, την παιδική μέριμνα, την παιδική προστασία και ειδικές ομάδες παιδιών και εφήβων, όπως παιδιά και έφηβοι με ψυχοκοινωνικές δυσκολίες, καθώς και
παιδιά μάρτυρες και θύματα εγκλημάτων, εφόσον οι εν
λόγω υπηρεσίες συνδέονται με την ψυχική υγεία αυτών.
Στο Τμήμα Ψυχικής Υγείας Παιδιών και Εφήβων προΐσταται ανώτερος υπάλληλος κατηγορίας ΠΕ ή ΤΕ των
κλάδων και ειδικοτήτων της περ. Ε της παρ. 15.
ε) Το Τμήμα Ψυχιατροδικαστικής είναι αρμόδιο για:
1) την εποπτεία των υπηρεσιών ψυχικής υγείας που
προσφέρονται στα σωφρονιστικά καταστήματα εντός
της οικείας Υ.Πε.,
2) την υποστήριξη και εποπτεία της λειτουργίας των
Μονάδων Ψυχικής Υγείας για την εξυπηρέτηση και την
ενίσχυση της θεραπευτικής αντιμετώπισης και ψυχοκοινωνικής υποστήριξης ατόμων που εμπλέκονται με το
σύστημα ποινικής δικαιοσύνης, συμπεριλαμβανομένων
και όσων κρατούνται στα σωφρονιστικά καταστήματα
του δευτέρου εδαφίου της παρ. 2 του άρθρου 4 του
ν. 2716/1999, και
3) την εισήγηση στον Διευθυντή της Διεύθυνσης Ιατρικής Ψυχικής Υγείας, για την ίδρυση και λειτουργία νέων
δομών και μονάδων.
Στο Τμήμα Ψυχιατροδικαστικής προΐσταται ανώτερος
υπάλληλος κατηγορίας ΠΕ ή ΤΕ των κλάδων και ειδικοτήτων της περ. Ε της παρ. 15.
4β. Η Διεύθυνση Ιατρικής Ψυχικής Υγείας, στην οποία
υπάγονται όλοι οι ιατροί όλων των ειδικοτήτων και οι
λοιποί επαγγελματίες ψυχικής υγείας, όλων των βαθμίδων, όλων των δομών και φορέων παροχής υπηρεσιών
ψυχικής υγείας του Πε.Δ.Υ.Ψ.Υ., είναι αρμόδια για: α) την
προώθηση και προαγωγή της υγείας, της έρευνας και
της εκπαίδευσης του προσωπικού της, β) τον προγραμματισμό και τον έλεγχο των παρεχόμενων υπηρεσιών
υγείας εντός του Πε.Δ.Υ.Ψ.Υ., γ) την εισήγηση προς τον
Υποδιοικητή της Υ.Πε., αρμόδιο για θέματα ψυχικής υγείας, της δημιουργίας νέων δομών και υπηρεσιών ψυχικής
υγείας, καθώς και της τροποποίησης και εξειδίκευσης
της λειτουργίας υφισταμένων και δ) την κατάρτιση και
τροποποίηση του προγράμματος εφημεριών και την εν
συνεχεία υποβολή του προς έγκριση στον αρμόδιο για
θέματα ψυχικής υγείας Υποδιοικητή της Υ.Πε..
Η εν λόγω Διεύθυνση υποστηρίζεται διοικητικά από
το προσωπικό της οικείας Δ.Υ.Πε., υπάγεται απευθείας
στον Υποδιοικητή της οικείας Υ.Πε. που είναι αρμόδιος
για θέματα ψυχικής υγείας και περιλαμβάνει:
α) Το Τμήμα Ιατρικών και Παραϊατρικών Επαγγελμάτων
Ψυχικής Υγείας, αρμόδιο για:
1) τη γενική επίβλεψη της εκτέλεσης των καθηκόντων
όλων των επαγγελματιών που υπάγονται στο εν λόγω
Τμήμα,
2) την επίβλεψη της διαχείρισης, από πλευράς των
υπαγόμενων στο Τμήμα επαγγελματιών, των ασθενών
εντός του Πε.Δ.Υ.Ψ.Υ..
β) Το Τμήμα Κοινωνικής Εργασίας, αρμόδιο για:
1) τη γενική επίβλεψη της εκτέλεσης των καθηκόντων
όλων των επαγγελματιών που υπάγονται στο εν λόγω
Τμήμα, τα οποία περιλαμβάνουν τη διεκπεραίωση και
διαχείριση των αιτημάτων των πολιτών κατά την πρόσβασή τους σε Υ.Ψ.Υ., καθώς και τη διαχείριση των παραπομπών και της ασφαλούς μετακίνησής τους εντός
του Πε.Δ.Υ.Ψ.Υ.,
2) την παροχή ειδικών κοινωνικών υπηρεσιών υποστηρικτικού, ενημερωτικού, συμβουλευτικού και επιβοηθητικού χαρακτήρα στους ασθενείς και τις οικογένειές τους,
καθώς και την πληροφόρησή τους για τις διαδικασίες
πιστοποίησης αναπηρίας, προνοιακές και ασφαλιστικές
παροχές ή παροχές κοινωνικής φροντίδας.
γ) Το Τμήμα Διαχείρισης Θεραπευτικών Διαδικασιών,
αρμόδιο για:
1) τη ρύθμιση ζητημάτων εφημεριών, συντονισμού
των διακομιδών ανάμεσα στις κλινικές και τις δομές του
Δικτύου, σε συνεργασία με το ΕΚΑΒ, και κατανομής αναγκαστικών (ακούσιων) νοσηλειών, εξασφαλίζοντας την
αυστηρή τομεοποίηση των υπηρεσιών, και
2) τη ρύθμιση ζητημάτων θεραπευτικών υπηρεσιών,
δεσμευτικά για όλες τις δομές και όλους τους φορείς
παροχής υπηρεσιών ψυχικής υγείας του Πε.Δ.Υ.Ψ.Υ.,
4γ. Η Διεύθυνση Νοσηλευτικής Ψυχικής Υγείας, στην
οποία υπάγεται όλο το νοσηλευτικό προσωπικό όλων
των δομών και φορέων παροχής υπηρεσιών ψυχικής
υγείας του Πε.Δ.Υ.Ψ.Υ., είναι αρμόδια: α) για τον προγραμματισμό, τον συντονισμό και την εποπτεία των παρεχόμενων εντός του Πε.Δ.Υ.Ψ.Υ. υπηρεσιών νοσηλευτικής
φροντίδας, κοινοτικής φροντίδας και ψυχοκοινωνικής
αποκατάστασης, β) τη γενική επίβλεψη της εκτέλεσης
των καθηκόντων όλων των επαγγελματιών που υπάγο
νται στην εν λόγω Διεύθυνση και γ) την κατάρτιση και
τροποποίηση του προγράμματος εργασίας του νοσηλευτικού προσωπικού και την εν συνεχεία υποβολή του
προς έγκριση στον αρμόδιο για θέματα ψυχικής υγείας
Υποδιοικητή της Υ.Πε.. Η εν λόγω Διεύθυνση υπάγεται
απευθείας στον Υποδιοικητή της οικείας Υ.Πε. που είναι
αρμόδιος για θέματα ψυχικής υγείας και περιλαμβάνει:
α) το Τμήμα Πρωτοβάθμιας Φροντίδας Ψυχικής Υγείας,
αρμόδιο για την επίβλεψη της εκτέλεσης των καθηκόντων όλων των επαγγελματιών που υπάγονται στο εν
λόγω Τμήμα, τα οποία περιλαμβάνουν πρωτίστως την
πρώτη επαφή με τους πολίτες με προβλήματα ψυχικής
υγείας κατά την πρόσβασή τους σε Υ.Ψ.Υ., τη λήψη του
ιστορικού τους, την πρώτη αξιολόγησή τους και τη συνδρομή στην πλοήγηση του ασθενούς μεταξύ των μονάδων παροχής πρωτοβάθμιας φροντίδας ψυχικής υγείας,
β) το Τμήμα Δευτεροβάθμιας Περίθαλψης Ψυχικής
Υγείας, αρμόδιο για την επίβλεψη, στο πλαίσιο νοσηλειών, εκούσιων και ακούσιων, της εκτέλεσης των καθηκόντων όλων των επαγγελματιών που υπάγονται στο
εν λόγω Τμήμα και της τήρησης των θεραπευτικών πρωτοκόλλων της παρεχόμενης νοσηλευτικής φροντίδας,
γ) το Τμήμα Ψυχοκοινωνικής Αποκατάστασης, αρμόδιο
για την επίβλεψη της εκτέλεσης των καθηκόντων όλων
των επαγγελματιών που υπάγονται στο εν λόγω Τμήμα,
τα οποία περιλαμβάνουν πρωτίστως την αξιολόγηση
των ατόμων με ψυχικές διαταραχές και υπολλειμματικό
υποστηρικτικό περιβάλλον που αιτούνται την ένταξή
τους σε προγράμματα στήριξης και συμβουλευτικής και
σε μονάδες ψυχοκοινωνικής αποκατάστασης και τη μέριμνα για την ομαλή ένταξη και προσαρμογή τους στο
κατάλληλο πρόγραμμα ή μονάδα του Πε.Δ.Υ.Ψ.Υ..
5. Η Διεύθυνση Πληροφορικής είναι αρμόδια για την
υποστήριξη της Δ.Υ.Πε. και των Φ.Π.Υ.Υ. της οικείας Υγειονομικής Περιφέρειας με σύγχρονα συστήματα πληροφορικής. Αρμόδιο για τον σχεδιασμό, την οργάνωση,
τη λειτουργία, και τη διαχείριση του Πληροφοριακού
Συστήματος Επιδημιολογικής Παρακολούθησης και Θεραπευτικής Διαχείρισης του Εθνικού Δικτύου των Υπηρεσιών Ψυχικής Υγείας ορίζεται το Τμήμα Συστημάτων
Πληροφορικής των Διευθύνσεων Πληροφορικής των
Δ.Υ.Πε..
6. Το Γραφείο Διοικητή είναι αρμόδιο για την υποβοήθηση του έργου του Διοικητή και των Υποδιοικητών
της Δ.Υ.Πε..
7. Το Νομικό Γραφείο είναι αρμόδιο για τη νομική καθοδήγηση των οργάνων της Δ.Υ.Πε. και τη δικαστική ή
εξώδικη υποστήριξή της.
8. Το Γραφείο Τύπου και Επικοινωνίας είναι αρμόδιο
για τις δημόσιες σχέσεις της Δ.Υ.Πε. και ειδικότερα για
τη σύνταξη και έκδοση ημερήσιου δελτίου τύπου, την
ενημέρωση της Διοίκησης και των υπηρεσιών της Δ.Υ.Πε.
επί των δημοσιευμάτων του τύπου που αφορούν τη δραστηριότητα της Δ.Υ.Πε. και των εποπτευόμενων Φ.Π.Υ.Υ.,
καθώς και για τη διοργάνωση συνεδρίων, ημερίδων, συνεντεύξεων και λοιπών εκδηλώσεων.
9. Το Κέντρο Εξυπηρέτησης Πολιτών σε θέματα Υγείας
λειτουργεί ως αυτοτελές τμήμα, υπαγόμενο απευθείας
στον Διοικητή της Υγειονομικής Περιφέρειας. Με απόφαση του Διοικητή της Υγειονομικής Περιφέρειας καθορίζεται η οργάνωση και ο κανονισμός λειτουργίας του.
10. Με απόφαση του Υπουργού Υγείας μπορεί, μετά
από αίτησή τους, να αποσπώνται στη Δ.Υ.Πε., χωρίς
γνώμη των Υπηρεσιακών Συμβουλίων και για χρονικό
διάστημα μέχρι δύο (2) έτη, που μπορεί να ανανεώνεται
μόνο μία φορά και για ίσο χρονικό διάστημα, μετά από
γνώμη των Υπηρεσιακών Συμβουλίων, για κάλυψη των
λειτουργικών αναγκών της Δ.Υ.Πε., ιατροί και υπάλληλοι,
πλην του νοσηλευτικού προσωπικού, των Φ.Π.Υ.Υ. της
οικείας Υγειονομικής Περιφέρειας, καθώς και του Υπουργείου Υγείας. Ο χρόνος της απόσπασης θεωρείται, για
κάθε συνέπεια, ως χρόνος πραγματικής υπηρεσίας στην
οργανική θέση από την οποία προέρχονται οι αποσπώμενοι, οι οποίοι δικαιούνται, κατά τον χρόνο της απόσπασής τους, να λαμβάνουν, από τον φορέα υποδοχής τους,
πλήρεις τις τακτικές απολαβές της οργανικής τους θέσης.
Οι κατά τη δημοσίευση του παρόντος υπηρετούντες
υπάλληλοι στη Δ.Υ.Πε. παραμένουν, σύμφωνα με τις προηγούμενες διατάξεις, στις θέσεις στις οποίες έχουν αποσπασθεί ανεξάρτητα με το νομικό πλαίσιο με το οποίο
έχει διενεργηθεί η απόσπασή τους.
11. Επιτρέπεται η μετάταξη υπαλλήλων, πλην του νοσηλευτικού προσωπικού, από Περιφέρειες, Υπουργεία ή
Ν.Π.Δ.Δ. στις Δ.Υ.Πε., εφόσον ο μετατασσόμενος έχει τα
προσόντα που απαιτούνται για την κατάληψη της θέσης
στην οποία μετατάσσεται. Η μετάταξη διενεργείται μετά
από αίτηση του υπαλλήλου και συνεκτίμηση των υπηρεσιακών αναγκών, με κοινή απόφαση των Υπουργών
Εσωτερικών, Υγείας και του κατά περίπτωση αρμόδιου
Υπουργού, που εκδίδεται ύστερα από γνώμη των οικείων
Υπηρεσιακών Συμβουλίων ή Δ.Σ. των Ν.Π.Δ.Δ..
12.α. Οι μόνιμοι ή με σύμβαση εργασίας Ιδιωτικού
Δικαίου Αορίστου Χρόνου υπάλληλοι, που υπηρετούν
κατά τον χρόνο έναρξης του παρόντος στις απορροφούμενες Δ.Υ.Πε., μετατάσσονται ή μεταφέρονται, κατόπιν
αιτήσεώς τους, με απόφαση του Υπουργού Υγείας, σε
υφιστάμενες κενές ή, εφόσον δεν υπάρχουν, σε συνιστώμενες προσωποπαγείς θέσεις, στα Νοσοκομεία ή στις
Μονάδες Κοινωνικής Φροντίδας της Περιφέρειας της
απορροφηθείσας Δ.Υ.Πε., στην οποία υπηρετούσαν ή σε
άλλα Νοσοκομεία ή Μονάδες Κοινωνικής Φροντίδας της
Περιφέρειας της νέας Δ.Υ.Πε. όπως αυτή δημιουργείται
με το παρόν.
Οι μετατασσόμενοι, σύμφωνα με τους όρους του παρόντος, υπάλληλοι των απορροφούμενων Δ.Υ.Πε. διατηρούν τα συνταξιοδοτικά και ασφαλιστικά τους δικαιώματα ως εκ της υπηρεσίας τους στις Δ.Υ.Πε..
β) Επιτρέπεται η μετάταξη στις Δ.Υ.Πε. υπαλλήλων,
πλην του νοσηλευτικού προσωπικού, που κατά τη δημοσίευση του παρόντος νόμου έχουν αποσπαστεί ή μετακινηθεί και υπηρετούν σε Κεντρικές Υπηρεσίες των
Πε.Σ.Υ.Π.. Η μετάταξη διενεργείται μετά από αίτηση των
υπαλλήλων, που υποβάλλεται μέσα σε αποκλειστική
προθεσμία τριάντα (30) ημερών από τη δημοσίευση του
παρόντος νόμου, με απόφαση του Υπουργού Υγείας, που
εκδίδεται μετά από συνεκτίμηση των υπηρεσιακών αναγκών και γνώμη του Υπηρεσιακού Συμβουλίου που είναι
αρμόδιο για τους υπαλλήλους της Δ.Υ.Πε.. Η μετάταξη
γίνεται σε ομοιόβαθμη κενή θέση, για την κατάληψη της
οποίας ο μετατασσόμενος έχει τα απαιτούμενα τυπικά
και ουσιαστικά προσόντα.
γ) Επιτρέπεται η μετάταξη στο Υπουργείο Υγείας των
υπαλλήλων που κατέχουν οργανική θέση στην Κεντρική Υπηρεσία των Πε.Σ.Υ.Π. και είναι αποσπασμένοι στο
Υπουργείο Υγείας κατά την ημερομηνία δημοσίευσης
του παρόντος νόμου. Η μετάταξη γίνεται σε ομοιόβαθμη κενή θέση, για την κατάληψη της οποίας ο μετατασσόμενος έχει τα απαιτούμενα τυπικά και ουσιαστικά
προσόντα.
δ) Η μετάταξη νοσηλευτικού προσωπικού σύμφωνα με
τις διατάξεις των παρ. 10, 11 και 12 του παρόντος άρθρου
επιτρέπεται μόνο σε εξαιρετικές περιπτώσεις και πραγματοποιείται με κοινή απόφαση των Υπουργών Εθνικής
Οικονομίας και Οικονομικών, Εσωτερικών και Υγείας.
13. Σε κάθε Δ.Υ.Πε. συνιστώνται θέσεις ειδικού επιστημονικού προσωπικού με σχέση εργασίας Ιδιωτικού
Δικαίου Ορισμένου Χρόνου, διάρκειας ενός (1) έτους.
Η σύμβαση αυτή δύναται να ανανεωθεί, μετά το τέλος
της, μόνο για μία φορά και για χρονικό διάστημα μη
υπερβαίνον το ένα (1) έτος. Οι θέσεις αυτές είναι τρεις
(3) για τις Δ.Υ.Πε. των Α’, Β’ και Γ’ Υγειονομικών Περιφερειών Αττικής και δύο (2) για τις Δ.Υ.Πε. των υπόλοιπων Υγειονομικών Περιφερειών. Για τον διορισμό
στις ανωτέρω θέσεις απαιτείται πτυχίο τριτοβάθμιας
εκπαίδευσης, της ημεδαπής ή αλλοδαπής και επαρκής
γνώση μιας ξένης γλώσσας. Στις Δ.Υ.Πε. των Α’, Β’ και Γ’
Υγειονομικών Περιφερειών Αττικής και στις Δ.Υ.Πε. των
Α’ και Β’ Υγειονομικών Περιφερειών Κεντρικής Μακεδονίας συνιστάται μία θέση Συμβούλου Επικοινωνίας με
σχέση εργασίας Ιδιωτικού Δικαίου Ορισμένου Χρόνου,
διάρκειας ενός (1) έτους. Η σύμβαση αυτή δύναται να
ανανεωθεί, μετά το τέλος της, μόνο για μία φορά και
για χρονικό διάστημα μη υπερβαίνον το ένα (1) έτος. Ο
διορισμός στις ανωτέρω θέσεις γίνεται με απόφαση του
Υπουργού Υγείας, ύστερα από εισήγηση του Διοικητή
της οικείας Υγειονομικής Περιφέρειας.
14. Τα ποσά που κατεβλήθησαν στους υπαλλήλους
των Κεντρικών Υπηρεσιών των Πε.Σ.Υ.Π. κατ’ εφαρμογή
της διάταξης του άρθρου 14 του ν. 3016/2002 και αφορούν το διάστημα από 1.1.2004 μέχρι 31.12.2004, δεν
αναζητούνται.
15. Σε κάθε Δ.Υ.Πε. συνιστώνται οι ακόλουθες θέσεις
μόνιμων υπαλλήλων:
Α. Κατηγορία ΠΕ
α) Κλάδος ΠΕ Διοικητικός Οικονομικός, θέσεις τρεις (3).
β) Κλάδος ΠΕ Κοινωνικής Διοίκησης ή ΠΕ Κοινωνιολογίας, θέσεις τρεις (3).
γ) Κλάδος ΠΕ Διοικητικός Λογιστικός, θέσεις τέσσερις (4).
δ) Κλάδος ΠΕ Οργάνωσης και Διοίκησης Επιχειρήσεων
ή ΠΕ Οικονομικού, θέσεις τρεις (3).
ε) Κλάδος ΠΕ Πληροφορικής, θέσεις τρεις (3).
στ) Κλάδος ΠΕ Ιατρών, ΠΕ Νοσηλευτικής, θέσεις δύο (2).
ζ) Κλάδος ΠΕ Στατιστικής, θέση μία (1).
η) Μία (1) θέση δικηγόρου νομικού συμβούλου με πάγια αντιμισθία. Προσόν διορισμού είναι η άδεια άσκησης δικηγορικού επαγγέλματος παρ’ Αρείω Πάγω ή παρ’
Εφέταις.
θ) Κλάδος ΠΕ Ιατρών Εργασίας, θέση μία (1).
ι) Κλάδος ΠΕ Τεχνικών Ασφαλείας, θέση μία (1).
Β. Κατηγορία TE
α) Κλάδος TE Διοικητικός Λογιστικός, θέσεις οκτώ (8).
β) Κλάδος TE Πληροφορικής, θέσεις δύο (2).
γ) Κλάδος TE Διοίκησης Μονάδων Υγείας και Πρόνοιας,
θέσεις πέντε (5).
δ) Κλάδος TE Κοινωνικής Εργασίας, θέσεις δύο (2).
Γ. Κατηγορία ΔΕ
α) Κλάδος ΔΕ Διοικητικών Γραμματέων, θέσεις έξι (6).
β) Κλάδος ΔΕ Τεχνικός, ειδικότητας οδηγού οχημάτων,
θέσεις δύο (2).
Δ. Κατηγορία ΥΕ
α) Κλάδος ΥΕ Επιμελητών, θέσεις δύο (2).
β) Κλάδος ΥΕ Προσωπικού Καθαριότητας, θέσεις δύο (2).
Ε. Ειδικά στη Διεύθυνση Συντονισμού Υπηρεσιών Ψυχικής Υγείας κάθε Δ.Υ.Πε. συστήνονται οι ακόλουθες θέσεις
μονίμων υπαλλήλων:
ΕΑ. Κατηγορία ΠΕ
α) Κλάδος ΠΕ Ψυχολόγων, ειδικότητας ΠΕ Ψυχολόγων,
θέσεις τρεις (3).
β) Κλάδος ΠΕ Νοσηλευτικής, ειδικότητας ΠΕ Νοσηλευτικής, θέση μία (1).
γ) Κλάδος ΠΕ Κοινοτικής Υγείας, ειδικότητας ΠΕ Κοινοτικής Υγείας και, ελλείψει αυτού, κλάδου ΤΕ Επισκεπτών
Υγείας, ειδικότητας ΤΕ Επισκεπτών Υγείας, θέση μία (1).
δ) Κλάδος ΠΕ Διοικητικού - Οικονομικού, ειδικότητας
ΠΕ Διοικητικού - Οικονομικού, θέσεις έξι (6).
ε) Κλάδος ΠΕ Διοικητικού - Οικονομικού, ειδικότητας
ΠΕ Οικονομικού, θέση μία (1).
στ) Κλάδος ΠΕ Διοικητικού - Οικονομικού, ειδικότητας
ΠΕ Διοικητικού (Νομικών), θέση μία (1).
ζ) Κλάδος ΠΕ Στατιστικής, ειδικότητας ΠΕ Στατιστικών,
θέση μία (1).
η) Κλάδος ΠΕ Κοινωνικής Εργασίας, ειδικότητας ΠΕ
Κοινωνικών Λειτουργών, θέση μία (1).
θ) Κλάδος ΠΕ Κοινωνικών Επιστημών, ειδικότητας ΠΕ
Κοινωνιολόγων, θέση μία (1).
ΕΒ. Κατηγορία ΤΕ
α) Κλάδος ΤΕ Νοσηλευτικής, ειδικότητας ΤΕ Νοσηλευτικής, θέση μία (1).
β) Κλάδος ΤΕ Διοικητικού - Λογιστικού, ειδικότητας ΤΕ
Διοικητικού - Λογιστικού, θέσεις τρεις (3).
γ) Κλάδος ΤΕ Διοικητικού - Λογιστικού, ειδικότητας ΤΕ
Διοίκησης Μονάδων Υγείας και Πρόνοιας, θέσεις τρεις (3).
δ) Κλάδος ΤΕ Κοινωνικής Εργασίας, ειδικότητας ΤΕ Κοινωνικών Λειτουργών, θέση μία (1).
ΣΤ. Για τις ανάγκες σχεδιασμού, οργάνωσης, λειτουργίας και διαχείρισης του Πληροφοριακού Συστήματος
Επιδημιολογικής Παρακολούθησης και Θεραπευτικής
Διαχείρισης της κάθε Δ.Υ.Πε. συστήνεται στο Τμήμα Συστημάτων Πληροφορικής των Διευθύνσεων Πληροφορικής των Δ.Υ.Πε. μία (1) θέση Κλάδου ΠΕ Πληροφορικής,
ειδικότητας ΠΕ Πληροφορικής.
Οι θέσεις των περ. Ε και ΣΤ δύνανται να καλύπτονται
με διετή απόσπαση προσωπικού που υπηρετεί στην κεντρική υπηρεσία του Υπουργείου Υγείας ή σε φορείς που
εποπτεύονται από το Υπουργείο Υγείας, μετά από αίτηση
του υπαλλήλου, υπό τις προϋποθέσεις του άρθρου 4 του
ν. 4440/2016 (Α’ 224), περί ενιαίου συστήματος κινητικότητας στη δημόσια διοίκηση.
16. Με απόφαση του Διοικητή της Υγειονομικής Περιφέρειας, που δημοσιεύεται στην Εφημερίδα της Κυβερνήσεως, μπορεί να συνιστάται ενιαία Νομική Υπηρεσία,
που αποτελείται από όλους τους δικηγόρους που υπηρετούν στη Δ.Υ.Πε. και τους Φ.Π.Υ.Υ. της οικείας Περιφέρειας. Ο προϊστάμενος της υπηρεσίας αυτής επιλέγεται
με απόφαση του Διοικητή της Υγειονομικής Περιφέρειας.
Με απόφαση του Διοικητή της Υγειονομικής Περιφέρειας καθορίζεται η οργάνωση και ο κανονισμός λειτουργίας της ενιαίας νομικής υπηρεσίας.
17. Με απόφαση του Διοικητή της Υγειονομικής Περιφέρειας, που δημοσιεύεται στην Εφημερίδα της Κυβερνήσεως, μπορεί να συνιστάται ενιαία Τεχνική Υπηρεσία,
που αποτελείται από υπαλλήλους των κατηγοριών ΠΕ, ΤΕ
και ΔΕ τεχνικών κλάδων και ειδικοτήτων όλων ή ορισμένων Φ.Π.Υ.Υ. της Υγειονομικής Περιφέρειας, οι οργανικές
θέσεις των οποίων μεταφέρονται στη Δ.Υ.ΠΕ..
Σε περίπτωση κατάργησης της ενιαίας Τεχνικής Υπηρεσίας, οι οργανικές θέσεις επιστρέφουν στον οικείο
Φ.Π.Υ.Υ.. Ο προϊστάμενος της Διεύθυνσης αυτής επιλέγεται με απόφαση του αρμόδιου υπηρεσιακού συμβουλίου. Με απόφαση του Διοικητή της Δ.Υ.Πε. καθορίζεται
η οργάνωση και ο κανονισμός λειτουργίας της ενιαίας
τεχνικής υπηρεσίας.
18. Για έργα των εποπτευόμενων Φ.Π.Υ.Υ., μπορεί με
απόφαση του Υπουργού Υγείας να ορίζεται ως Προϊσταμένη Αρχή η Διοίκηση της οικείας Υγειονομικής
Περιφέρειας. Στην περίπτωση αυτή Διευθύνουσα
Υπηρεσία είναι η Ενιαία Τεχνική Υπηρεσία της οικείας
Υγειονομικής Περιφέρειας, εφόσον αυτή έχει συσταθεί, και Τεχνικό Συμβούλιο το Τεχνικό Συμβούλιο του
Υπουργείου Υγείας.
19. Στην έδρα της κάθε Υγειονομικής Περιφέρειας
συνιστάται, με απόφαση του Υπουργού Υγείας Πρωτοβάθμιο Υπηρεσιακό Συμβούλιο, στο οποίο, με την
επιφύλαξη της παρ. 1 του άρθρου 159 του Κώδικα Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. (ν. 3528/2007, Α’ 26), υπάγονται όλοι οι μόνιμοι ή συνδεόμενοι με σχέση εργασίας
ιδιωτικού δικαίου υπάλληλοι της Δ.Υ.Πε., με εξαίρεση
τους ιατρούς Ε.Σ.Υ., για θέματα της υπηρεσιακής τους
κατάστασης. Με ανάλογο τρόπο συνιστώνται: α) Υπηρεσιακά Συμβούλια ή Κοινά Υπηρεσιακά Συμβούλια
Νοσοκομείων, σύμφωνα με τις διατάξεις του άρθρου
159 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. και του
άρθρου 8 του παρόντος νόμου, στα οποία υπάγονται
οι μόνιμοι ή συνδεόμενοι με σχέση εργασίας ιδιωτικού
δικαίου υπάλληλοι του Νοσοκομείου και των Κέντρων
Υγείας, που αποτελούν αποκεντρωμένες μονάδες του
αντίστοιχου Νοσοκομείου, με εξαίρεση τους ιατρούς
Ε.Σ.Υ., για θέματα της υπηρεσιακής τους κατάστασης.
Στα ανωτέρω Υπηρεσιακά Συμβούλια υπάγονται και
όλοι οι ειδικευόμενοι ιατροί, για τα θέματα της υπηρεσιακής τους κατάστασης, β) Υπηρεσιακά Συμβούλια ή
Κοινά Υπηρεσιακά Συμβούλια Μονάδων Κοινωνικής
Φροντίδας, σύμφωνα με το άρθρο 159 του Κώδικα Κατάστασης Δημοσίων Πολιτικών Διοικητικών Υπαλλήλων
και Υπαλλήλων Ν.Π.Δ.Δ. και τις παρ. 2 και 3 του άρθρου
20 του παρόντος, στα οποία υπάγονται οι μόνιμοι ή
συνδεόμενοι με σχέση εργασίας ιδιωτικού δικαίου
υπάλληλοι των Μονάδων Κοινωνικής Φροντίδας, με
εξαίρεση τους ιατρούς Ε.Σ.Υ., για θέματα της υπηρεσιακής τους κατάστασης. Στα ανωτέρω Υπηρεσιακά
Συμβούλια υπάγονται και όλοι οι ειδικευόμενοι ιατροί,
για τα θέματα της υπηρεσιακής τους κατάστασης.
20. Για τη σύνθεση, συγκρότηση και λειτουργία των
παραπάνω Υπηρεσιακών Συμβουλίων, εφαρμόζονται
οι διατάξεις του ν. 3839/2010 (Α’ 51).
21. Με προεδρικό διάταγμα, που εκδίδεται με πρόταση των Υπουργών Εσωτερικών, Εθνικής Οικονομίας
και Οικονομικών και Υγείας καταρτίζεται ο Οργανισμός
των Δ.Υ.Πε.. Με όμοιο τρόπο δύναται να τροποποιείται
η προβλεπόμενη σε αυτόν οργάνωση και στελέχωση
των Δ.Υ.Πε..»
ΚΕΦΑΛΑΙΟ ΣΤ’
ΡΥΘΜΙΣΕΙΣ ΓΙΑ ΤΗΝ ΕΝΙΣΧΥΣΗ ΤΩΝ
ΠΑΡΕΧΟΜΕΝΩΝ ΥΠΗΡΕΣΙΩΝ ΕΝΤΟΣ ΤΟΥ
ΕΘΝΙΚΟΥ ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ
ΥΓΕΙΑΣ ΚΑΙ ΤΩΝ ΛΗΠΤΩΝ ΥΠΗΡΕΣΙΩΝ
ΨΥΧΙΚΗΣ ΥΓΕΙΑΣ
Άρθρο 15
Παροχή ψυχοκοινωνικής υποστήριξης σε
πληγέντες πληθυσμούς σε περιπτώσεις
ανθρωπογενών κρίσεων και φυσικών
καταστροφών - Προσθήκη άρθρου 12Β στον
ν. 2716/1999
Μετά από το άρθρο 12Α του ν. 2716/1999 (Α’ 96) προστίθεται νέο άρθρο 12Β ως εξής:
«Άρθρο 12Β
Παροχή ψυχοκοινωνικής υποστήριξης σε
πληγέντες πληθυσμούς σε περιπτώσεις
ανθρωπογενών κρίσεων και φυσικών
καταστροφών
Νομικά πρόσωπα δημοσίου δικαίου (Ν.Π.Δ.Δ.) που
παρέχουν υπηρεσίες ψυχικής υγείας, καθώς και νομικά
πρόσωπα ιδιωτικού δικαίου (Ν.Π.Ι.Δ.) μη κερδοσκοπικού χαρακτήρα που διαθέτουν άδεια λειτουργίας Μ.Ψ.Υ.
σύμφωνα με το άρθρο 11, δύνανται, σε περιπτώσεις ανθρωπογενών κρίσεων και φυσικών καταστροφών και
για όσο χρονικό διάστημα αυτές διαρκούν ή κρίνεται
αναγκαίο για την αντιμετώπιση των συνεπειών τους,
να παρέχουν υπηρεσίες ψυχοκοινωνικής υποστήριξης
στους πληγέντες πληθυσμούς, μέσω προγραμμάτων
ψυχοκοινωνικής ενδυνάμωσης, ενημέρωσης, ευαισθητοποίησης, εκπαίδευσης, έρευνας, συμβουλευτικής και
τηλεσυμβουλευτικής. Οι υπηρεσίες του πρώτου εδαφίου
δύνανται να παρέχονται και εκτός του Περιφερειακού Δικτύου Υπηρεσιών Ψυχικής Υγείας (Πε.Δ.Υ.Ψ.Υ.) στο οποίο
υπάγονται οι Μονάδες Ψυχικής Υγείας των Ν.Π.Δ.Δ. και
Ν.Π.Ι.Δ. του άρθρου 11. Με απόφαση του Υπουργού Υγείας καθορίζεται ο τρόπος παροχής των αναγκαίων κατά
περίπτωση υπηρεσιών ψυχοκοινωνικής υποστήριξης
από τα νομικά πρόσωπα του πρώτου εδαφίου, σε συνάρτηση με τη διάρκεια της κρίσης ή της καταστροφής
και τις ανάγκες του πληγέντος πληθυσμού, καθώς και
κάθε άλλο ειδικότερο θέμα σχετικό με την εφαρμογή
του παρόντος.»
Άρθρο 16
Ίδρυση Μονάδων Ψυχικής Υγείας για
την ψυχοκοινωνική υποστήριξη ατόμων
που εμπλέκονται με το σύστημα ποινικής
δικαιοσύνης - Τροποποίηση παρ. 2
άρθρου 4 ν. 2716/1999
Στην παρ. 2 του άρθρου 4 του ν. 2716/1999 (Α’ 96), περί
των Μονάδων Ψυχικής Υγείας, επέρχονται οι ακόλουθες
τροποποιήσεις: α) προστίθενται νέα εδάφια, δεύτερο και
τρίτο, β) συμπληρώνεται το περιεχόμενο της εξουσιοδότησης του υφιστάμενου τρίτου εδαφίου και η παρ. 2
διαμορφώνεται ως εξής:
«2. Με απόφαση του Υπουργού Υγείας, μετά από γνώμη του ΚΕ.Σ.Υ., μπορεί να ορίζονται και λοιπές μορφές
Μ.Ψ.Υ. για την καταλληλότερη παροχή υπηρεσιών ψυχικής υγείας και την καλύτερη εξυπηρέτηση των αναγκών
ψυχικής υγείας του πληθυσμού, σύμφωνα με το άρθρο
1 του παρόντος νόμου. Ειδική μορφή Μ.Ψ.Υ. αποτελούν
και οι Μονάδες που εξυπηρετούν τον σκοπό της αντιμετώπισης της αποκλίνουσας συμπεριφοράς και παραβατικότητας παιδιών, εφήβων και νεαρών ενηλίκων με ψυχοκοινωνικά προβλήματα και ψυχικές διαταραχές, καθώς
και ενηλίκων με αξιόποινη συμπεριφορά που χρήζουν
ψυχιατροδικαστικής προσέγγισης και εμπλέκονται με το
σύστημα ποινικής δικαιοσύνης, συμπεριλαμβανομένων
όσων κρατούνται στα σωφρονιστικά καταστήματα. Οι
Μ.Ψ.Υ. του δευτέρου εδαφίου λειτουργούν αποκλειστικά
από φορείς του δημοσίου τομέα και από νομικά πρόσωπα ιδιωτικού δικαίου μη κερδοσκοπικού χαρακτήρα.
Με κοινή απόφαση του Υπουργού Υγείας και του κατά
περίπτωση συναρμόδιου Υπουργού καθορίζονται οι
προϋποθέσεις, το αρμόδιο όργανο για τη χορήγηση των
αδειών ίδρυσης και λειτουργίας τους, ο τρόπος οργάνωσης και λειτουργίας τους και κάθε αναγκαία λεπτομέρεια
για την εφαρμογή της παρούσας.»
Άρθρο 17
Ρυθμίσεις ζητημάτων των Κοινωνικών
Συνεταιρισμών Περιορισμένης Ευθύνης Τροποποίηση παρ. 2 και 17 άρθρου 12
ν. 2716/1999
1. Στην παρ. 2 του άρθρου 12 του ν. 2716/1999 (Α’ 96),
περί των Κοινωνικών Συνεταιρισμών Περιορισμένης Ευθύνης (Κοι.Σ.Π.Ε.), επέρχονται οι ακόλουθες τροποποιήσεις: α) προστίθενται νέες περ. δ) και ε), β) τα εδάφια
ενδέκατο και δωδέκατο αντικαθίστανται, γ) στο δέκατο
τρίτο εδάφιο οι λέξεις «στον ίδιο τομέα ψυχικής υγείας»
αντικαθίστανται από τις λέξεις «στο ίδιο Πε.Δ.Υ.Ψ.Υ.» και
η παρ. 2 διαμορφώνεται ως εξής:
«2. Οι Κοινωνικοί Συνεταιρισμοί Περιορισμένης Ευθύνης μπορούν να είναι ταυτόχρονα παραγωγικές, καταναλωτικές, εμπορικές, προμηθευτικές, μεταφορικές,
τουριστικές, οικοδομικές, πιστωτικές, αναπτυξιακές, κοινωνικές, εκπαιδευτικές και πολιτιστικές μονάδες και να
αναπτύσσουν οποιαδήποτε οικονομική δραστηριότητα
(αγροτική, κτηνοτροφική, μελισσοκομική, αλιευτική, δασική, βιομηχανική, βιοτεχνική, ξενοδοχειακή, εμπορική,
παροχής υπηρεσιών, κοινωνικής ανάπτυξης).
Οι Κοινωνικοί Συνεταιρισμοί Περιορισμένης Ευθύνης
μπορεί:
α) Να ιδρύουν και να διατηρούν καταστήματα πώλησης και υποκαταστήματα οπουδήποτε.
β) Να συμμετέχουν σε επιχειρήσεις κοινής ωφέλειας
εφόσον η συμμετοχή αυτή επιτρέπεται από τις ειδικές
κατά περίπτωση διατάξεις. Ειδικότερα, μπορεί να συμμετέχουν σε Ευρωπαϊκούς Ομίλους Οικονομικού Σκοπού (Ε.Ο.Ο.Σ.), Κοινοπραξίες, Εταιρείες Περιορισμένης
Ευθύνης (Ε.Π.Ε.), Ανώνυμες Εταιρείες (Α.Ε.) και Δημοτικές
Επιχειρήσεις.
γ) Να συμμετέχουν σε αναπτυξιακά προγράμματα ή
να συμμετέχουν με άλλες επιχειρήσεις ή εταιρείες στην
πραγματοποίησή τους και να συνεργάζονται μέσω κοινοπραξιών ή προγραμματικών συμβάσεων με άλλα φυσικά ή νομικά πρόσωπα δημοσίου ή ιδιωτικού δικαίου,
εταιρείες ή άλλες ενώσεις κάθε τύπου, οι οποίες έχουν ως
αντικείμενο την ανάπτυξη δραστηριοτήτων, από αυτές
που προβλέπονται στον παρόντα νόμο.
δ) Να αναπτύσσουν δομές, γραφεία και προγράμματα
υποστηριζόμενης απασχόλησης, με σκοπό την ενίσχυση
της ενεργητικής ένταξης και παραμονής στην αγορά εργασίας ατόμων με σοβαρά ψυχοκοινωνικά προβλήματα.
ε) Να αναπτύσσουν δράσεις και προγράμματα τριτογενούς πρόληψης με σκοπό την ψυχοκοινωνική ένταξη
και αποκατάσταση για άτομα με σοβαρά ψυχοκοινωνικά
προβλήματα, τα οποία περιλαμβάνουν παρεμβάσεις που
αφορούν στην εργασιακή ένταξη των ατόμων αυτών,
στοχεύοντας στη μείωση του φορτίου των ψυχικών διαταραχών στους πάσχοντες, τις οικογένειές τους και την
κοινότητα γενικά.
Οι Κοινωνικοί Συνεταιρισμοί Περιορισμένης Ευθύνης
έχουν έδρα τους τον δήμο στον οποίο εδρεύει η διοίκησή τους. Η επωνυμία τους περιλαμβάνει υποχρεωτικά
τον όρο Κοινωνικοί Συνεταιρισμοί Περιορισμένης Ευθύνης και την έδρα. Μπορεί να περιλαμβάνει και διακριτικό τίτλο. Σε κάθε Περιφερειακή Ενότητα του άρθρου
3 του ν. 3852/2010 (Α’ 87), δύναται να λειτουργεί ένας
Κοι.Σ.Π.Ε.. Στην Περιφέρεια Αττικής και στην Περιφερειακή Ενότητα Θεσσαλονίκης δύναται να λειτουργούν δεκατρείς (13) και τρεις (3) Κοι.Σ.Π.Ε., αντίστοιχα. Η επωνυμία
των Κοινωνικών Συνεταιρισμών Περιορισμένης Ευθύνης
διακρίνεται από την επωνυμία άλλων συνεταιρισμών,
οι οποίοι εδρεύουν στον ίδιο δήμο, αναπτύσσουν τις
δραστηριότητές τους στο ίδιο Πε.Δ.Υ.Ψ.Υ. και έχουν τον
ίδιο ή παρεμφερή σκοπό.
Στην επωνυμία δεν επιτρέπεται να περιλαμβάνονται
ονόματα φυσικών προσώπων ή επωνυμίες άλλων νομικών προσώπων.»
2. Στην παρ. 17 του άρθρου 12 του ν. 2716/1999, περί
των Κοι.Σ.Π.Ε., επέρχονται οι ακόλουθες τροποποιήσεις:
α) στο πέμπτο εδάφιο οι λέξεις «θέση σε ισχύ» αντικαθίστανται από τις λέξεις «έναρξη ισχύος» και οι λέξεις «Καν.
815/1994» αντικαθίστανται από τις λέξεις «Κανονισμό
(ΕΟΚ) 815/1984 του Συμβουλίου της 26ης Μαρτίου 1984
για την έκτακτη οικονομική ενίσχυση υπέρ της Ελλάδας
στον κοινωνικό τομέα (L 88)», β) στο έκτο εδάφιο προστίθεται παραπομπή στα αναφερόμενα στο δεύτερο και
τρίτο εδάφιο, γ) το όγδοο εδάφιο αντικαθίσταται και η
παρ. 17 διαμορφώνεται ως εξής:
«17. Το Δημόσιο, οι Δημόσιοι Οργανισμοί, οι Ο.Τ.Α. α’
και β’ βαθμού και τα νομικά τους πρόσωπα προμηθεύονται αγαθά και δέχονται υπηρεσίες από τους Κοι.Σ.Π.Ε..
Η προμήθεια αγαθών και η παροχή υπηρεσιών της παραγράφου αυτής απαλλάσσεται από κάθε κράτηση υπέρ
τρίτου. Το Δημόσιο, οι Δημόσιοι Οργανισμοί, οι Ο.Τ.Α. α’
και β’ βαθμού και τα νομικά τους πρόσωπα επιτρέπεται
να παραχωρούν κατά χρήση στους Κοι.Σ.Π.Ε. πράγματα
κινητά ή ακίνητα και κάθε μορφής εγκαταστάσεις. Ειδικότερα, το ίδιο ισχύει για νοσοκομεία του ν.δ. 2592/1953
και του ν. 1397/1983, τα Πανεπιστημιακά Ψυχιατρικά Νοσοκομεία και λοιπές Μ.Ψ.Υ. που λειτουργούν ως Ν.Π.Δ.Δ.
ή Ν.Π.Ι.Δ.. Παραχώρηση κατά χρήση πραγμάτων κινητών
ή ακινήτων και κάθε μορφής εγκαταστάσεων, που έχει
πραγματοποιηθεί μέχρι την έναρξη ισχύος του παρόντος
σε άτυπες συνεταιριστικές δραστηριότητες ή σε μονάδες
επανένταξης ή αποκατάστασης που δημιουργήθηκαν με
τον Κανονισμό (ΕΟΚ) 815/1984 του Συμβουλίου της 26ης
Μαρτίου 1984 για την έκτακτη οικονομική ενίσχυση υπέρ
της Ελλάδας στον κοινωνικό τομέα (L 88), διατηρούνται
μέχρι τη σύσταση των Κοι.Σ.Π.Ε.. Μετά τη σύσταση των
Κοι.Σ.Π.Ε. επιτρέπεται η κατά παραχώρηση χρήση τους
σύμφωνα με το δεύτερο και τρίτο εδάφιο της παρούσας.
Τα καταστατικά ή τροποποιήσεις των καταστατικών των
Κοι.Σ.Π.Ε., πρωτοβάθμιων και δευτεροβάθμιων, δεν υπόκεινται στο τέλος χαρτοσήμου ή άλλη επιβάρυνση υπέρ
του Δημοσίου. Κατά την προμήθεια αγαθών και την παροχή των υπηρεσιών τους, οι Κοι.Σ.Π.Ε. απαλλάσσονται από
την υποχρέωση παρακράτησης φόρου εισοδήματος.»
Άρθρο 18
Παρακράτηση ποσοστού επί συμβάσεων
πέρ ψυχικής υγείας
Επιβάλλεται παρακράτηση ποσοστού ύψους δύο τοις
εκατό (2%) υπέρ ψυχικής υγείας επί των συμβάσεων
του άρθρου 9 του ν. 4865/2021 (Α’ 238), περί διενέργειας διαγωνισμών και σύναψης συμβάσεων από την
Εθνική Κεντρική Αρχή Προμηθειών Υγείας (Ε.Κ.Α.Π.Υ.),
επί των συμβάσεων του άρθρου δέκατου πέμπτου του
ν. 5015/2023 (Α’ 20), περί προμήθειας φαρμάκων των
νοσοκομείων του Εθνικού Συστήματος Υγείας και του
Γενικού Νοσοκομείου Παπαγεωργίου από διαγωνιστικές
διαδικασίες που υλοποιεί η Ε.Κ.Α.Π.Υ. και από συμφωνίες
που συνάπτει η Επιτροπή Διαπραγμάτευσης Τιμών Φαρμάκων, καθώς και επί όλων των συμβάσεων προμηθειών
αγαθών και υπηρεσιών υγείας που συνάπτουν οι φορείς
του άρθρου 7 του ν. 4865/2021, περί του υποκειμενικού πεδίου εφαρμογής της Ε.Κ.Α.Π.Υ, εξαιρουμένων των
συγχρηματοδοτούμενων. Η κράτηση επιβάλλεται επί
της αξίας του τιμολογίου των συμβάσεων προ Φόρου
Προστιθέμενης Αξίας και μετά την αφαίρεση κάθε άλλου
παρακρατούμενου ποσού υπέρ τρίτων και παρακρατείται και αποδίδεται στο Υπουργείο Υγείας από τον φορέα
που διενεργεί την εξόφληση του τιμολογίου. Στον προϋπολογισμό του Υπουργείου Υγείας παραμένει εγγεγραμμένος ο Ειδικός Κωδικός με την ονομασία «Κεφάλαιο
Κοινωνικής και Ανθρωπιστικής Αντίληψης».
ΚΕΦΑΛΑΙΟ Ζ’
ΜΟΝΑΔΕΣ ΨΥΧΙΚΗΣ ΥΓΕΙΑΣ ΙΔΙΩΤΙΚΟΥ
ΔΙΚΑΙΟΥ ΚΕΡΔΟΣΚΟΠΙΚΟΥ ΚΑΙ ΜΗ
ΚΕΡΔΟΣΚΟΠΙΚΟΥ ΤΟΜΕΑ
Άρθρο 19
Προϋποθέσεις ίδρυσης και λειτουργίας
Μονάδων Ψυχικής Υγείας από φορείς του
ιδιωτικού δικαίου κερδοσκοπικού και μη
κερδοσκοπικού τομέα - Αντικατάσταση
άρθρου 11 ν. 2716/1999
Το άρθρο 11 του ν. 2716/1999 (Α’ 96), περί Μονάδων
Ψυχικής Υγείας στον ιδιωτικό κερδοσκοπικό και μη κερδοσκοπικό τομέα, αντικαθίσταται ως εξής:
«Άρθρο 11
Μονάδες Ψυχικής Υγείας στον ιδιωτικό
κερδοσκοπικό και μη κερδοσκοπικό τομέα
1. Επιπλέον των όσων προβλέπονται από τα π.δ.
247/1991 (Α’ 93), περί των όρων, των προϋποθέσεων και
της διαδικασίας για την ίδρυση, λειτουργία και μεταβίβαση Ιδιωτικών Κλινικών, π.δ. 517/1991 (Α’ 202), περί των
ιδιωτικών κλινικών, των τεχνικών προδιαγραφών και του
ιατρικού εξοπλισμού τους και τον ν. 4600/2019 (Α’ 43),
περί εκσυγχρονισμού και αναμόρφωσης του θεσμικού
πλαισίου ιδιωτικών κλινικών, φυσικά ή νομικά πρόσωπα
ιδιωτικού δικαίου κερδοσκοπικού ή μη χαρακτήρα δύνανται να ιδρύουν και να λειτουργούν Κέντρα Ημέρας,
Προστατευόμενα Διαμερίσματα, Οικοτροφεία, Ξενώνες,
Ειδικά Κέντρα Κοινωνικής Επανένταξης, Ειδικές Μονάδες
Αποκατάστασης και Επαγγελματικής Επανένταξης, Μονάδες Έγκαιρης Παρέμβασης στην Ψύχωση και Κινητές
Μονάδες Ψυχικής Υγείας. Το ίδιο φυσικό ή νομικό πρόσωπο μπορεί να λειτουργεί περισσότερες από μία Μ.Ψ.Υ..
2. Για την ίδρυση και λειτουργία των Μονάδων Ψυχικής
Υγείας (Μ.Ψ.Υ.) της παρ. 1 ακολουθείται η εξής διαδικασία:
α) Ο Προϊστάμενος της Διεύθυνσης Ιατρικής Ψυχικής
Υγείας της οικείας Υ.Πε. εισηγείται, κατόπιν γνωμοδότησης του αρμοδίου Επιστημονικού Συμβουλίου Ψυχικής
Υγείας (Ε.Σ.Υ.Ψ.Υ.), στον αρμόδιο για θέματα ψυχικής
υγείας Υποδιοικητή, είτε αυτοβούλως, είτε μετά από
προηγούμενη εισήγηση του Τμήματος Ψυχοκοινωνικής
Αποκατάστασης και Ένταξης και Μονάδων Ψυχικής Υγείας Νομικών Προσώπων Ιδιωτικού Δικαίου, τη δημιουργία
νέων δομών και υπηρεσιών προς κάλυψη των αναγκών
της περιοχής αρμοδιότητάς του.
β) Ο αρμόδιος Υποδιοικητής υποβάλλει, δια του Διοικητή της οικείας Υ.Πε., σχετική εισήγηση στον Υπουργό
Υγείας, την οποία συνοδεύει με τα κρίσιμα επιδημιολογικά δεδομένα που προκύπτουν από το Πληροφοριακό
Σύστημα Επιδημιολογικής Παρακολούθησης και Θεραπευτικής Διαχείρισης και τεκμηριώνουν την εισήγησή του.
γ) Ο Υπουργός Υγείας εκδίδει τη σχετική έγκριση σκοπιμότητας, μετά από συνεκτίμηση της εισήγησης και των
συνοδευτικών αυτής επιδημιολογικών δεδομένων.
δ) Μετά από την έκδοση της έγκρισης σκοπιμότητας
της περ. γ), ο αρμόδιος Υποδιοικητής χορηγεί με απόφασή του την άδεια ίδρυσης των Μ.Ψ.Υ. της παρ. 1.
ε) Τα φυσικά και νομικά πρόσωπα ιδιωτικού δικαίου
κερδοσκοπικού ή μη χαρακτήρα που έλαβαν την άδεια
ίδρυσης των Μ.Ψ.Υ. της παρ. 1 οφείλουν να υποβάλουν,
εντός ενός (1) έτους από τη λήψη της, τα απαιτούμενα δικαιολογητικά για την έκδοση της άδειας λειτουργίας τους
στο Τμήμα Ψυχοκοινωνικής Αποκατάστασης και Ένταξης
και Μονάδων Ψυχικής Υγείας Νομικών Προσώπων Ιδιωτικού Δικαίου της οικείας Δ.Υ.Πε.. Υπό την προϋπόθεση
της εμπρόθεσμης υποβολής των αναγκαίων δικαιολογητικών σύμφωνα με το πρώτο εδάφιο, ο αρμόδιος Υποδιοικητής της οικείας Υ.Πε. χορηγεί, με απόφασή του, την
άδεια λειτουργίας των Μονάδων της παρ. 1.
3. Οι Μ.Ψ.Υ. που ιδρύονται και λειτουργούν σύμφωνα
με το παρόν εντάσσονται στο αντίστοιχο Περιφερειακό
Δίκτυο Υπηρεσιών Ψυχικής Υγείας (Πε.Δ.Υ.Ψ.Υ.).
4. Δεν επιτρέπεται η χορήγηση άδειας ίδρυσης και
άδειας λειτουργίας:
α) σε νομικά πρόσωπα των οποίων οι νόμιμοι εκπρόσωποι, οι διαχειριστές ή τα μέλη του Διοικητικού Συμβουλίου έχουν καταδικαστεί για παράβαση των διατάξεων
της ποινικής νομοθεσίας, που συνιστά κώλυμα διορισμού
στο Δημόσιο ή για παράβαση που αφορά στη νομοθεσία
για τα ναρκωτικά ή για εγκλήματα κατά της γενετήσιας
ελευθερίας και οικονομικής εκμετάλλευσης της γενετήσιας ζωής. Το κώλυμα του πρώτου εδαφίου αίρεται μόνο
σε περίπτωση αμετάκλητης αθωωτικής απόφασης.
β) Σε νομικά πρόσωπα των οποίων οι νόμιμοι εκπρόσωποι ή διαχειριστές είναι γιατροί ή ψυχολόγοι κλάδου
Ε.Σ.Υ. ή επαγγελματίες ψυχικής υγείας που έχουν τη δημοσιοϋπαλληλική ιδιότητα.
Σε αντίθετη περίπτωση, η άδεια ίδρυσης που χορηγήθηκε ανακαλείται αμέσως και επιβάλλονται οι κυρώσεις
που προβλέπονται στα άρθρα 20 και 21 του π.δ. 247/1991.
5. Οι άδειες ίδρυσης και λειτουργίας της παρ. 2 ανακαλούνται, με απόφαση του αρμόδιου Υποδιοικητή, εφόσον διαπιστωθούν: α) σοβαροί διοικητικοί ή διαχειριστικοί λόγοι, όπως παραβίαση των όρων των αδειών που
χορηγήθηκαν, παραβίαση των καταστατικών σκοπών
των νομικών προσώπων στις οποίες χορηγήθηκαν οι εν
λόγω άδειες, κατάχρηση και κακοδιαχείριση εκ μέρους
τους εθνικών πόρων και πόρων συγχρηματοδοτούμενων
προγραμμάτων, β) μη εφαρμογή των δεσμευτικών για
όλους, σύμφωνα με τα προβλεπόμενα στην υποπερ. 2
της περ. γ) του δευτέρου εδαφίου της παρ. 4β του άρθρου 4 του ν. 3329/2005 (Α’ 81), αποφάσεων της κατά
τόπον αρμόδιας Διεύθυνσης Ιατρικής Ψυχικής Υγείας
της Δ.Υ.Πε., για τη θεραπευτική πορεία του ασθενούς,
γ) μη διασύνδεση με το Πληροφοριακό Σύστημα Επιδημιολογικής Παρακολούθησης και Θεραπευτικής Διαχείρισης του Εθνικού Δικτύου Υπηρεσιών Ψυχικής Υγείας
(Ε.Δ.Υ.Ψ.Υ.) και δ) επιτακτικοί λόγοι δημοσίου συμφέροντος, όπως σοβαρή υστέρηση στην αποτελεσματικότητα
και την ποιότητα των παρεχόμενων υπηρεσιών εντός
των Μ.Ψ.Υ. και την προστασία των δικαιωμάτων των
ωφελούμενων, διακινδύνευση της υγείας, της σωματικής ακεραιότητας και της περιουσίας τους.
6. Με απόφαση του Υπουργού Υγείας εξειδικεύονται
τα κριτήρια έκδοσης της έγκρισης σκοπιμότητας της
περ. γ) της παρ. 2, όπως η έλλειψη ή ο περιορισμένος
αριθμός δομών για την παροχή υπηρεσιών ψυχικής υγείας, η συσσώρευση ή η αδυναμία υποδοχής και εξυπηρέτησης περιστατικών σε υφιστάμενες δομές και η αναγκαιότητα παροχής συγκεκριμένων ή εξειδικευμένων
υπηρεσιών ψυχικής υγείας σε συνάρτηση με τα ιδιαίτερα
πληθυσμιακά και γεωγραφικά χαρακτηριστικά εκάστης
Υ.Πε., καθορίζονται οι προϋποθέσεις, τα απαιτούμενα
δικαιολογητικά, η διαδικασία και κάθε λεπτομέρεια για
τη χορήγηση της άδειας ίδρυσής τους, οι διαδικασίες
ελέγχου, τα δικαιολογητικά, οι προϋποθέσεις και κάθε
άλλο θέμα σχετικό με την έκδοση και τη μεταβίβαση της
άδειας λειτουργίας τους, καθώς και η διαδικασία για τη
διαπίστωση της συνδρομής των λόγων ανάκλησης των
αδειών ίδρυσης και λειτουργίας, τη λήψη και την εκτέλεση της απόφασης περί ανάκλησης αυτών.»
Άρθρο 20
Σύσταση Μητρώου Μονάδων Ψυχικής Υγείας
Νομικών Προσώπων Ιδιωτικού Δικαίου Προσθήκη άρθρου 11Β στον ν. 2716/1999
Στον ν. 2716/1999 (Α’ 96), μετά από το άρθρο 11Α, προστίθεται άρθρο 11Β ως εξής:
«Άρθρο 11Β
Σύσταση Μητρώου Μονάδων Ψυχικής Υγείας
νομικών προσώπων ιδιωτικού δικαίου
1. Συστήνεται στο Υπουργείο Υγείας, Μητρώο Μονάδων Ψυχικής Υγείας (Μ.Μ.Ψ.Υ.) νομικών προσώπων
ιδιωτικού δικαίου (Ν.Π.Ι.Δ.). Στο Μητρώο αυτό εγγράφονται υποχρεωτικά όλα τα Ν.Π.Ι.Δ. κερδοσκοπικού και
μη χαρακτήρα που ιδρύουν και λειτουργούν Μονάδες
Ψυχικής Υγείας (Μ.Ψ.Υ.) του άρθρου 11 και καταγράφονται λεπτομερώς όλες οι Μονάδες που τηρούνται από
μέρους τους. Νομικά πρόσωπα που δεν έχουν εγγραφεί
στο Μητρώο δεν δύνανται να συμβάλλονται σύμφωνα
με την παρ. 2 του άρθρου 11Γ με τους ασφαλιστικούς
οργανισμούς και τον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.) και να αποζημιώνονται από
αυτούς για τις παρεχόμενες Υπηρεσίες Ψυχικής Υγείας
(Υ.Ψ.Υ.) προς τους ωφελούμενους. Εάν εγγεγραμμένα
νομικά πρόσωπα δεν έχουν καταχωρίσει στο Μητρώο
κάποια Μονάδα τους, δεν δύνανται να συμβάλλονται με
τους ασφαλιστικούς οργανισμούς και τον Ε.Ο.Π.Υ.Υ. και
να αποζημιώνονται από αυτούς για τις Υ.Ψ.Υ. που παρέχονται στη συγκεκριμένη Μονάδα.
2. Οι ελάχιστοι αναγκαίοι όροι και προϋποθέσεις για
την εγγραφή Ν.Π.Ι.Δ. στο Μητρώο της παρ. 1 είναι:
α) ο έλεγχος της τελευταίας οικονομικής χρήσης από ορκωτούς ελεγκτές, υπό την εποπτεία Υπεύθυνου Οικονομικής Διαχείρισης ή Ταμία με πτυχίο Οικονομικών Επιστημών,
β) ο ορισμός και η απασχόληση Υπεύθυνου Προστασίας Δεδομένων (Data Protection Officer - DPO), επιφορτισμένου με τη διαρκή συμμόρφωση του Ν.Π.Ι.Δ. με τις
διατάξεις του Κανονισμού (ΕΕ) 2016/679 του Ευρωπαϊκού Κοινοβουλίου και του Συμβουλίου της 27ης Απριλίου
2016 για την προστασία των φυσικών προσώπων έναντι
της επεξεργασίας των δεδομένων προσωπικού χαρακτήρα και για την ελεύθερη κυκλοφορία των δεδομένων
αυτών και την κατάργηση της Οδηγίας 95/46/ΕΚ (Γενικός
Κανονισμός για την Προστασία Δεδομένων, L 119) και τις
διατάξεις του ν. 4624/2019 (Α’ 137), και
γ) η ασφάλιση αστικής ευθύνης έναντι τρίτων του
Ν.Π.Ι.Δ. και του επιστημονικού προσωπικού του για τις
παρεχόμενες από μέρους τους Υ.Ψ.Υ..
3. Υπεύθυνος επεξεργασίας για τα δεδομένα προσωπικού χαρακτήρα, που καταχωρίζονται στο Μητρώο
Μονάδων Ψυχικής Υγείας (Μ.Ψ.Υ.), ορίζεται το Υπουργείο Υγείας. Εκτελούντες την επεξεργασία ορίζονται η
ανώνυμη εταιρεία μη κερδοσκοπικού χαρακτήρα με
την επωνυμία «Ηλεκτρονική Διακυβέρνηση Κοινωνικής
Ασφάλισης Ανώνυμη Εταιρεία» και τον διακριτικό τίτλο
«Η.ΔΙ.Κ.Α. Α.Ε.» για την υλοποίηση του Μητρώου και οι
Διοικήσεις των Υγειονομικών Υπηρεσιών (Δ.Υ.Πε.) για
την καταχώριση των στοιχείων που είναι αναγκαία για
τη λειτουργία του Μητρώου και την αποδοχή και επιβεβαίωση των καταχωριζομένων δεδομένων.
4. Τα Ν.Π.Ι.Δ. που εγγράφονται στο Μητρώο της παρ. 1
συνδέονται και διαλειτουργούν υποχρεωτικά μέσω του
Πληροφοριακού Συστήματος Επιδημιολογικής Παρακολούθησης και Θεραπευτικής Διαχείρισης του Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.), καθώς και
μέσω ενιαίου συστήματος επιχειρησιακού σχεδιασμού.
Η μη τήρηση της υποχρέωσης αυτής αποτελεί λόγο διαγραφής τους από το Μητρώο.
5. Με απόφαση του Υπουργού Υγείας καθορίζονται η
διαδικασία και οι λεπτομέρειες σύστασης και τήρησης
του Μητρώου της παρ. 1 και, ιδίως, εξειδικεύονται: α) οι
όροι, οι προϋποθέσεις και τα αναγκαία έγγραφα για την
εγγραφή των δικαιούμενων στο Μητρώο και την παραμονή τους σε αυτό, β) οι καταχωριζόμενες πληροφορίες
για κάθε νομικό πρόσωπο ιδιωτικού δικαίου, μεταξύ των
οποίων οι επιμέρους δομές και οι Μ.Ψ.Υ. που αυτό διατηρεί
ανά την Επικράτεια, γ) τα χρονικά σημεία επανυποβολής
των αναγκαίων εγγράφων, δ) η διαδικασία και οι λόγοι διαγραφής από το Μητρώο και ο τρόπος γνωστοποίησής της
στον αποδέκτη, ε) η δημοσιοποίηση του Μητρώου μέσω
της ιστοσελίδας του Υπουργείου Υγείας για τη διασφάλιση
της διαφάνειας, καθώς και κάθε άλλο θέμα σχετικό με τη
θέση σε λειτουργία και την τήρηση του Μητρώου.»
Άρθρο 21
Αποζημίωση των υπηρεσιών που παρέχουν οι
Μονάδες Ψυχικής Υγείας του ιδιωτικού τομέα Προσθήκη άρθρου 11Γ στον ν. 2716/1999
Στον ν. 2716/1999 (Α’ 96), μετά από το άρθρο 11Β, προστίθεται άρθρο 11Γ ως εξής:
«Άρθρο 11Γ
Αποζημίωση των υπηρεσιών που παρέχουν οι
Μονάδες Ψυχικής Υγείας του ιδιωτικού τομέα
1. Οι υπηρεσίες που παρέχονται από τις Μονάδες Ψυχικής Υγείας (Μ.Ψ.Υ.) του ιδιωτικού τομέα αποζημιώνονται
με νοσήλια ή με τροφεία, αν πρόκειται για παροχή υπηρεσιών εντός δομών, ή με σταθερή αμοιβή ανά κεφαλή
(capitation fee) ή κατά πράξη, αν πρόκειται για παροχή
κοινοτικών υπηρεσιών ψυχικής υγείας και υπηρεσιών
περιπατητικής φροντίδας.
2. Οι ασφαλιστικοί οργανισμοί ή ο Εθνικός Οργανισμός
Παροχής Υπηρεσιών Υγείας (Ε.Ο.Π.Υ.Υ.) συμβάλλονται με τις
Μ.Ψ.Υ. της παρ. 1 για την παροχή υπηρεσιών ψυχικής υγείας
στους ασφαλισμένους τους. Οι υπηρεσίες αυτές αποτελούν
υπηρεσίες υγείας, η δαπάνη των οποίων καλύπτεται από
τους ασφαλιστικούς οργανισμούς και τον Ε.Ο.Π.Υ.Υ..
3. Σε περίπτωση ανάκλησης της άδειας ίδρυσης και λειτουργίας των Μ.Ψ.Υ. της παρ. 5 του άρθρου 11 καταγγέλλονται αζημίως οι συμβάσεις της παρ. 2 του παρόντος,
με απόφαση του Υποδιοικητή της οικείας Υγειονομικής
Περιφέρειας, αρμόδιου για θέματα ψυχικής υγείας.»
ΚΕΦΑΛΑΙΟ Η’
ΡΥΘΜΙΣΕΙΣ ΓΙΑ ΤΟΥΣ
ΕΙΔΙΚΕΥΟΜΕΝΟΥΣ ΙΑΤΡΟΥΣ
Άρθρο 22
Ρυθμίσεις για τη χορήγηση ιατρικών
ειδικοτήτων - Τροποποίηση παρ. 1
άρθρου 15 ν. 4999/2022
Στο τέλος του πρώτου εδαφίου της παρ. 1 του άρθρου
15 του ν. 4999/2022 (Α’ 225), περί της διαδικασίας τοποθέτησης ιατρών για άσκηση προς απόκτηση ειδικότητας,
προστίθενται οι λέξεις «και, εφόσον πρόκειται για ειδικευόμενους των αποκεντρωμένων μονάδων ψυχικής
υγείας των Δ.Υ.Πε., με απόφαση του αρμόδιου για θέματα
ψυχικής υγείας Υποδιοικητή της Υ.Πε.» και η παρ. 1 διαμορφώνεται ως εξής:
«1. Η τοποθέτηση των ιατρών ή οδοντιάτρων σε κενές
οργανικές θέσεις ειδικευόμενων, καθώς και των ιατρών
της παρ. 3 του άρθρου 82 του ν. 2071/1992 (Α’ 123), του
άρθρου 22 του ν. 3209/2003 (Α’ 304), του άρθρου 42
του ν. 4238/2014 (Α’ 38) και της παρ. 1 του άρθρου 92
του ν. 4850/2021 (Α’ 208), για άσκηση προς απόκτηση
ιατρικής ή οδοντιατρικής ειδικότητας στα νοσοκομεία
ή τους φορείς της χώρας που έχουν αναγνωριστεί ως
κατάλληλα για τη χορήγηση ιατρικής ή οδοντιατρικής
ειδικότητας, γίνεται με απόφαση του Διοικητή ή του
Προέδρου τους και, εφόσον πρόκειται για ειδικευόμενους των αποκεντρωμένων μονάδων ψυχικής υγείας των
Δ.Υ.Πε., με απόφαση του αρμόδιου για θέματα ψυχικής
υγείας Υποδιοικητή της Υ.Πε..
Για το σύνολο των θέσεων των ειδικευομένων ιατρών ή
οδοντιάτρων των ως άνω κατηγοριών εκδίδεται ετησίως
από την οικονομική υπηρεσία του Υπουργείου Υγείας
βεβαίωση ύπαρξης σχετικής πρόβλεψης στον προϋπολογισμό των εξόδων του.»
Άρθρο 23
Καθορισμός της διαδικασίας τοποθέτησης
ιατρών προς άσκηση για απόκτηση των
ειδικοτήτων που χορηγούνται από τους φορείς
του Περιφερειακού Δικτύου Υπηρεσιών
Ψυχικής Υγείας - Προσθήκη παρ. 3
στο άρθρο 16 του ν. 4999/2022
Στο άρθρο 16 του ν. 4999/2022 (Α’ 225), περί του καθορισμού ομάδων νοσοκομείων και θέσεων ιατρών προς
απόκτηση ειδικότητας, προστίθεται νέα παρ. 3 ως εξής:
«3. Για την τοποθέτηση ιατρών προς άσκηση για απόκτηση των ειδικοτήτων Ψυχιατρικής Ενηλίκων, Ψυχιατρικής Παίδων και Εφήβων, καθώς και των λοιπών ειδικοτήτων που χορηγούνται από τις Δ.Υ.Πε. και τους λοιπούς
αναγνωρισμένους προς τούτο φορείς των Πε.Δ.Υ.Ψ.Υ.
εφαρμόζονται αναλόγως οι παρ. 1 και 2.»
Άρθρο 24
Ορισμός αριθμού ειδικευομένων ιατρών καθ’
υπέρβαση της προβλεπόμενης αναλογίας Ειδική πρόβλεψη για τον ορισμό του αριθμού
ειδικευομένων στην Ψυχιατρική Ενηλίκων
και στην Ψυχιατρική Παίδων και Εφήβων Τροποποίηση παρ. 3 άρθρου 1 ν. 123/1975
Στο τέλος της παρ. 3 του άρθρου 1 του ν. 123/1975
(Α’ 172), περί του ορισμού του αριθμού των ειδικευόμενων ιατρών, προστίθεται τρίτο εδάφιο και η παρ. 3
διαμορφώνεται ως εξής:
«3. Ο αριθμός των ειδικευομένων ιατρών ορίζεται κατ’
αναλογίαν εις (1) ιατρός ανά τέσσαρας κατ’ ελάχιστον
κλίνας, προκειμένου περί Νοσηλευτικών Ιδρυμάτων Ν.Δ.
2592/1953 και των Πανεπιστημιακών κλινικών και ανά εξ
(6) κατ’ ελάχιστον κλίνας, δια πάντα τα λοιπά εν τη Χώρα
λειτουργούντα Νοσηλευτικά Ιδρύματα υπό μορφήν Δημοσίου ή Ιδιωτικού Δικαίου, προκειμένου δε περί των
εργαστηρίων εν γένει εις (1) βοηθός ανά τριάκοντα πέντε
(35) κλίνας, ως αριθμός δε κλινών νοείται το σύνολον
των κλινών εκάστης κλινικής ή Ιδρύματος προκειμένου
περί εργαστηρίων. Ο αριθμός των ειδικευομένων εις τα
ειδικά Νοσοκομεία του Ν.Δ. 2592/1953 Ιατρών ορίζεται
μετά πρότασιν των Δ.Συμβουλίων των Νοσοκομείων,
δι’ αποφάσεως του Υπουργού Υγείας δημοσιευομένης
δια της Εφημερίδος της Κυβερνήσεως και αναλόγως του
αριθμού των κλινών των Νοσοκομείων τούτων. Ειδικά για
τη λήψη των ιατρικών ειδικοτήτων της Ψυχιατρικής Ενηλίκων και της Ψυχιατρικής Παίδων και Εφήβων ο αριθμός
των ειδικευομένων ιατρών ορίζεται με απόφαση του Κεντρικού Συμβουλίου Υγείας, ανάλογα με τις δυνατότητες
των δομών παροχής υπηρεσιών ψυχικής υγείας, χωρίς
να λαμβάνεται υπόψη η αναλογία του πρώτου εδαφίου.»
Άρθρο 25
Σύσταση θέσεων στις ιατρικές ειδικότητες της
Ψυχιατρικής Ενηλίκων και της Ψυχιατρικής
Παίδων και Εφήβων - Τροποποίηση παρ. 1
άρθρου 38 ν. 1397/1983
Στην παρ. 1 του άρθρου 38 του ν. 1397/1983 (Α’ 143),
περί σύστασης θέσεων ειδικευομένων ιατρών, επέρχονται οι ακόλουθες τροποποιήσεις: α) στην εξουσιοδοτική διάταξη του πρώτου εδαφίου επικαιροποιούνται
τα αρμόδια Υπουργεία, β) στο δεύτερο εδάφιο μετά τις
λέξεις «Με ίδια» προστίθενται οι λέξεις «ή με όμοια» και
οι λέξεις «απόφαση του Υπουργού Υγείας, Πρόνοιας και
Κοινωνικών Ασφαλίσεων» αντικαθίστανται από τη λέξη
«αυτή», γ) προστίθεται τέταρτο εδάφιο και η παρ. 1 διαμορφώνεται ως εξής:
«1. Με απόφαση του Υπουργού Υγείας μπορούν να
συνιστώνται στα νοσοκομεία θέσεις ειδικευομένων ή να
καταργούνται ή να μεταφέρονται σε άλλη ειδικότητα του
νοσοκομείου ή να μεταφέρονται σε άλλα νοσοκομεία
στην ίδια ή σε άλλη ειδικότητα. Με ίδια ή όμοια απόφαση μπορούν να συνιστώνται θέσεις ειδικευομένων
γιατρών και σε άλλες υπηρεσίες του δημόσιου τομέα
για ορισμένες ειδικότητες που καθορίζονται με αυτή.
Για την αναγνώριση των υπηρεσιών αυτών ως κατάλληλων για άσκηση γιατρών εφαρμόζονται αναλόγως οι
αντίστοιχες διατάξεις, που ισχύουν για την αναγνώριση
των νοσοκομείων. Με την απόφαση του πρώτου εδαφίου ή με όμοια απόφαση μπορούν να συστήνονται, στις
Διοικήσεις Υγειονομικών Περιφερειών και στις αποκεντρωμένες μονάδες παροχής υπηρεσιών ψυχικής υγείας
αυτών, θέσεις ειδικευομένων στην Ψυχιατρική Ενηλίκων
και στην Ψυχιατρική Παίδων και Εφήβων, και μέσω της
κατάργησης και μεταφοράς θέσεων ειδικευόμενων ιατρών άλλων ειδικοτήτων, οι οποίες υφίστανται στα νοσοκομεία της ίδιας ή άλλης Δ.Υ.Πε..»
ΚΕΦΑΛΑΙΟ Θ’
ΡΥΘΜΙΣΕΙΣ ΓΙΑ ΤΟ ΝΟΣΗΛΕΥΤΙΚΟ ΚΑΙ
ΛΟΙΠΟ ΠΡΟΣΩΠΙΚΟ ΤΩΝ ΔΟΜΩΝ ΠΑΡΟΧΗΣ
ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ ΤΟΥ ΕΘΝΙΚΟΥ
ΔΙΚΤΥΟΥ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ
Άρθρο 26
Μετακίνηση νοσηλευτικού και λοιπού
προσωπικού από μη συνεργαζόμενους εποπτευόμενους φορείς του Εθνικού
Δικτύου Υπηρεσιών Ψυχικής Υγείας
Για την κάλυψη των αναγκών του Περιφερειακού Δικτύου Υπηρεσιών Ψυχικής Υγείας δύναται, με απόφαση του Διοικητή της οικείας Υγειονομικής Περιφέρειας
(Υ.Πε.), να μετακινείται στις δομές παροχής υπηρεσιών
ψυχικής υγείας του άρθρου 6 το απαραίτητο για τη διασφάλιση της εύρυθμης λειτουργίας τους νοσηλευτικό
και λοιπό, κάθε κατηγορίας και κλάδου, προσωπικό από
άλλους φορείς του Εθνικού Συστήματος Υγείας της ιδίας
Υ.Πε..
Η μετακίνηση του προσωπικού του πρώτου εδαφίου
σε δομές παροχής υπηρεσιών ψυχικής υγείας άλλης Διοίκησης Υ.Πε. γίνεται με κοινή απόφαση των Διοικητών
των αντίστοιχων Υ.Πε., χωρίς γνώμη των αρμόδιων Υπηρεσιακών Συμβουλίων.
ΜΕΡΟΣ Β’
ΕΘΝΙΚΟΣ ΟΡΓΑΝΙΣΜΟΣ ΠΡΟΛΗΨΗΣ ΚΑΙ
ΑΝΤΙΜΕΤΩΠΙΣΗΣ ΕΞΑΡΤΗΣΕΩΝ
ΚΕΦΑΛΑΙΟ Α’
ΓΕΝΙΚΕΣ ΔΙΑΤΑΞΕΙΣ
Άρθρο 27
Σκοπός
Σκοποί του παρόντος Μέρους είναι: α) η βελτίωση της
ποιότητας ζωής των εξαρτημένων ατόμων και β) η διασφάλιση της απρόσκοπτης πρόσβασης όλων των πολιτών σε όλες τις επιλογές απεξάρτησης και αποτοξίνωσης
σε κάθε περιοχή της χώρας και ιδίως:
α) η μείωση του χρόνου αναμονής για την ένταξη των
εξαρτημένων ατόμων στα αναγκαία θεραπευτικά προ
γράμματα, ο οποίος καθιστά αβέβαιη την έναρξη της
θεραπευτικής προσπάθειας,
β) η άμεση εναλλαγή και ο συνδυασμός των διαθέσιμων θεραπευτικών μεθόδων και προγραμμάτων, ανάλογα με τα ιδιαίτερα χαρακτηριστικά, τις ανάγκες και την
πορεία κάθε εξαρτημένου ατόμου, η οποία εγγυάται τη
συνέχιση της θεραπευτικής προσπάθειας, και
γ) η αποτροπή ανεπιθύμητων διαλειμμάτων μεταξύ
των διαφόρων θεραπευτικών προγραμμάτων, τα οποία
θέτουν σε κίνδυνο την επιτυχή ολοκλήρωση της θεραπευτικής προσπάθειας.
Άρθρο 28
Αντικείμενο
Αντικείμενο του παρόντος Μέρους είναι η καθιέρωση
ενός ενιαίου συστήματος που εξασφαλίζει την παροχή
όλων των διαθέσιμων επιλογών απεξάρτησης και αποτοξίνωσης από έναν φορέα, με παράλληλη διατήρηση
του θεραπευτικού πλουραλισμού, για την ολιστική αντιμετώπιση των πάσης φύσεως εξαρτήσεων, εξαρτητικών
συμπεριφορών και εθισμών, στην κατεύθυνση της πρόληψης, της έγκαιρης διάγνωσης και της αποκατάστασης.
Ειδικότερα οι διατάξεις του παρόντος Μέρους αφορούν:
α) στη σύσταση νομικού προσώπου ιδιωτικού δικαίου
με την επωνυμία «Εθνικός Οργανισμός Πρόληψης και
Αντιμετώπισης Εξαρτήσεων» (Ε.Ο.Π.Α.Ε.),
β) στον καθορισμό του πλαισίου ίδρυσης και λειτουργίας από τον Ε.Ο.Π.Α.Ε. δομών, μονάδων, υπηρεσιών και
προγραμμάτων για την αντιμετώπιση των εν γένει εξαρτήσεων, εξαρτητικών συμπεριφορών και εθισμών,
γ) στην οργάνωση και λειτουργία σε όλη την Επικράτεια ενός (1) Δικτύου Κέντρων Σωματικής Αποτοξίνωσης
για την αντιμετώπιση των εξατομικευμένων αναγκών
των εξαρτημένων ατόμων με ταχύτητα και επιστημονική
πληρότητα, και
δ) στην τροποποίηση του υφιστάμενου νομοθετικού
πλαισίου για τον συντονισμό, σε εθνικό επίπεδο, του συνολικού προβλήματος των εξαρτήσεων.
ΚΕΦΑΛΑΙΟ Β’
ΣΥΣΤΑΣΗ ΝΟΜΙΚΟΥ ΠΡΟΣΩΠΟΥ
ΙΔΙΩΤΙΚΟΥ ΔΙΚΑΙΟΥ ΜΕ ΤΗΝ ΕΠΩΝΥΜΙΑ
«ΕΘΝΙΚΟΣ ΟΡΓΑΝΙΣΜΟΣ ΠΡΟΛΗΨΗΣ ΚΑΙ
ΑΝΤΙΜΕΤΩΠΙΣΗΣ ΕΞΑΡΤΗΣΕΩΝ»
Άρθρο 29
Ίδρυση νομικού προσώπου ιδιωτικού δικαίου
με την επωνυμία «Εθνικός Οργανισμός
Πρόληψης και Αντιμετώπισης Εξαρτήσεων» Ένταξη δομών, μονάδων, υπηρεσιών και
προγραμμάτων Ο.ΚΑ.ΝΑ. και ΚΕ.Θ.Ε.Α. - Ένταξη
λοιπών δημόσιων μονάδων απεξάρτησης
1. Ιδρύεται νομικό πρόσωπο ιδιωτικού δικαίου
(Ν.Π.Ι.Δ.) μη κερδοσκοπικού χαρακτήρα με την επωνυμία «Εθνικός Οργανισμός Πρόληψης και Αντιμετώπισης
Εξαρτήσεων» (εφεξής «Ε.Ο.Π.Α.Ε.») με έδρα την Αθήνα,
στο οποίο εντάσσονται:
α) το σύνολο των δομών, μονάδων, υπηρεσιών και
προγραμμάτων του Ν.Π.Ι.Δ. με την επωνυμία «Οργανισμός κατά των Ναρκωτικών» (Ο.ΚΑ.ΝΑ.), το οποίο συστάθηκε με το άρθρο 1 του ν. 2161/1993 (Α’ 119), οι οποίες
λειτουργούν στο εξής ως αποκεντρωμένες μονάδες του
Ε.Ο.Π.Α.Ε.,
β) το σύνολο των δομών, μονάδων, υπηρεσιών και
προγραμμάτων του Ν.Π.Ι.Δ. με την επωνυμία «Κέντρο
Θεραπείας Εξαρτημένων Ατόμων» (ΚΕ.Θ.Ε.Α.), το οποίο
συστάθηκε με την παρ. 5 του άρθρου 1 του ν. 1729/1987
(Α’ 144), οι οποίες λειτουργούν στο εξής ως αποκεντρωμένες μονάδες του Ε.Ο.Π.Α.Ε.,
γ) από το νομικό πρόσωπο δημοσίου δικαίου με την
επωνυμία «Ψυχιατρικό Νοσοκομείο Αττικής», που καταργείται με την παρ. 1 του άρθρου 6:
γα) η Μονάδα Απεξάρτησης από τα Ναρκωτικά
«18ΑΝΩ»,
γβ) η Μονάδα Απεξάρτησης από το Αλκοόλ, και
γγ) η Μονάδα Σωματικής Αποτοξίνωσης - DETOX,
δ) από την αποκεντρωμένη οργανική μονάδα, κατά
την έννοια του άρθρου 2 του ν. 4052/2012 (Α’ 41), «Ψυχιατρικό Νοσοκομείο Θεσσαλονίκης του Ενιαίου Γενικού
Νοσοκομείου «Γ. ΠΑΠΑΝΙΚΟΛΑΟΥ»», η οποία καταργείται
με την παρ. 1 του άρθρου 6:
δα) το «Πρόγραμμα Εναλλακτικής Θεραπείας Εξαρτημένων Ατόμων «ΑΡΓΩ»»,
δβ) το Τμήμα Αποκατάστασης Τοξικοεξαρτημένων
«ΙΑΝΟΣ» και
δγ) η Μονάδα Απεξάρτησης από Αλκοόλ, Φάρμακα
και Τυχερά Παιχνίδια,
ε) από το Γενικό Νοσοκομείο Ιωαννίνων «Χατζηκώστα», η αποκεντρωμένη οργανική μονάδα «Πολυδύναμο
Κέντρο αντιμετώπισης της κρίσης των χρηστών Ναρκωτικών και Αλκοολισμού», η οποία συστάθηκε με το
άρθρο 123 του ν. 4600/2019 (Α’ 43) και
στ) από το Γενικό Νοσοκομείο Κέρκυρας «Αγ. Ειρήνη»,
η Μονάδα Απεξάρτησης «Διάπλους».
2. Η επωνυμία της παρ. 1 απαγορεύεται να χρησιμοποιηθεί ως επωνυμία, σήμα ή άλλως από οποιονδήποτε
τρίτο.
3. Ο Ε.Ο.Π.Α.Ε. αποτελεί εγκεκριμένο οργανισμό πρόληψης, θεραπείας, απεξάρτησης, επανένταξης και μείωσης της βλάβης υπό την έννοια του άρθρου 51 του
ν. 4139/2013 (Α’ 74) και εγκεκριμένο οργανισμό για την
εφαρμογή της Εθνικής Στρατηγικής για την Αντιμετώπιση
των Εξαρτήσεων και για την υλοποίηση του Εθνικού Σχεδίου Δράσης κατά των Εξαρτήσεων του άρθρου 60 του
ίδιου νόμου, απολαύει οικονομικής και διοικητικής αυτοτέλειας, υπάγεται στον δημόσιο τομέα, υπό την έννοια
της περ. α) της παρ. 1 του άρθρου 14 του ν. 4270/2014
(Α’ 143) και στην Κεντρική Κυβέρνηση, υπό την έννοια
της περ. γ) της παρ. 1 του ίδιου άρθρου, εποπτεύεται από
το Υπουργείο Υγείας και παρέχει δωρεάν τις υπηρεσίες
του σε όλο τον πληθυσμό, χωρίς εξαιρέσεις.
4. Από την ημερομηνία έναρξης λειτουργίας του
Ε.Ο.Π.Α.Ε.:
α) Η κυριότητα και κάθε άλλο εμπράγματο δικαίωμα
επί του συνόλου της κινητής και ακίνητης περιουσίας
του Ο.ΚΑ.ΝΑ. και του ΚΕ.Θ.Ε.Α. περιέρχεται αυτοδικαίως, χωρίς την τήρηση οποιουδήποτε τύπου, πράξης
ή συμβολαίου και χωρίς αντάλλαγμα, στον Ε.Ο.Π.Α.Ε..
Εντός ενός (1) μηνός από την έναρξη λειτουργίας του
Ε.Ο.Π.Α.Ε., συγκροτείται πενταμελής Επιτροπή, η οποία
συντάσσει εκθέσεις καταγραφής και απογραφής του
συνόλου της κινητής και ακίνητης περιουσίας των νομικών προσώπων του πρώτου εδαφίου το αργότερο εντός
προθεσμίας οκτώ (8) μηνών από τη συγκρότησή της. Η
έκθεση καταγραφής και απογραφής των ακινήτων που
περιέρχονται κατά κυριότητα από τα ανωτέρω καταργούμενα Ν.Π.Ι.Δ., καθώς και τα λοιπά εμπράγματα δικαιώματα επί των ακινήτων του Οργανισμού, εγκρίνεται
από το Διοικητικό Συμβούλιο του Οργανισμού. Η απόφαση του Δ.Σ. του Οργανισμού μαζί με απόσπασμα της
εγκεκριμένης έκθεσης καταγραφής και απογραφής των
ακινήτων αποτελεί τον τίτλο για την καταχώρισή τους
στα οικεία βιβλία των αρμόδιων κτηματολογικών γραφείων και υποθηκοφυλακείων ατελώς. Το Δ.Σ. δύναται να
αναθέτει τη διεκπεραίωση συγκεκριμένων διαδικασιών
και ενεργειών σε ορκωτούς λογιστές και εξωτερικούς
νομικούς συμβούλους.
β) Ο Ε.Ο.Π.Α.Ε. υπεισέρχεται αυτοδικαίως σε όλα τα
ενοχικά δικαιώματα και υποχρεώσεις του «Ο.ΚΑ.ΝΑ.» και
του «ΚΕ.Θ.Ε.Α.», ως καθολικός διάδοχός τους, χωρίς την
τήρηση οποιουδήποτε τύπου ή πράξης και χωρίς την
καταβολή ανταλλάγματος, τέλους ή φόρου.
γ) Εκκρεμείς δίκες ή δικαστικές υποθέσεις του «Ο.ΚΑ.
ΝΑ» και του «ΚΕ.Θ.Ε.Α.», σε οποιοδήποτε δικονομικό
στάδιο και αν βρίσκονται, ενώπιον οποιουδήποτε αρμόδιου πολιτικού, ποινικού ή διοικητικού δικαστηρίου
και εισαγγελικής ή ανακριτικής αρχής, συνεχίζονται από
τον Ε.Ο.Π.Α.Ε., χωρίς να επέρχεται βίαιη διακοπή τους
και χωρίς να απαιτείται οποιαδήποτε άλλη ειδικότερη
διατύπωση ή ενέργεια για τη συνέχισή τους.
δ) Ταμειακά υπόλοιπα και υπόλοιπα τραπεζικών λογαριασμών του «Ο.ΚΑ.ΝΑ» και του «ΚΕ.Θ.Ε.Α.» μεταφέρονται αυτοδικαίως σε λογαριασμό του Ε.Ο.Π.Α.Ε..
ε) Συμβάσεις κάθε είδους και προγραμματικές συμφωνίες που έχουν συναφθεί μεταξύ τρίτων προσώπων, φυσικών ή νομικών, και του «Ο.ΚΑ.ΝΑ» και του «ΚΕ.Θ.Ε.Α.»
και εκτελούνται έως την έναρξη ισχύος του παρόντος
από αυτά, καθώς και συμβάσεις που αφορούν και εκτελούνται από τις θεραπευτικές μονάδες, τα τμήματα και
τα προγράμματα της παρ. 1, συμπεριλαμβανομένων
και συμβάσεων για την υλοποίηση προγραμμάτων που
χρηματοδοτούνται ή συγχρηματοδοτούνται από την Ευρωπαϊκή Ένωση ή διεθνείς οργανισμούς, εκτελούνται
από τον Ε.Ο.Π.Α.Ε. υπό καθεστώς καθολικής διαδοχής
ως προς τα δικαιώματα και τις υποχρεώσεις που έχουν
αναληφθεί, από την ημερομηνία έναρξης λειτουργίας
του Ε.Ο.Π.Α.Ε..
στ) ‘Οπου στην κείμενη νομοθεσία αναφέρονται ο
«Ο.ΚΑ.ΝΑ.» και το «ΚΕ.Θ.Ε.Α.», εφεξής νοείται ο Ε.Ο.Π.Α.Ε..
Άρθρο 30
Μεταφορά προσωπικού στον Εθνικό
Οργανισμό Πρόληψης και Αντιμετώπισης
Εξαρτήσεων
1. Με την έναρξη της λειτουργίας του Εθνικού Οργανισμού Πρόληψης και Αντιμετώπισης Εξαρτήσεων
(Ε.Ο.Π.Α.Ε.):
α) Το προσωπικό που υπηρετεί στον Ο.ΚΑ.ΝΑ. και στο
ΚΕ.Θ.Ε.Α., με σχέση εργασίας Ιδιωτικού Δικαίου Αορίστου
Χρόνου μεταφέρεται αυτοδικαίως, με την ίδια σχέση εργασίας και διατηρώντας τα εργασιακά του δικαιώματα,
στον Ε.Ο.Π.Α.Ε. και καθίσταται αυτοδικαίως προσωπικό του Ε.Ο.Π.Α.Ε.. Για τη μεταφορά εκδίδονται σχετικές
διαπιστωτικές πράξεις του Προέδρου του Ε.Ο.Π.Α.Ε., οι
οποίες ισχύουν από την 1η.1.2025 για όλες τις έννομες
συνέπειες.
β) Το προσωπικό που υπηρετεί στα ως άνω νομικά
πρόσωπα με σχέση εργασίας Ιδιωτικού Δικαίου Ορισμένου Χρόνου ή με σύμβαση έργου ή σύμβαση παροχής
υπηρεσιών ή με καθεστώς απόδειξης παροχής υπηρεσιών, συμπεριλαμβανομένων και των απασχολούμενων με
οποιαδήποτε σχέση εργασίας σε συγχρηματοδοτούμενα προγράμματα, μεταφέρεται αυτοδικαίως με την ίδια
σχέση εργασίας στον Ε.Ο.Π.Α.Ε., μέχρι την ημερομηνία
λήξης της σύμβασής του και με τους ίδιους όρους. Για
τη μεταφορά εκδίδονται σχετικές διαπιστωτικές πράξεις
του Προέδρου του Ε.Ο.Π.Α.Ε., οι οποίες ισχύουν από την
1η.1.2025 για όλες τις έννομες συνέπειες. Ο Ε.Ο.Π.Α.Ε.
υπεισέρχεται στις οικείες συμβάσεις στη θέση των εν
λόγω νομικών προσώπων.
γ) Οι νομικοί σύμβουλοι - δικηγόροι που παρέχουν τις
υπηρεσίες τους στα ως άνω νομικά πρόσωπα με σχέση
έμμισθης εντολής αορίστου χρόνου μεταφέρονται αυτοδικαίως σε θέσεις νομικών συμβούλων - δικηγόρων του
Ε.Ο.Π.Α.Ε. και στελεχώνουν τη Διεύθυνση Νομικής Υποστήριξης και Νομικής Συμπαράστασης, με την ίδια σχέση
έμμισθης εντολής αορίστου χρόνου, διατηρώντας στο
ακέραιο όλα τα νόμιμα και συμβατικά τους δικαιώματα.
Για τη μεταφορά εκδίδονται σχετικές διαπιστωτικές πράξεις του Προέδρου του Ε.Ο.Π.Α.Ε., οι οποίες ισχύουν από
την 1η.1.2025 για όλες τις έννομες συνέπειες. Ο Ε.Ο.Π.Α.Ε.
υπεισέρχεται στις οικείες συμβάσεις στη θέση των εν
λόγω νομικών προσώπων.
δ) Ειδικά οι εργαζόμενοι που απασχολούνται στα ως
άνω νομικά πρόσωπα με την ιδιότητα του Ειδικού Θεραπευτή ή Θεραπευτή και μεταφέρονται, σύμφωνα με
τις περ. α) και β), στον Ε.Ο.Π.Α.Ε. ή προσλαμβάνονται,
κατ’ εφαρμογή της παρ. 4 του άρθρου 49, με την ίδια
ως άνω ιδιότητα, από τον Ε.Ο.Π.Α.Ε., λογίζονται, έως
την αντιστοίχισή τους σε κλάδο και ειδικότητα του π.δ.
85/2022 (Α’ 232), ως εργαζόμενοι κλάδου ΔΕ Ειδικών
Θεραπευτών και ειδικότητας ΔΕ Ειδικών Θεραπευτών
του Οργανισμού.
2.α) Το μόνιμο προσωπικό που υπηρετεί, κατά την
έναρξη ισχύος του παρόντος, στη Μονάδα Απεξάρτησης
από τα Ναρκωτικά «18ΑΝΩ», στη Μονάδα Απεξάρτησης
από το Αλκοόλ και στη Μονάδα Σωματικής Αποτοξίνωσης - DETOX του Ψ.Ν.Α., στο «Πρόγραμμα Εναλλακτικής
Θεραπείας Εξαρτημένων Ατόμων «ΑΡΓΩ»», στο Τμήμα
Αποκατάστασης Τοξικοεξαρτημένων «ΙΑΝΟΣ», στη Μονάδα Απεξάρτησης από Αλκοόλ, Φάρμακα και Τυχερά
Παιχνίδια του Ψ.Ν.Θ., στην αποκεντρωμένη οργανική
μονάδα «Πολυδύναμο Κέντρο αντιμετώπισης της κρίσης
των χρηστών Ναρκωτικών και Αλκοολισμού» και στη
Μονάδα Απεξάρτησης «Διάπλους», που εντάσσονται
στον Ε.Ο.Π.Α.Ε. σύμφωνα με την παρ. 1 του άρθρου 29
μεταφέρεται αυτοδικαίως, με την ίδια σχέση εργασίας,
ίδια κατηγορία, κλάδο/ειδικότητα και ταυτόχρονη μεταφορά της οργανικής του θέσης, στις οικείες Δ.Υ.Πε. και
καθίσταται αυτοδικαίως προσωπικό αυτών. Το εν λόγω
προσωπικό δύναται να αποσπασθεί στον Ε.Ο.Π.Α.Ε., κατόπιν αίτησής του, που υποβάλλεται εντός δύο (2) μηνών
από την έναρξη ισχύος του παρόντος, προς την αρμόδια Διεύθυνση της οικείας Δ.Υ.Πε. για χρονικό διάστημα
τριών (3) ετών, με δυνατότητα οικειοθελών ισόχρονων
παρατάσεων.
β) Το προσωπικό που υπηρετεί, κατά τη δημοσίευση
του παρόντος, με σχέση εργασίας ιδιωτικού δικαίου αορίστου και ορισμένου χρόνου στις θεραπευτικές μονάδες, τμήματα και προγράμματα της παρ. 1 του άρθρου
29 δύναται να μεταφερθεί, με ταυτόχρονη μεταφορά της
θέσης του στην περίπτωση του προσωπικού με σχέση
εργασίας Ιδιωτικού Δικαίου Αορίστου Χρόνου και έως
τη λήξη της σύμβασής του στην περίπτωση του προσωπικού με σχέση εργασίας Ιδιωτικού Δικαίου Ορισμένου
Χρόνου, στον Ε.Ο.Π.Α.Ε. μετά από αίτησή του, που υποβάλλεται εντός δύο (2) μηνών από την έναρξη ισχύος
του παρόντος προς την αρμόδια Διεύθυνση της οικείας
Δ.Υ.Πε.. Για τη μεταφορά εκδίδονται σχετικές διαπιστωτικές πράξεις του Προέδρου του Ε.Ο.Π.Α.Ε., οι οποίες ισχύουν από την 1η.1.2025 για όλες τις έννομες συνέπειες.
3. Αποσπάσεις προσωπικού από τρίτους φορείς προς
τα νομικά πρόσωπα, τις θεραπευτικές μονάδες και τμήματα της παρ. 1 του άρθρου 29, οι οποίες ισχύουν κατά
την έναρξη ισχύος του παρόντος, διατηρούνται σε ισχύ
υπό το ίδιο καθεστώς και τις ίδιες προϋποθέσεις, στον
Ε.Ο.Π.Α.Ε.. Ομοίως αποσπάσεις προσωπικού των νομικών προσώπων της παρ. 1 του άρθρου 29 προς τρίτους
φορείς, οι οποίες ισχύουν κατά την έναρξη ισχύος του
παρόντος, διατηρούνται σε ισχύ υπό το ίδιο καθεστώς
και τις ίδιες προϋποθέσεις.
4. Οι ωφελούμενοι προγραμμάτων του Οργανισμού
Απασχόλησης Εργατικού Δυναμικού (Ο.Α.Ε.Δ.), ήδη
Δημόσιας Υπηρεσίας Απασχόλησης (Δ.ΥΠ.Α.) που απασχολούνται, κατά την έναρξη ισχύος του παρόντος, στα
νομικά πρόσωπα, τις θεραπευτικές μονάδες, τα τμήματα
και προγράμματα της παρ. 1 του άρθρου 29 μεταφέρονται αυτοδικαίως και συνεχίζουν να απασχολούνται στον
Ε.Ο.Π.Α.Ε., υπό τους αυτούς όρους των προγραμμάτων
απασχόλησής τους και μέχρι τη λήξη τους.
Άρθρο 31
Σκοπός του Εθνικού Οργανισμού
Πρόληψης και Αντιμετώπισης Εξαρτήσεων
1. Σκοπός του Ε.Ο.Π.Α.Ε. είναι:
α) η συμβολή στον σχεδιασμό, την προώθηση και την
υλοποίηση της εθνικής πολιτικής για την ολιστική αντιμετώπιση του προβλήματος των εν γένει εξαρτήσεων,
εξαρτητικών συμπεριφορών και εθισμών, τη μείωση της
ζήτησης και προσφοράς εξαρτησιογόνων ουσιών και
τον περιορισμό των κινδύνων και επιβλαβών συνεπειών
αυτών,
β) η εφαρμογή της Εθνικής Στρατηγικής για την Αντιμετώπιση των Εξαρτήσεων και η υλοποίηση του Εθνικού
Σχεδίου Δράσης κατά των Εξαρτήσεων,
γ) η πρόληψη της χρήσης και της διάδοσης των εξαρτησιογόνων ουσιών, παράνομων ή νόμιμων, καθώς και
η πρόληψη της εμφάνισης εξαρτητικών συμπεριφορών
και εθισμών, μέσα από τις ενδεδειγμένες κατά περίπτωση
δράσεις,
δ) η σωματική αποτοξίνωση, η θεραπεία, ο απεθισμός,
η απεξάρτηση και η μείωση της βλάβης, καθώς και η
ψυχοκοινωνική υποστήριξη και φροντίδα των ατόμων
που αντιμετωπίζουν προβλήματα εξαρτήσεων, εξαρτητικών συμπεριφορών και εθισμών, βάσει επιστημονικών,
θεραπευτικών και κλινικά ορθών πρακτικών,
ε) η διασφάλιση της άμεσης πρόσβασης των εξαρτημένων ατόμων στις αναγκαίες υπηρεσίες και η παροχή
συνεχούς και ολοκληρωμένης φροντίδας, μέσω της διαλειτουργικότητας των υπηρεσιών σε όλα τα επίπεδα,
στ) η ανάπτυξη δεξιοτήτων, η επαγγελματική κατάρτιση, η ενδυνάμωση και η κοινωνική επανένταξη των
ωφελουμένων,
ζ) η εκπαίδευση και επιμόρφωση του προσωπικού του,
του προσωπικού άλλων φορέων, των εθελοντών και των
μελών της οικογένειας των ωφελουμένων,
η) η επιστημονικά τεκμηριωμένη ενημέρωση και ευαισθητοποίηση της κοινής γνώμης για τις συνέπειες και
τους κινδύνους από τη χρήση εξαρτησιογόνων ουσιών
και την ανάπτυξη εξαρτητικών συμπεριφορών και εθισμών,
θ) η ενθάρρυνση και ο συντονισμός κάθε ιδιωτικής
πρωτοβουλίας που έχει σκοπό τη συμμετοχή στην αντιμετώπιση του προβλήματος των εν γένει εξαρτήσεων,
εξαρτητικών συμπεριφορών και εθισμών,
ι) η μελέτη και η παρακολούθηση του προβλήματος
των εν γένει εξαρτήσεων, εξαρτητικών συμπεριφορών
και εθισμών και των εκθέσεων για την εξέλιξή του σε
εθνικό και διεθνές επίπεδο, η συλλογή και επεξεργασία
στοιχείων για όλες τις εξαρτήσεις, η ανάλυση και αξιολόγηση σχετικών επιστημονικών μελετών και δεδομένων,
η υλοποίηση εθνικών ερευνών, καθώς και η υποβολή
προτάσεων και σχεδίων και η εισήγηση μέτρων προς
το Υπουργείο Υγείας.
2. Για την υλοποίηση του σκοπού του ο Ε.Ο.Π.Α.Ε. δύναται:
α) να συνεργάζεται με δημόσιους και ιδιωτικούς φορείς της χώρας, ιδίως Υπουργεία, Οργανισμούς Τοπικής
Αυτοδιοίκησης (Ο.Τ.Α.), πανεπιστημιακά ιδρύματα και
νοσοκομεία, καθώς και με ενωσιακούς και διεθνείς οργανισμούς και μη κερδοσκοπικούς φορείς, για τον σχεδιασμό, την εφαρμογή και την υλοποίηση της εθνικής
πολιτικής για τις εν γένει εξαρτήσεις, εξαρτητικές συμπεριφορές και εθισμούς,
β) να συμμετέχει σε συναντήσεις, συνέδρια, σεμινάρια και κάθε είδους συναφείς εκδηλώσεις με στόχο την
ανταλλαγή πληροφοριών, πρακτικών και τεχνογνωσίας,
την υποβολή προτάσεων και την εισήγηση μέτρων για
την εναρμόνιση, την επικαιροποίηση και την προσαρμογή της εθνικής πολιτικής προς εκείνη των ενωσιακών
και διεθνών φορέων,
γ) να συνάπτει προγραμματικές συμβάσεις και μνημόνια συνεργασίας με τους δημόσιους και ιδιωτικούς
φορείς της περ. α). Οι συμβάσεις του πρώτου εδαφίου
περιλαμβάνουν το αντικείμενο συνεργασίας, τις εκατέρωθεν υποχρεώσεις κάθε φορέα ως προς την υλοποίηση, το χρονοδιάγραμμα, τη χρηματοδότηση, εφόσον
απαιτείται, την αξιοποίηση των αποτελεσμάτων και τους
ειδικότερους όρους συνεργασίας για την παρακολούθηση και επίτευξη των αποτελεσμάτων της,
δ) να ιδρύει και να αναπτύσσει δομές, μονάδες, υπηρεσίες και προγράμματα που άπτονται του αντικειμένου
του και αφορούν στην πρόληψη, στη μείωση της βλάβης,
στη θεραπεία και στην αντιμετώπιση των εν γένει εξαρτήσεων, εξαρτητικών συμπεριφορών και εθισμών, καθώς
και στην κοινωνική επανένταξη των εξαρτημένων ατόμων, είτε αυτοτελώς είτε σε συνεργασία με φορείς του
Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.),
είτε με λοιπούς δημόσιους φορείς παροχής υπηρεσιών
υγείας,
ε) να σχεδιάζει και να υλοποιεί προγράμματα επιμόρφωσης και εκπαίδευσης του προσωπικού του, του προσωπικού άλλων φορέων, των εθελοντών, των ωφελουμένων και των μελών της οικογένειάς τους, και
στ) να συνεργάζεται με τη Δημόσια Υπηρεσία Απασχόλησης (Δ.ΥΠ.Α.) για: (στα) την υλοποίηση δράσεων και
προγραμμάτων ενδυνάμωσης, συμβουλευτικής, επαγγελματικού προσανατολισμού, επιχειρηματικότητας,
απόκτησης και αναβάθμισης επαγγελματικών δεξιοτήτων και απασχόλησης, που στοχεύουν στην κάλυψη των
αναγκών των απεξαρτημένων ή υπό εξάρτηση ατόμων,
στη διευκόλυνση της ένταξής τους στην αγορά εργασίας
και στην παροχή ψυχοκοινωνικής υποστήριξης και συμβουλευτικής προς τα άτομα αυτά κατά τη διάρκεια της
ένταξης/επανένταξής τους στο εργασιακό περιβάλλον,
(στβ) την προετοιμασία και υποστήριξή τους με στόχο
την κοινωνική τους επανένταξη, και (στγ) την υλοποίηση
κοινών δράσεων επικοινωνίας και προβολής με σκοπό
την ενημέρωση και ευαισθητοποίηση της κοινωνίας και
των επιχειρήσεων.
ΚΕΦΑΛΑΙΟ Γ’
ΔΟΜΕΣ ΚΑΙ ΠΡΟΓΡΑΜΜΑΤΑ ΠΡΟΛΗΨΗΣ
ΚΑΙ ΑΝΤΙΜΕΤΩΠΙΣΗΣ ΕΞΑΡΤΗΣΕΩΝ
Άρθρο 32
Ίδρυση και λειτουργία δομών, μονάδων,
υπηρεσιών και προγραμμάτων για την
αντιμετώπιση της εξάρτησης
1. Για την επίτευξη του σκοπού του, ο Ε.Ο.Π.Α.Ε. δύναται να ιδρύει δομές, μονάδες και υπηρεσίες, καθώς και να
αναπτύσσει, να υλοποιεί και να εφαρμόζει προγράμματα,
στο πλαίσιο των προβλεπόμενων βαθμίδων αντιμετώπισης της εξάρτησης του άρθρου 58 του ν. 4139/2013
(Α’ 74). Η λειτουργία των δομών, των μονάδων και των
υπηρεσιών και η υλοποίηση των προγραμμάτων του
πρώτου εδαφίου δύναται να αφορά σε μία ή περισσότερες βαθμίδες αντιμετώπισης της εξάρτησης.
2. Οι δομές, μονάδες, υπηρεσίες και προγράμματα της
παρ. 1 δύνανται να ιδρύονται, να αναπτύσσονται και να
υλοποιούνται και εντός των δομών του Εθνικού Δικτύου
Υπηρεσιών Ψυχικής Υγείας (Ε.Δ.Υ.Ψ.Υ.), καθώς και εντός
χώρων και υποδομών των Νοσοκομείων του Εθνικού Συστήματος Υγείας (Ε.Σ.Υ.), των λοιπών δημόσιων φορέων
παροχής υπηρεσιών υγείας, σύμφωνα με την περ. δ της
παρ. 2 του άρθρου 31 και των Σωφρονιστικών Καταστημάτων της χώρας.
3. Ο Ε.Ο.Π.Α.Ε. έχει την ευθύνη του σχεδιασμού, της
εγκατάστασης, της διοικητικής οργάνωσης, της διοίκησης και της λειτουργίας των δομών, μονάδων, υπηρεσιών
και προγραμμάτων της παρ. 1, της στελέχωσής τους με
το αναγκαίο ιατρικό, νοσηλευτικό, θεραπευτικό, διοικητικό και λοιπό προσωπικό, της εκπαίδευσης του πάσης
φύσεως προσωπικού, καθώς επίσης και του συντονισμού
των δράσεών τους και της επιστημονικής εποπτείας του
παρεχόμενου έργου τους. Οι δαπάνες για τη λειτουργία
τους βαρύνουν αποκλειστικά τον προϋπολογισμό του
Ε.Ο.Π.Α.Ε..
4. Για τη βέλτιστη κάλυψη των αναγκών των ωφελουμένων, το πεδίο δράσης των δομών, μονάδων, υπηρεσιών και προγραμμάτων της παρ. 1 δύναται να αφορά
είτε σε ειδική πληθυσμιακή ομάδα, είτε σε συγκεκριμένη
γεωγραφική περιοχή.
Άρθρο 33
Δίκτυο Κέντρων Σωματικής Αποτοξίνωσης
1. Στο Εθνικό Σύστημα Υγείας (Ε.Σ.Υ.) δημιουργείται
Δίκτυο Κέντρων Σωματικής Αποτοξίνωσης (Κ.Σ.Α.), με
σκοπό την αποτελεσματικότερη κάλυψη, με ταχύτητα
και επιστημονική πληρότητα, των αναγκών των εξαρτημένων ατόμων σε όλη την Επικράτεια.
2. Τα Κ.Σ.Α. αποτελούν μη αυτόνομες υγειονομικές μονάδες, οι οποίες λειτουργούν στο πλαίσιο παθολογικής ή
νευρολογικής ή ψυχιατρικής Κλινικής/Τμήματος νοσοκομείων του Ε.Σ.Υ. ή αποκεντρωμένων μονάδων παροχής
υπηρεσιών ψυχικής υγείας των Δ.Υ.Πε., με το προσωπικό
αυτών, παρέχοντας εικοσιτετράωρη παρακολούθηση,
ιατρονοσηλευτική υποστήριξη και διεπιστημονική φροντίδα σε εξαρτημένα άτομα.
3. Ο Ε.Ο.Π.Α.Ε. έχει την ευθύνη της εκπαίδευσης του πάσης φύσεως προσωπικού που απασχολείται στα Κ.Σ.Α.,
καθώς και της επιστημονικής εποπτείας του παρεχόμενου έργου τους.
ΚΕΦΑΛΑΙΟ Δ’
ΟΡΓΑΝΑ ΔΙΟΙΚΗΣΗΣ
Άρθρο 34
Όργανα διοίκησης
Όργανα διοίκησης του Ε.Ο.Π.Α.Ε. είναι: α) ο Πρόεδρος
του Οργανισμού, β) ο Αντιπρόεδρος Α’ και ο Αντιπρόεδρος Β’ του Οργανισμού και γ) το Διοικητικό Συμβούλιο
(Δ.Σ.).
Άρθρο 35
Πρόεδρος του Ε.Ο.Π.Α.Ε.
1. Ο Πρόεδρος του Ε.Ο.Π.Α.Ε. είναι επιστήμονας από
τον χώρο των επιστημών υγείας ή των κοινωνικών ή
οικονομικών ή ανθρωπιστικών ή νομικών επιστημών,
ο οποίος διαθέτει τουλάχιστον πτυχίο ανώτατου εκπαιδευτικού ιδρύματος της ημεδαπής ή ισότιμο πτυχίο της
αλλοδαπής, με κατάρτιση και εμπειρία σε διοικητικά και
οικονομικά θέματα ή σε θέματα κοινωνικής πρόνοιας και
κοινωνικής πολιτικής και πληροί τα κριτήρια διορισμού
του ν. 5062/2023 (Α’ 183).
2. Ο Πρόεδρος επιλέγεται και διορίζεται με απόφαση του Υπουργού Υγείας, σύμφωνα με τους όρους, τις
προϋποθέσεις και τη διαδικασία του ν. 5062/2023, για
θητεία τεσσάρων (4) ετών, με δυνατότητα ισόχρονης
ανανέωσης άπαξ, σύμφωνα με την παρ. 1 του άρθρου
10 του ν. 5062/2023.
3. Ο Πρόεδρος είναι πλήρους απασχόλησης.
4. Η θητεία του λήγει πρόωρα σύμφωνα με την παρ. 1
του άρθρου 10 του ν. 5062/2023.
5. Εφόσον η διαδικασία επιλογής δεν έχει ολοκληρωθεί
κατά τη λήξη της θητείας του και μέχρι την ολοκλήρωση
αυτής, με απόφαση του Υπουργού Υγείας, παρατείνεται προσωρινά η θητεία του υπηρετούντος Προέδρου
ή η θέση του πληρούται προσωρινά, υπό τον όρο της
συνδρομής των προϋποθέσεων του άρθρου 5 του
ν. 5062/2023, για χρονικό διάστημα που δεν επιτρέπεται
να υπερβαίνει τους δώδεκα (12) μήνες, σύμφωνα με την
παρ. 2 του άρθρου 10 του ν. 5062/2023.
Άρθρο 36
Αρμοδιότητες του Προέδρου
1. Ο Πρόεδρος του Ε.Ο.Π.Α.Ε. έχει τις εξής αρμοδιότητες:
α) Εκπροσωπεί τον Οργανισμό, με την ιδιότητα του
νόμιμου εκπροσώπου του, ενώπιον ημεδαπών, ευρωπαϊκών και διεθνών οργανισμών, επιστημονικών φορέων, δημοσίων και δικαστικών αρχών, οργανισμών κάθε
είδους, φυσικών και νομικών προσώπων,
β) προΐσταται όλων των υπηρεσιών του Οργανισμού,
εποπτεύει και ελέγχει αυτές και μεριμνά για τη σύννομη
λειτουργία τους,
γ) ασκεί πειθαρχικό έλεγχο και εξουσία στο πάσης
φύσεως προσωπικό του Οργανισμού και δύναται να
διατάσσει τη διενέργεια ένορκης διοικητικής εξέτασης,
δ) δεσμεύει τον Οργανισμό με την υπογραφή του, κάτωθι της επωνυμίας του, υπογράφει τις συμβάσεις που
συνάπτει ο Οργανισμός με τρίτους, καθώς και τις συμβάσεις εργασίας ή έργου ή παροχής υπηρεσιών όσων
προσλαμβάνονται ή συνεργάζονται με τον Ε.Ο.Π.Α.Ε.,
ε) υπογράφει τις προσκλήσεις εκδήλωσης ενδιαφέροντος για προσλήψεις και αποσπάσεις προσωπικού,
καθώς και τις προσκλήσεις εκδήλωσης ενδιαφέροντος
για την κάλυψη θέσεων προϊσταμένων των οργανικών
μονάδων του Οργανισμού,
στ) εισηγείται προς το Διοικητικό Συμβούλιο προτάσεις
για την εκπόνηση και χάραξη της εθνικής στρατηγικής
και του Εθνικού Σχεδίου Δράσης για την αντιμετώπιση
των εξαρτήσεων και μεριμνά για την εφαρμογή τους,
ζ) εισηγείται προς το Διοικητικό Συμβούλιο τον Εσωτερικό Κανονισμό Οργάνωσης και Λειτουργίας του Οργανισμού του άρθρου 45, καθώς και τις τροποποιήσεις του,
η) εισηγείται προς το Διοικητικό Συμβούλιο τον ετήσιο
προγραμματισμό των προσλήψεων του Οργανισμού,
καθώς και τις τροποποιήσεις του,
θ) εισηγείται προς το Διοικητικό Συμβούλιο τον προϋπολογισμό, τον απολογισμό και τον ισολογισμό του
Οργανισμού,
ι) συγκαλεί το Διοικητικό Συμβούλιο και διευθύνει τις
συνεδριάσεις του, τακτικές και έκτακτες,
ια) καθορίζει τα θέματα της ημερησίας διάταξης των
συνεδριάσεων του Διοικητικού Συμβουλίου του Οργανισμού και δύναται να υποβάλει εισηγήσεις,
ιβ) εισηγείται προς το Διοικητικό Συμβούλιο την ανέγερση νέων κτιρίων, την επέκταση ή επέμβαση επί υφιστάμενων κτιρίων, τη διαμόρφωση ή αναδιαμόρφωση ή
αναδιάταξη των χώρων, την εγκατάσταση, αναβάθμιση ή
ανακατανομή του εξοπλισμού και των λοιπών υποδομών
του Οργανισμού και την αξιοποίηση των περιουσιακών
του στοιχείων,
ιγ) αποφασίζει τη συγκρότηση και κατάργηση μόνιμων
ή έκτακτων επιτροπών ή ομάδων εργασίας για θέματα
που εμπίπτουν στις αρμοδιότητές του,
ιδ) αποφασίζει για όλα τα ζητήματα υπηρεσιακής κατάστασης που αφορούν στους συνεργάτες του και το
πάσης φύσεως προσωπικό του Ε.Ο.Π.Α.Ε., πλην της πλήρωσης των θέσεων ευθύνης, η οποία γίνεται με απόφαση
του Διοικητικού Συμβουλίου σύμφωνα με την περ. ιη
της παρ. 1 του άρθρου 40, με την επιφύλαξη της περ. ιε
του παρόντος,
ιε) αποφασίζει για την πλήρωση των θέσεων των
Προϊσταμένων των Διευθύνσεων Εσωτερικού Ελέγχου και Νομικής Υποστήριξης και Συμπαράστασης και
των Αυτοτελών Τμημάτων, που υπάγονται απευθείας
σε αυτόν, σύμφωνα με το άρθρο 51 του ν. 4622/2019
(Α’ 133), τον παρόντα νόμο και τον Εσωτερικό Κανονισμό Οργάνωσης και Λειτουργίας του Οργανισμού
του άρθρου 45,
ιστ) δύναται να αναθέτει, με απόφασή του, σε καθέναν
από τους Αντιπροέδρους την παρακολούθηση και εποπτεία επιμέρους θεμάτων του Οργανισμού,
ιζ) ασκεί τις αρμοδιότητες που του μεταβιβάζει το Διοικητικό Συμβούλιο,
ιη) ασκεί οποιαδήποτε άλλη αρμοδιότητα του ανατίθεται με νόμο ή κανονιστική πράξη ή περιγράφεται στον
Εσωτερικό Κανονισμό Οργάνωσης και Λειτουργίας του
Οργανισμού του άρθρου 45.
2. Ο Πρόεδρος του Ε.Ο.Π.Α.Ε. δύναται, με απόφασή
του, να μεταβιβάζει αρμοδιότητές του στους Αντιπροέδρους του Οργανισμού ή σε μέλος του Διοικητικού
Συμβουλίου ή στους Προϊσταμένους Διευθύνσεων
και Τμημάτων ή στους επικεφαλής Μονάδων και Παραρτημάτων του Οργανισμού, καθώς και να εξουσιοδοτεί αυτούς να υπογράφουν, με εντολή του, πράξεις
ή άλλα έγγραφα της αρμοδιότητάς του. Με την απόφαση του πρώτου εδαφίου, η οποία είναι ελευθέρως
ανακλητή, εν όλω ή εν μέρει, δύναται να προβλέπεται
ότι ο Πρόεδρος του Ε.Ο.Π.Α.Ε. διατηρεί τη δυνατότητα
παράλληλης άσκησης των μεταβιβαζόμενων αρμοδιοτήτων του και, επιπλέον, να καθορίζονται η έκταση,
τα όρια και η χρονική διάρκεια της εκχώρησης των
ανατιθεμένων αρμοδιοτήτων ή της εξουσιοδότησης
υπογραφής.
3. Σε περίπτωση απουσίας ή κωλύματος, τις αρμοδιότητες του Προέδρου ασκεί ο Αντιπρόεδρος Α’ και σε περίπτωση απουσίας ή κωλύματος και του Αντιπροέδρου
A’ κατά τον ίδιο χρόνο, ο Αντιπρόεδρος Β’.
Άρθρο 37
Αντιπρόεδροι του Ε.Ο.Π.Α.Ε.
1. Οι Αντιπρόεδροι του Ε.Ο.Π.Α.Ε. είναι επιστήμονες
από τον χώρο των επιστημών υγείας ή των κοινωνικών
ή οικονομικών ή ανθρωπιστικών ή νομικών επιστημών,
οι οποίοι διαθέτουν τουλάχιστον πτυχίο ανώτατου εκπαιδευτικού ιδρύματος της ημεδαπής ή ισότιμο πτυχίο της
αλλοδαπής, με κατάρτιση και εμπειρία σε διοικητικά και
οικονομικά θέματα ή σε θέματα κοινωνικής πρόνοιας και
κοινωνικής πολιτικής και πληρούν τα κριτήρια διορισμού
του ν. 5062/2023 (Α’ 183).
2. Οι Αντιπρόεδροι επιλέγονται και διορίζονται με απόφαση του Υπουργού Υγείας, σύμφωνα με τους όρους, τις
προϋποθέσεις και τη διαδικασία του ν. 5062/2023, για
θητεία τεσσάρων (4) ετών, με δυνατότητα ανανέωσης
για μία ακόμη τετραετία, σύμφωνα με την παρ. 1 του
άρθρου 10 του ν. 5062/2023.
3. Οι Αντιπρόεδροι είναι πλήρους απασχόλησης.
4. Ο Αντιπρόεδρος Α’ είναι αρμόδιος για τα θέματα
θεραπείας και ο Αντιπρόεδρος Β’ για τα θέματα επιχειρησιακού σχεδιασμού και λειτουργίας του Οργανισμού.
5. Η θητεία των Αντιπροέδρων λήγει πρόωρα σύμφωνα με την παρ. 1 του άρθρου 10 του ν. 5062/2023.
6. Εφόσον η διαδικασία επιλογής δεν έχει ολοκληρωθεί
κατά τη λήξη της θητείας τους και μέχρι την ολοκλήρωση
αυτής, με απόφαση του Υπουργού Υγείας, παρατείνεται προσωρινά η θητεία των υπηρετούντων Αντιπροέδρων ή η θέση τους πληρούται προσωρινά, υπό τον όρο
της συνδρομής των προϋποθέσεων του άρθρου 5 του
ν. 5062/2023, για χρονικό διάστημα που δεν επιτρέπεται
να υπερβαίνει τους δώδεκα (12) μήνες σύμφωνα με την
παρ. 2 του άρθρου 10 του ν. 5062/2023.
Άρθρο 38
Διοικητικό Συμβούλιο
1. Το Διοικητικό Συμβούλιο του Ε.Ο.Π.Α.Ε. είναι εννεαμελές, συγκροτείται με απόφαση του Υπουργού Υγείας
και αποτελείται από:
α) τον Πρόεδρο του Οργανισμού, ως Πρόεδρο,
β) τον Αντιπρόεδρο Α’, ως Αντιπρόεδρο,
γ) τον Αντιπρόεδρο Β’,
δ) τον Πρόεδρο του Συντονιστικού Οργάνου Δίωξης
Ναρκωτικών (Σ.Ο.Δ.Ν.) του π.δ. 139/1989 (Α’ 66), με τον
αναπληρωτή του, που υποδεικνύεται από τον ίδιο,
ε) έναν (1) εκπρόσωπο της Κεντρικής Ένωσης Δήμων
Ελλάδας (Κ.Ε.Δ.Ε.), με τον αναπληρωτή του, που ορίζονται με απόφαση του Διοικητικού Συμβουλίου της και
στ) τέσσερα (4) μέλη, με τους αναπληρωτές τους, μεταξύ προσωπικοτήτων εγνωσμένου κύρους της επιστημονικής κοινότητας ή της κοινωνικής ή οικονομικής ζωής
της χώρας ή μεταξύ προσώπων, που δύνανται να συμβάλλουν, με τις γνώσεις και την εμπειρία τους, αποτελεσματικά στην επίτευξη των σκοπών του Οργανισμού. Τα
εν λόγω μέλη είναι επιστήμονες, πτυχιούχοι σχολών επιστημών υγείας, ανθρωπιστικών επιστημών, κοινωνικών
επιστημών, οικονομικών επιστημών ή νομικών επιστημών, με αναγνωρισμένο έργο στον οικείο τομέα, καθώς
και μέλη Διδακτικού και Ερευνητικού Προσωπικού των
Ανώτατων Εκπαιδευτικών Ιδρυμάτων, ειδικοτήτων σχετικών με τη δράση και τους σκοπούς του Οργανισμού.
2. Ως μέλη του Διοικητικού Συμβουλίου των περ. ε)
και στ) της παρ. 1 δεν μπορούν να ορισθούν όσοι: α)
έχουν τα κωλύματα διορισμού της παρ. 1 του άρθρου
8 και του άρθρου 9 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων
Ν.Π.Δ.Δ. (ν. 3528/2007, Α’ 26) και της περ. (γ) του άρθρου
69 του ν. 4622/2019 (Α’ 133), β) έχουν την ιδιότητα μέλους συλλογικού οργάνου παρεμφερούς ιδρύματος ή
νοσοκομείου δημόσιου ή ιδιωτικού, προμηθευτή ή εργολάβου ή εργαζόμενου υπό οποιαδήποτε έννομη σχέση
με τον Οργανισμό, και γ) συνδέονται μεταξύ τους και με
τα λοιπά μέλη του Διοικητικού Συμβουλίου ως σύζυγοι
ή συμβιούντες υπό την έννοια του ν. 4356/2015 (Α’ 181)
με συγγένεια μέχρι τρίτου βαθμού εξ αίματος ή εξ αγχιστείας ή με σύμφωνο συμβίωσης.
3. Τα μέλη του Διοικητικού Συμβουλίου των περ. ε) και
στ) της παρ. 1 ορίζονται για τετραετή θητεία, η οποία
δύναται να ανανεωθεί άπαξ. Αν για οποιονδήποτε λόγο
δεν εκδοθεί η απόφαση του πρώτου εδαφίου, η θητεία
τους παρατείνεται αυτοδικαίως μέχρι τον ορισμό νέων
μελών, για χρονικό διάστημα που δεν δύναται να υπερβαίνει το ένα (1) έτος.
4. Η αντικατάσταση μέλους των περ. ε) και στ) γίνεται μόνο για σοβαρό λόγο. Σε περίπτωση παραίτησης,
θανάτου ή αντικατάστασης μελών των περ. ε) και στ), ο
ορισμός νέων μελών γίνεται για το υπόλοιπο της θητείας
τους.
5. Το Διοικητικό Συμβούλιο μπορεί να λειτουργήσει
νόμιμα, για χρονικό διάστημα που δεν δύναται να υπερβαίνει τους τρεις (3) μήνες, αν κάποια από τα μέλη του
εκλείψουν ή αποχωρήσουν για οποιονδήποτε λόγο ή
απωλέσουν την ιδιότητα βάσει της οποίας ορίστηκαν,
εφόσον, κατά τις συνεδριάσεις του, τα λοιπά μέλη επαρκούν ώστε να υπάρχει η απαρτία της παρ. 3 του άρθρου
39, συμπεριλαμβανομένων σε αυτά του Προέδρου και
των Αντιπροέδρων.
6. Στον Πρόεδρο, στους Αντιπροέδρους και στα μέλη
του Διοικητικού Συμβουλίου του Οργανισμού καταβάλλονται αποδοχές και λοιπές αποζημιώσεις, σύμφωνα με
την παρ. 3 του άρθρου 22 του ν. 4354/2015 (Α’ 176).
Άρθρο 39
Συνεδρίαση Διοικητικού Συμβουλίου
1. Το Διοικητικό Συμβούλιο συνεδριάζει, με φυσική
παρουσία ή με χρήση ηλεκτρονικών μέσων (τηλεδιάσκεψη), κατόπιν πρόσκλησης του Προέδρου του, τακτικά μία
(1) φορά τον μήνα και εκτάκτως, όταν κρίνεται αναγκαίο.
Η σύγκληση του Διοικητικού Συμβουλίου σε έκτακτη
συνεδρίαση είναι υποχρεωτική για τον Πρόεδρο, αν υποβληθεί σχετικό αίτημα από τρία (3) τουλάχιστον μέλη
του Διοικητικού Συμβουλίου. Το αίτημα του δεύτερου
εδαφίου περιλαμβάνει απαραιτήτως το προς συζήτηση θέμα και υποβάλλεται εγγράφως στον Πρόεδρο του
Διοικητικού Συμβουλίου, ο οποίος συγκαλεί το Διοικητικό Συμβούλιο σε έκτακτη συνεδρίαση εντός τριών (3)
εργάσιμων ημερών από την υποβολή του.
2. Ο Πρόεδρος του Διοικητικού Συμβουλίου καθορίζει
την ημέρα, την ώρα, τον τόπο και τον τρόπο της συνεδρί
ασης, προσδιορίζει τα θέματα της ημερήσιας διάταξης,
ορίζει τους εισηγητές ή εισηγείται ο ίδιος τα θέματα στο
Διοικητικό Συμβούλιο και διευθύνει τη συζήτηση κατά
τη διάρκεια της συνεδρίασης.
3. Το Διοικητικό Συμβούλιο συνεδριάζει νομίμως όταν
υπάρχει απαρτία. Απαρτία υπάρχει όταν στη σύνθεσή
του συμμετέχουν τουλάχιστον πέντε (5) μέλη.
4. Αντικείμενο της συνεδρίασης είναι μόνο τα θέματα που περιλαμβάνονται στην ημερήσια διάταξη. Κατ’
εξαίρεση, μπορούν να συζητηθούν και θέματα που δεν
περιλαμβάνονται στην ημερήσια διάταξη, εφόσον είναι
παρόντα όλα τα τακτικά μέλη του Διοικητικού Συμβουλίου και συμφωνούν για τη συζήτησή τους.
5. Οι αποφάσεις του Διοικητικού Συμβουλίου λαμβάνονται κατά πλειοψηφία των παρόντων μελών και σε
περίπτωση ισοψηφίας υπερισχύει η γνώμη με την οποία
συντάσσεται ο Πρόεδρος. Μέλος που απέχει από την
ψηφοφορία ή δίδει λευκή ψήφο θεωρείται απόν.
6. Το πρακτικό της συνεδρίασης του Διοικητικού Συμβουλίου υπογράφεται από όλα τα μέλη που παρέστησαν
σε αυτή. Στο πρακτικό καταχωρίζονται, ιδίως, τα ονόματα και οι ιδιότητες των παριστάμενων μελών, ο τόπος
και ο χρόνος της συνεδρίασης, τα θέματα που συζητήθηκαν, το είδος και τα αποτελέσματα της ψηφοφορίας,
οι αποφάσεις που λήφθηκαν, καθώς και οι γνώμες των
μελών που μειοψήφησαν, με συνοπτική αναφορά στην
αιτιολογία τους.
7. Κατά τα λοιπά εφαρμόζεται αναλόγως ο Κώδικας
Διοικητικής Διαδικασίας (ν. 2690/1999, Α’ 45), εκτός αν
ορίζεται διαφορετικά σε επιμέρους διατάξεις του παρόντος.
Άρθρο 40
Αρμοδιότητες Διοικητικού Συμβουλίου
1. Το Διοικητικό Συμβούλιο του Ε.Ο.Π.Α.Ε. αποφασίζει για όλα τα ζητήματα που αφορούν στον Οργανισμό,
στο πλαίσιο της αποστολής του, σύμφωνα με το ισχύον
θεσμικό πλαίσιο.
Το Διοικητικό Συμβούλιο του Ε.Ο.Π.Α.Ε. ασκεί, ιδίως,
τις εξής αρμοδιότητες:
α) Χαράσσει τους στόχους και τις γενικές κατευθύνσεις
των δραστηριοτήτων του Οργανισμού στο πλαίσιο της
αποστολής του και των σκοπών του και διαμορφώνει τη
στρατηγική για την υλοποίηση αυτών,
β) διαχειρίζεται την περιουσία και τους πόρους του
Ε.Ο.Π.Α.Ε.,
γ) εγκρίνει τον ετήσιο προϋπολογισμό, ισολογισμό και
απολογισμό του Ε.Ο.Π.Α.Ε. και υποβάλλει τον ετήσιο προϋπολογισμό του Οργανισμού για έγκριση στο αρμόδιο
όργανο του Υπουργείου Υγείας,
δ) εισηγείται στον Υπουργό Υγείας, μετά από εισήγηση της αρμόδιας Διεύθυνσης του Θεραπευτικού Τομέα
και γνωμοδότηση του Επιστημονικού Συμβουλίου του
Οργανισμού, την ίδρυση και λειτουργία νέων δομών,
μονάδων και υπηρεσιών, την ανάπτυξη, υλοποίηση και
εφαρμογή προγραμμάτων, στο πλαίσιο των προβλεπόμενων βαθμίδων αντιμετώπισης της εξάρτησης του
άρθρου 58 του ν. 4139/2013 (Α’ 74), σύμφωνα με τον
παρόντα και τον Εσωτερικό Κανονισμό Οργάνωσης και
Λειτουργίας του άρθρου 45, καθώς και την αναδιάρθρωση ή τροποποίηση των υφιστάμενων δομών, μονάδων,
προγραμμάτων και υπηρεσιών,
ε) αποφασίζει, μετά από εισήγηση της αρμόδιας Διεύθυνσης του Θεραπευτικού Τομέα και γνωμοδότηση
του Επιστημονικού Συμβουλίου του Οργανισμού, την
τροποποίηση ή την κατάργηση των ήδη υφιστάμενων
και λειτουργούντων κατά τη δημοσίευση του παρόντος
δομών, μονάδων, υπηρεσιών και προγραμμάτων, εφόσον αυτή δεν προκαλεί επιβάρυνση του κρατικού προϋπολογισμού,
στ) μετά από εισήγηση της αρμόδιας Διεύθυνσης του
Θεραπευτικού Τομέα και γνωμοδότηση του Επιστημονικού Συμβουλίου του Οργανισμού: στα) εισηγείται στον
Υπουργό Υγείας, την ίδρυση και λειτουργία των Κέντρων
Σωματικής Αποτοξίνωσης (Κ.Σ.Α.) του άρθρου 31 και
στβ) διαμορφώνει τα θεραπευτικά πρωτόκολλα και τους
κανονισμούς λειτουργίας τους,
ζ) αποφασίζει και εγκρίνει το πλαίσιο λειτουργίας των
θεραπευτικών δομών και των λοιπών δομών, μονάδων,
προγραμμάτων και υπηρεσιών του Οργανισμού, μετά
από εισήγηση της αρμόδιας Διεύθυνσης του Θεραπευτικού Τομέα και γνωμοδότηση του Επιστημονικού Συμβουλίου του Οργανισμού,
η) καταρτίζει ή εγκρίνει κώδικες δεοντολογίας, πολιτικές διαχείρισης και εγκύκλιες οδηγίες για διάφορα
ζητήματα του Οργανισμού κατόπιν εισήγησης των αρμοδίων οργάνων,
θ) παρέχει γνώμη για την κατάρτιση και τροποποίηση
του Εσωτερικού Κανονισμού Οργάνωσης Λειτουργίας
του Ε.Ο.Π.Α.Ε. του άρθρου 45,
ι) προβαίνει σε όλες τις απαραίτητες ενέργειες και
αποφασίζει για τη σύναψη, τροποποίηση και λύση συμβάσεων για την εύρυθμη λειτουργία του Οργανισμού,
ια) αποφασίζει την άσκηση ή μη ενδίκων βοηθημάτων
και μέσων και την παραίτηση από αυτά, τη συμβιβαστική, δικαστική ή εξώδικη επίλυση διαφορών μεταξύ του
Οργανισμού και τρίτων και προβαίνει σε οποιαδήποτε
απαιτούμενη ενέργεια για τη δικαστική ή εξώδικη επιδίωξη αξιώσεων του Οργανισμού ή υπεράσπιση των
συμφερόντων αυτού.
ιβ) συνάπτει συμβάσεις με τράπεζες, χρηματοπιστωτικά ιδρύματα και οργανισμούς με σκοπό το άνοιγμα
λογαριασμών, την έκδοση εγγυητικών επιστολών ή τη
χορήγηση πιστώσεων μέσω ανοικτού λογαριασμού, εφόσον καταλαμβάνουν και τον Ε.Ο.Π.Α.Ε.,
ιγ) αποδέχεται δωρεές και κληροδοτήματα υπέρ του
Οργανισμού και για λογαριασμό αυτού,
ιδ) αποφασίζει για τον προγραμματισμό κάλυψης
των κενών οργανικών θέσεων που προκύπτουν μετά
την έγκριση του Εσωτερικού Κανονισμού Οργάνωσης
και Λειτουργίας του άρθρου 45, προς εξασφάλιση της
πλήρους λειτουργίας του Οργανισμού, για την πρόσληψη
του προσωπικού του και για την εκκίνηση των σχετικών
διαδικασιών,
ιε) εισηγείται για τον ετήσιο προγραμματισμό των προσλήψεων του Οργανισμού, καθώς και τις τροποποιήσεις
του και υποβάλλει αυτά προς έγκριση από τον αρμόδιο
Υπουργό,
ιστ) καθορίζει τα απαιτούμενα προσόντα διορισμού
στις θέσεις των προϊσταμένων όλων των διευθύνσεων,
σύμφωνα με τα κριτήρια και τη διαδικασία που ρυθμίζονται στον Εσωτερικό Κανονισμό Οργάνωσης και Λειτουργίας του και ειδικά για τις Διευθύνσεις του Θεραπευτικού Τομέα του Οργανισμού, μετά από εισήγηση
του Επιστημονικού Συμβουλίου (Ε.Σ.),
ιζ) αποφασίζει την κάλυψη των θέσεων των Προϊσταμένων Διευθύνσεων και Τμημάτων, πλην αυτών που
υπάγονται απευθείας στον Πρόεδρο, καθώς και των επικεφαλής των Θεραπευτικών Προγραμμάτων, Μονάδων
και Παραρτημάτων του Οργανισμού, σύμφωνα με τον
παρόντα και τον Εσωτερικό Κανονισμό Οργάνωσης και
Λειτουργίας του Ε.Ο.Π.Α.Ε. του άρθρου 45,
ιη) αποφασίζει τη συγκρότηση και την κατάργηση μόνιμων ή έκτακτων επιτροπών ή ομάδων εργασίας για
θέματα αρμοδιότητάς του.
2. Το Διοικητικό Συμβούλιο του Ε.Ο.Π.Α.Ε. δύναται να αναθέτει, με απόφασή του, στον Πρόεδρο ορισμένες από τις
αρμοδιότητές του, εφόσον για αυτές δεν προβλέπεται γνωμοδοτική αρμοδιότητα του Προέδρου προς το Διοικητικό
Συμβούλιο. Δύναται επίσης να μεταβιβάζει αρμοδιότητές
του στους Αντιπροέδρους του Διοικητικού Συμβουλίου ή
σε κάποιο μέλος του ή στους Προϊσταμένους Διευθύνσεων
και Τμημάτων ή στους επικεφαλής Μονάδων και Παραρτημάτων του Οργανισμού. Με την ίδια απόφαση καθορίζονται
η έκταση, τα όρια και η χρονική διάρκεια της μεταβίβασης
των ανατιθεμένων αρμοδιοτήτων.
Άρθρο 41
Επιστημονικό Συμβούλιο
1. Το Επιστημονικό Συμβούλιο είναι συλλογικό επιστημονικό όργανο με γνωμοδοτικές και συμβουλευτικές
αρμοδιότητες, με σκοπό τη βελτίωση των παρεχόμενων
υπηρεσιών του Ε.Ο.Π.Α.Ε. σε οργανωτικό και λειτουργικό
επίπεδο. Επιλαμβάνεται των θεμάτων που προβλέπει ο
παρών, καθώς και λοιπών ζητημάτων, τα οποία χρήζουν
εμπεριστατωμένης επιστημονικής προσέγγισης και ανάλυσης, κατ’ εντολή του Διοικητικού Συμβουλίου ή του
Προέδρου του Οργανισμού.
2. Το Επιστημονικό Συμβούλιο είναι ενδεκαμελές και
αποτελείται από:
α) τρεις (3) Ιατρούς με τους/τις αναπληρωτές/τριες
τους,
β) δύο (2) Ψυχολόγους με τους/τις αναπληρωτές/τριες
τους,
γ) δύο (2) Νοσηλευτές/τριες με τους/τις αναπληρωτές/
τριες τους,
δ) έναν (1) Ειδικό Θεραπευτή/τρια με τον/την αναπληρωτή/τριά του/της,
ε) έναν (1) Κοινωνικό Λειτουργό ή Κοινωνιολόγο με
τον αναπληρωτή/τρια του/της,
στ) δύο (2) εκπροσώπους των ληπτών των υπηρεσιών
αντιμετώπισης εξαρτήσεων με τους αναπληρωτές/τριες
τους.
3. Ο Πρόεδρος και τα μέλη του Επιστημονικού Συμβουλίου με τους αναπληρωτές τους, ορίζονται με απόφαση του
Διοικητικού Συμβουλίου του Οργανισμού, ύστερα από εισήγηση του Προέδρου του, για διετή θητεία, η οποία δύναται να παραταθεί άπαξ, και επιλέγονται από το προσωπικό
του Ε.Ο.Π.Α.Ε., ανεξαρτήτως σχέσης εργασίας. Ο Πρόεδρος
του Επιστημονικού Συμβουλίου είναι εξειδικευμένος επιστήμονας στο πεδίο υγείας, εντός ή εκτός του Οργανισμού.
Οι εκπρόσωποι των ληπτών των υπηρεσιών αντιμετώπισης
εξαρτήσεων ορίζονται από την Ένωση Ασθενών Ελλάδος.
4. Το Επιστημονικό Συμβούλιο είναι αρμόδιο για: α) την
εξέταση και γνωμοδότηση προς τη Διοίκηση του Οργανισμού επί επιστημονικών θεμάτων που σχετίζονται με το
αντικείμενο δραστηριότητας και τη λειτουργία του Οργανισμού, β) την εισήγηση προτάσεων προς τη Διοίκηση του
Οργανισμού για τη βελτίωση της λειτουργίας των δομών,
μονάδων, υπηρεσιών και προγραμμάτων του και της ποιότητας των παρεχόμενων υπηρεσιών προς τους ωφελούμενους και όλους τους πολίτες, γ) την εισήγηση προς τη
Διοίκηση του Οργανισμού επιστημονικών προτάσεων ή
σχεδίων δράσης για την αντιμετώπιση εκτάκτων καταστάσεων ή κρίσεων δημόσιας υγείας ή θεμάτων υγιεινής και
ασφάλειας του προσωπικού και των ωφελουμένων του, δ)
την εισήγηση προς τη Διοίκηση του Οργανισμού προτάσεων για την επικαιροποίηση του ισχύοντος θεραπευτικού
πλαισίου, μέσω τροποποίησης υφισταμένων ή εισαγωγής
νέων θεραπευτικών πρωτοκόλλων, ε) τη γνωμοδότηση
προς τη Διοίκηση του Οργανισμού για την αναγκαιότητα
διεξαγωγής ερευνητικών προγραμμάτων, την προσφορότητα αυτών για την επίτευξη των σκοπών του Οργανισμού
και την οριοθέτηση του πλαισίου διεξαγωγής τους, στ)
τη γνωμοδότηση προς τη Διοίκηση του Οργανισμού για
την ίδρυση και λειτουργία από τον Ε.Ο.Π.Α.Ε. νέων δομών,
μονάδων και υπηρεσιών, για την ανάπτυξη, υλοποίηση και
εφαρμογή νέων προγραμμάτων, καθώς και την τροποποίηση ή κατάργηση των υφιστάμενων, ζ) τη γνωμοδότηση,
προς τις Διευθύνσεις του Τομέα Θεραπείας και κατόπιν
αιτημάτων αυτών, για γενικά ζητήματα ή για εξατομικευμένες θεραπευτικές διαδικασίες και παραπομπές, που
εμπίπτουν στην καθ’ ύλην αρμοδιότητά τους σύμφωνα
με την παρ. 3 του άρθρου 46, η) τη γνωμοδότηση προς
το Διοικητικό Συμβούλιο για την ίδρυση, οργάνωση και
λειτουργία των Κέντρων Σωματικής Αποτοξίνωσης (Κ.Σ.Α.)
του άρθρου 33, καθώς και για τη διαμόρφωση των θεραπευτικών πρωτοκόλλων και κανονισμών λειτουργίας
τους, θ) τη γνωμοδότηση προς το Διοικητικό Συμβούλιο
του Οργανισμού για τα απαιτούμενα προσόντα των Προϊσταμένων των Διευθύνσεων του Θεραπευτικού Τομέα του
Οργανισμού, σύμφωνα με τα κριτήρια και τη διαδικασία
που ρυθμίζονται στον Εσωτερικό Κανονισμό Οργάνωσης
και Λειτουργίας του, και την επιλογή και πρόταση προς
το Διοικητικό Συμβούλιο τριών (3) υποψηφίων για την
πλήρωση κάθε θέσης Προϊσταμένου των Διευθύνσεων
αυτών, σύμφωνα με την περ. β) της παρ. 5 του άρθρου
49, ι) τη σύσταση επιστημονικών ομάδων εργασίας, για
την υποστήριξη του έργου των διευθύνσεων θεραπευτικών προγραμμάτων και την υποβολή εισήγησης προς το
Διοικητικό Συμβούλιο για τη στελέχωση και συγκρότησή
τους και ια) την εξέταση οποιουδήποτε άλλου θέματος
επιστημονικής φύσης που σχετίζεται με τις αρμοδιότητές
του και προβλέπεται στον παρόντα ή του ανατίθεται από
το Διοικητικό Συμβούλιο ή τον Πρόεδρο του Διοικητικού
Συμβουλίου.
5. Στις συνεδριάσεις του Επιστημονικού Συμβουλίου είναι
δυνατόν να συμμετέχουν, κατόπιν πρόσκλησης του Προέδρου, πλην των μελών του, επιστήμονες με ειδικές γνώσεις στο πεδίο της υγείας και των εξαρτήσεων, εκτός του
Οργανισμού, χωρίς να αποκτούν την ιδιότητα του μέλους.
6. Η γραμματειακή υποστήριξη του Επιστημονικού
Συμβουλίου ανατίθεται σε πρόσωπο που ανήκει στο
διοικητικό προσωπικό του Οργανισμού και ορίζεται με
απόφαση του Προέδρου.
7. Οι εισηγήσεις, τα συμπεράσματα και τα πορίσματα του Επιστημονικού Συμβουλίου υποβάλλονται προς
έγκριση στο Διοικητικό Συμβούλιο του Ε.Ο.Π.Α.Ε..
8. Αν οποιοδήποτε μέλος του Επιστημονικού Συμβουλίου απωλέσει την ιδιότητα βάσει της οποίας έχει επιλεγεί κατά την παρ. 2 ή υποβάλλει την παραίτησή του ή
απουσιάζει από περισσότερες από τρεις (3) συνεχόμενες
συνεδριάσεις αυτού, παύει αυτοδικαίως να είναι μέλος
και ορίζεται νέο με την ίδια διαδικασία.
ΚΕΦΑΛΑΙΟ Ε ’
ΟΙΚΟΝΟΜΙΚΗ ΔΙΑΧΕΙΡΙΣΗ ΠΟΡΟΙ - ΑΠΑΛΛΑΓΕΣ
Άρθρο 42
Πόροι του Εθνικού Οργανισμού Πρόληψης
και Αντιμετώπισης Εξαρτήσεων
1. Πόροι του Ε.Ο.Π.Α.Ε. είναι:
α) η ετήσια επιχορήγηση από τον τακτικό προϋπολογισμό του Υπουργείου Υγείας,
β) οι δωρεές, οι κληρονομιές, τα κληροδοτήματα, οι
εισφορές και οι επιχορηγήσεις από τρίτους,
γ) οι πρόσοδοι από την κινητή και ακίνητη περιουσία
του, καθώς και τα έσοδα από κάθε είδους δραστηριότητα
που εμπίπτει στους σκοπούς του,
δ) τα έσοδα από τη διαχείριση ερευνητικών κονδυλίων, αναπτυξιακών και εκπαιδευτικών προγραμμάτων
και προγραμμάτων εταιρικής κοινωνικής ευθύνης που
προέρχονται από τη χρηματοδότηση αντίστοιχων προγραμμάτων και αποσκοπούν στην αντιμετώπιση των
εξαρτήσεων και στην προαγωγή της δημόσιας υγείας,
ε) τα έσοδα από την υλοποίηση προγραμμάτων που
χρηματοδοτούνται ή συγχρηματοδοτούνται από την Ευρωπαϊκή Ένωση ή εθνικούς ή διεθνείς πόρους ή άλλα
χρηματοδοτικά εργαλεία,
στ) οι τόκοι από καταθέσεις σε τράπεζες ή άλλους χρηματοπιστωτικούς οργανισμούς,
ζ) τα έσοδα από συνέδρια, ανακοινώσεις, δημοσιεύσεις και
η) κάθε άλλο νόμιμο έσοδο και οποιοσδήποτε άλλος
πόρος προβλέπεται από ειδικές διατάξεις.
2. Οι πόροι από επιχορηγήσεις πάσης φύσεως του Οργανισμού κατατίθενται σε λογαριασμό που τηρείται στην
Τράπεζα της Ελλάδας, ο οποίος τελεί υπό τη διοίκηση και
διαχείριση του Ε.Ο.Π.Α.Ε..
Άρθρο 43
Οικονομική διαχείριση, έλεγχος,
προϋπολογισμός και απολογισμός
1. Η τήρηση των λογιστικών βιβλίων και η σύνταξη των
προβλεπόμενων χρηματοοικονομικών καταστάσεων
του Ε.Ο.Π.Α.Ε. πραγματοποιείται σύμφωνα με τα Ελληνικά Λογιστικά Πρότυπα (Ε.Λ.Π.), όπως αυτά ορίζονται
στον ν. 4308/2014 (Α’ 251).
2. Το διαχειριστικό έτος του Ε.Ο.Π.Α.Ε. συμπίπτει με το
οικονομικό έτος.
3. Ο τακτικός έλεγχος της οικονομικής διαχείρισης του
Ε.Ο.Π.Α.Ε., καθώς και ο έλεγχος των χρηματοοικονομικών καταστάσεων, σύμφωνα με τα Ελληνικά Λογιστικά
Πρότυπα (Ε.Λ.Π.), πραγματοποιούνται κάθε έτος από
ορκωτούς ελεγκτές. Οι δαπάνες του ελέγχου βαρύνουν
τον προϋπολογισμό του Ε.Ο.Π.Α.Ε.. Με απόφαση του
Διοικητικού Συμβουλίου του Ε.Ο.Π.Α.Ε. καθορίζονται οι
ορκωτοί ελεγκτές κάθε οικονομικής χρήσης.
4. Ο έλεγχος διενεργείται με βάση τα παραστατικά που
προβλέπονται από τα Ε.Λ.Π., καθώς και τις αποφάσεις
του Διοικητικού Συμβουλίου του Ε.Ο.Π.Α.Ε..
5. Οι ορκωτοί ελεγκτές που ασκούν τον τακτικό έλεγχο
οικονομικής διαχείρισης του Οργανισμού συντάσσουν
έκθεση για τη διαχείριση και τον απολογισμό του διαχειριστικού έτους που έληξε. Οι εκθέσεις υποβάλλονται
στον Υπουργό Υγείας και το Διοικητικό Συμβούλιο του
Οργανισμού.
6. Η κατάσταση του απολογισμού εξόδων περιλαμβάνει τον προϋπολογισμό, την τελική διαμόρφωσή του,
τις ετήσιες συνολικές δεσμεύσεις, τα έξοδα που έχουν
λογισθεί στο έτος, τα έξοδα που έχουν εξοφληθεί, καθώς
και τα απλήρωτα έξοδα. Στον απολογισμό των εσόδων
περιλαμβάνονται ο προϋπολογισμός, η τελική διαμόρφωση, τα έσοδα που έχουν λογισθεί, τα έσοδα που έχουν
εισπραχθεί και τα ανείσπρακτα έσοδα.
Άρθρο 44
Απαλλαγές
Ο Ε.Ο.Π.Α.Ε. απαλλάσσεται από κάθε δημόσιο, δημοτικό και δικαστικό τέλος, τέλος υπέρ Κτηματολογίου/
Υποθηκοφυλακείου, τέλος ακίνητης περιουσίας, πλην
του τέλους χαρτοσήμου, καθώς και από κάθε εισφορά
υπέρ τρίτων, δικαίωμα ή κράτηση και απολαύει όλων των
δασμολογικών ατελειών και φορολογικών απαλλαγών
και ευεργετημάτων που ισχύουν για τα δημόσια νοσηλευτικά ιδρύματα. Στις απαλλαγές αυτές δεν συμπεριλαμβάνονται οι ασφαλιστικές και οι συνεισπραττόμενες
εισφορές από οργανισμούς κοινωνικής ασφάλισης. Ως
προς την απαλλαγή από τον Ενιαίο Φόρο Ιδιοκτησίας
Ακινήτων (ΕΝ.Φ.Ι.Α.) εφαρμόζεται η περ. β) της παρ. 1
του άρθρου 3 του ν. 4223/2013 (Α’ 287). Ως προς τον
φόρο εισοδήματος εφαρμόζεται ο Κώδικας Φορολογίας
Εισοδήματος (ν. 4172/2013, Α’ 167).
ΚΕΦΑΛΑΙΟ ΣΤ’
ΟΡΓΑΝΩΣΗ ΚΑΙ ΠΡΟΣΩΠΙΚΟ
Άρθρο 45
Εσωτερικός Κανονισμός Οργάνωσης και
Λειτουργίας
1. Με τον Εσωτερικό Κανονισμό Οργάνωσης και Λειτουργίας του Ε.Ο.Π.Α.Ε. ρυθμίζονται ιδίως:
α) η σύσταση, η τροποποίηση, η κατάργηση ή η συγχώνευση και γενικώς η διάρθρωση σε επιμέρους οργανικές
μονάδες του Οργανισμού, οι αρμοδιότητες αυτών, η στελέχωση, καθώς και ο τρόπος λειτουργίας των επιμέρους ιατρικών, νοσηλευτικών, διοικητικών και λοιπών υπηρεσιών,
β) το σύνολο των οργανικών θέσεων του προσωπικού,
η κατανομή αυτών κατά εργασιακή σχέση, κατηγορία,
κλάδο και ειδικότητα, καθώς και τα τυπικά προσόντα
διορισμού ή πρόσληψης κατά κλάδο και ειδικότητα,
σύμφωνα με το π.δ. 85/2022 (Α’ 232), η γενική περιγραφή αρμοδιοτήτων και καθηκόντων που αντιστοιχούν σε
κάθε θέση εργασίας και σε κάθε θέση ευθύνης και η υπηρεσιακή κατάσταση των εργαζόμενων του Οργανισμού,
γ) κάθε θέμα που αφορά στην οργάνωση και λειτουργία του Οργανισμού, καθώς και στη διαδικασία λήψης
αποφάσεων των μονομελών και συλλογικών οργάνων
και επιτροπών του,
δ) η διαδικασία και οι προϋποθέσεις επιλογής προϊσταμένων των οργανικών μονάδων του Οργανισμού,
σύμφωνα με τα το άρθρο 49,
ε) η διαδικασία και τα όργανα άσκησης πειθαρχικού
ελέγχου, τα πειθαρχικά παραπτώματα και οι πειθαρχικές
ποινές, καθώς και κάθε συναφές με τον πειθαρχικό έλεγχο θέμα για όλο το προσωπικό, και
στ) κάθε θέμα που αφορά στη σύνθεση, τη λειτουργία
και τις αρμοδιότητες του Επιστημονικού Συμβουλίου
του άρθρου 41.
2. Στον Εσωτερικό Κανονισμό Οργάνωσης και Λειτουργίας της παρ. 1 ρυθμίζεται κάθε άλλη λεπτομέρεια, που
δεν προβλέπεται από τον παρόντα νόμο και είναι απαραίτητη για την επίτευξη των σκοπών του Οργανισμού.
Άρθρο 46
Διάρθρωση υπηρεσιών
1. Ο Ε.Ο.Π.Α.Ε. διαρθρώνεται σε επίπεδο Τομέων και
Διευθύνσεων ως εξής:
Α. Τομέας Θεραπείας, που περιλαμβάνει τις κατωτέρω
Διευθύνσεις:
α) τη Διεύθυνση Θεραπευτικών Προγραμμάτων Σωματικής Αποτοξίνωσης και Απεξάρτησης,
β) τη Διεύθυνση Θεραπευτικών - Φαρμακευτικών Προγραμμάτων,
γ) τη Διεύθυνση Προγραμμάτων Άμεσης Πρόσβασης
και Μείωσης της Βλάβης,
δ) τη Διεύθυνση Θεραπευτικών Προγραμμάτων Σωφρονιστικών Καταστημάτων,
ε) τη Διεύθυνση Κοινωνικής Επανένταξης και Υποστηρικτικών Υπηρεσιών,
στ) τη Διεύθυνση Πρόληψης και Ενημέρωσης.
Β. Τομέας Επιχειρησιακού Σχεδιασμού και Λειτουργίας,
που περιλαμβάνει τις κατωτέρω Διευθύνσεις:
α) τη Διεύθυνση Έρευνας, Υποστήριξης και Τεκμηρίωσης,
β) τη Διεύθυνση Διοικητικών Υπηρεσιών,
γ) τη Διεύθυνση Οικονομικών Υπηρεσιών,
δ) τη Διεύθυνση Διαχείρισης Ανθρώπινων Πόρων,
ε) τη Διεύθυνση Στρατηγικού Σχεδιασμού και Ανάπτυξης,
στ) τη Διεύθυνση Προμηθειών.
Γ. Διευθύνσεις, που υπάγονται απευθείας στον Πρόεδρο του Οργανισμού:
α) η Διεύθυνση Εσωτερικού Ελέγχου, η οποία συστήνεται και λειτουργεί σύμφωνα με τον ν. 4795/2021
(Α’ 62) περί του συστήματος εσωτερικού ελέγχου του
δημόσιου τομέα, έχει λειτουργική ανεξαρτησία και ασκεί
τις αρμοδιότητες που προβλέπονται στο άρθρο 10 του
ν. 4795/2021 και στο άρθρο 4 του ν. 3429/2005 (Α’ 314)
και
β) η Διεύθυνση Νομικής Υποστήριξης και Συμπαράστασης.
Οι ανωτέρω Διευθύνσεις εισηγούνται προς το Διοικητικό Συμβούλιο του Ε.Ο.Π.Α.Ε. την αναγκαιότητα λήψης
αποφάσεων για θέματα που άπτονται των αρμοδιοτήτων
τους.
2. Τις Διευθύνσεις των Τομέων Θεραπείας και Επιχειρησιακού Σχεδιασμού και Λειτουργίας εποπτεύουν, αντίστοιχα, οι Αντιπρόεδροι του Οργανισμού.
3. Οι Διευθύνσεις του Τομέα Θεραπείας λειτουργούν
με αυστηρή και δεσμευτική δικτύωση και διασύνδεση
μεταξύ τους, αποσκοπώντας στην αδιάλειπτη φροντίδα,
θεραπεία και ικανοποίηση των αναγκών των ωφελουμένων. Αντιστοίχως και όλες οι υπαγόμενες στις άνω Διευθύνσεις δομές, μονάδες, προγράμματα και υπηρεσίες
δραστηριοποιούνται, ενιαία και ομογενοποιημένα, για
τον ίδιο σκοπό, σύμφωνα με το επιστημονικό πλαίσιο
και τις κατευθυντήριες οδηγίες των σχετικών Διευθύνσεων. Προκειμένου να διασφαλίζονται η διαλειτουργικότητα των παρεχόμενων υπηρεσιών και η απρόσκοπτη
κάλυψη των εξατομικευμένων θεραπευτικών αναγκών
των ασθενών, εφόσον απαιτείται, οι Προϊστάμενοι των
Διευθύνσεων του Τομέα Θεραπείας αποφαίνονται επί
αιτημάτων εν γένει ή εξατομικευμένων θεραπευτικών
διαδικασιών και παραπομπών δεσμευτικά για όλες τις
δομές και μονάδες παροχής υπηρεσιών του Οργανισμού.
Στο πλαίσιο του Τομέα Θεραπείας και των Διευθύνσεών
του παρέχονται, σε κάθε Περιφερειακή Ενότητα, υπηρεσίες προληπτικής ενημέρωσης του κοινού και συμβουλευτικής των ενδιαφερομένων για τις δυνατότητες
ένταξης στα θεραπευτικά προγράμματα του Ε.Ο.Π.Α.Ε.. Η
πρόληψη επιχειρείται με ενιαίο τρόπο με κύρια έμφαση
στην ενημέρωση, ευαισθητοποίηση και συμβουλευτική,
μέσω και του εθελοντισμού, καλύπτοντας το σύνολο της
χώρας, ακολουθώντας βέλτιστες πρακτικές συνεργασίας
με τους οργανισμούς τοπικής αυτοδιοίκησης, την Εκκλησία της Ελλάδος, την Εκκλησία της Κρήτης, τις Ιερές
Μητροπόλεις Δωδεκανήσου, τους κοινωνικούς εταίρους.
Άρθρο 47
Αυτοτελή Τμήματα
Στον Ε.Ο.Π.Α.Ε. συστήνονται τα εξής Αυτοτελή Τμήματα, τα οποία υπάγονται απευθείας στον Πρόεδρο του
Δ.Σ.:
α) Αυτοτελές Τμήμα Προστασίας Δικαιωμάτων Ληπτών
Υπηρεσιών,
β) Αυτοτελές Τμήμα Υποστήριξης Ανώτερης Διοίκησης,
γ) Αυτοτελές Τμήμα Δημοσίων Σχέσεων,
δ) Αυτοτελές Τμήμα Διαχείρισης Κινδύνων, και
ε) Αυτοτελές Γραφείο Υπευθύνου Προστασίας, σύμφωνα με την παρ. 1 του άρθρου 37 του Κανονισμού (ΕΕ)
2016/679 του Ευρωπαϊκού Κοινοβουλίου και του Συμβουλίου της 27ης Απριλίου 2016 για την προστασία των
φυσικών προσώπων έναντι της επεξεργασίας των δεδομένων προσωπικού χαρακτήρα και για την ελεύθερη
κυκλοφορία των δεδομένων αυτών και την κατάργηση
της Οδηγίας 95/46/ΕΚ (L 119, Γενικός Κανονισμός για
την Προστασία Δεδομένων). Ο υπεύθυνος προστασίας
δεδομένων μπορεί να είναι μέλος του προσωπικού του
Ε.Ο.Π.Α.Ε. ή να ασκεί τα καθήκοντά του βάσει σύμβασης
παροχής υπηρεσιών.
Άρθρο 48
Συνεργάτες του Προέδρου του Εθνικού
Οργανισμού Πρόληψης και Αντιμετώπισης
Εξαρτήσεων
1. Για την εξυπηρέτηση των αναγκών του Προέδρου
του Ε.Ο.Π.Α.Ε. συστήνονται τέσσερις (4) θέσεις συνεργατών, οι οποίες καλύπτονται με αποσπάσεις σύμφωνα
με το άρθρο 12 του ν. 4440/2016 (Α’ 224) περί του ενιαίου συστήματος κινητικότητας στη δημόσια διοίκηση.
Οι αποσπάσεις του πρώτου εδαφίου διενεργούνται με
κοινή απόφαση του Προέδρου του Ε.Ο.Π.Α.Ε. και του αρμόδιου προς διορισμό οργάνου του φορέα προέλευσης
του υπαλλήλου.
2. Οι συνεργάτες της παρ. 1 είναι κάτοχοι πτυχίου ή
διπλώματος τμήματος ή σχολής του πανεπιστημιακού
ή τεχνολογικού τομέα της ανώτατης εκπαίδευσης της
ημεδαπής ή ακαδημαϊκά ισοδύναμου ή ισότιμου τίτλου
σχολών της αλλοδαπής. Στο πρόσωπό τους δεν πρέπει
να συντρέχουν τα κωλύματα ορισμού μελών του Διοικητικού Συμβουλίου του Ε.Ο.Π.Α.Ε., καθώς και τα κωλύματα
του άρθρου 76 του ν. 4622/2019 (Α’ 133).
3. Οι κάθε είδους αποδοχές και αποζημιώσεις των συνεργατών της παρ. 1, καθώς και ο τρόπος καταβολής
αυτών, καθορίζονται σύμφωνα με τα άρθρα 7 έως 34 του
ν. 4354/2015 (Α’ 176), περί μισθολογικών ρυθμίσεων των
υπαλλήλων του Δημοσίου, των Οργανισμών Τοπικής Αυτοδιοίκησης (Ο.Τ.Α.) πρώτου και δεύτερου βαθμού, των
Νομικών Προσώπων Δημοσίου (Ν.Π.Δ.Δ.) και Ιδιωτικού
Δικαίου (Ν.Π.Ι.Δ.), καθώς και των Δ.Ε.Κ.Ο. του Κεφαλαίου Α’ του ν. 3429/2005 (Α’ 314) και άλλων μισθολογικών
διατάξεων.
Άρθρο 49
Θέματα προσωπικού
1. Οι προσλήψεις του προσωπικού του Ε.Ο.Π.Α.Ε. γίνονται με απόφαση του Διοικητικού του Συμβουλίου,
σύμφωνα με τον προγραμματισμό προσλήψεων του άρθρου 51 του ν. 4622/2019 (Α’ 133), μετά από προκήρυξη
των εγκρινόμενων θέσεων προς πλήρωση, σύμφωνα
με τον ν. 4765/2021 (Α’ 6), με την επιφύλαξη των προσλήψεων του ιατρικού προσωπικού, των κάθε είδους
θεραπευτών και των πρώην εξαρτημένων ατόμων, οι
οποίες, σύμφωνα με την περ. στ’ της παρ. 2 του άρθρου
2 του ν. 4765/2021, εξαιρούνται του νόμου αυτού.
2.α) Το μόνιμο και με σχέση εργασίας Ιδιωτικού Δικαίου Αορίστου Χρόνου προσωπικό που υπηρετεί στην
Κεντρική Υπηρεσία του Υπουργείου Υγείας ή σε φορείς
που εποπτεύονται από το Υπουργείο Υγείας δύναται,
κατόπιν αίτησής του, η οποία υποβάλλεται στην αρμόδια
Διεύθυνση του φορέα προέλευσής του, να αποσπάται
στον Ε.Ο.Π.Α.Ε. με απόφαση του αρμόδιου προς διορισμό οργάνου του φορέα προέλευσης και με σύμφωνη
γνώμη του Διοικητικού Συμβουλίου του Ε.Ο.Π.Α.Ε. για
χρονικό διάστημα δύο (2) ετών, με δυνατότητα ανανέωσης άπαξ για άλλο ένα (1) έτος.
β) Το μόνιμο και με σχέση εργασίας Ιδιωτικού Δικαίου Αορίστου Χρόνου προσωπικό που απασχολείται στις Δ.Υ.Πε.
στο πλαίσιο λειτουργίας του Ε.Δ.Υ.Ψ.Υ. δύναται, κατόπιν
αίτησής του, η οποία υποβάλλεται στην αρμόδια Διεύθυνση της οικείας Δ.Υ.Πε., να αποσπάται στον Ε.Ο.Π.Α.Ε., με
απόφαση του αρμοδίου για θέματα ψυχικής υγείας Υποδιοικητή Υ.Πε. και με τη σύμφωνη γνώμη του Διοικητικού
Συμβουλίου του Ε.Ο.Π.Α.Ε. και συγκεκριμένα: βα) το ιατρικό
προσωπικό για χρονικό διάστημα τριών (3) ετών, με δυνατότητα ανανέωσης άπαξ για άλλα δύο (2) έτη, και ββ) το
λοιπό προσωπικό για χρονικό διάστημα δύο (2) ετών, με
δυνατότητα ανανέωσης άπαξ για άλλο ένα (1) έτος, εφόσον η ανανέωση της διάρκειας της απόσπασης κρίνεται
απαραίτητη για την εύρυθμη λειτουργία του Οργανισμού.
γ) Οι αποσπάσεις των περ. α) και β) διενεργούνται
χωρίς να απαιτείται απόφαση ή σύμφωνη γνώμη των
αρμόδιων υπηρεσιακών συμβουλίων ή του οργάνου διοίκησης του φορέα προέλευσης, κατά παρέκκλιση των
κείμενων διατάξεων. Ειδικά για την απόσπαση στον
Ε.Ο.Π.Α.Ε. προσωπικού που υπηρετεί στην Κεντρική
Υπηρεσία του Υπουργείου Υγείας απαιτείται επιπλέον
η σύμφωνη γνώμη του υπηρεσιακού συμβουλίου. Ο
χρόνος της απόσπασης θεωρείται πραγματική υπηρεσία του προσωπικού, το οποίο δεσμεύει και διατηρεί την
οργανική του θέση, στον φορέα προέλευσής του. Για τη
διενέργεια των αποσπάσεων εκδίδεται σχετική πρόσκληση εκδήλωσης ενδιαφέροντος από τον Πρόεδρο του Οργανισμού, με την οποία καθορίζονται τα απαιτούμενα
προσόντα, η προθεσμία για την υποβολή των αιτήσεων,
η διαδικασία επιλογής, ο τρόπος δημοσιοποίησης των
αποτελεσμάτων της διαδικασίας επιλογής, καθώς και
κάθε άλλο σχετικό θέμα για την εφαρμογή της παρούσας.
δ) Για την εύρυθμη λειτουργία του, ο Ε.Ο.Π.Α.Ε. δύναται
να καλύπτει τις υπηρεσιακές του ανάγκες και σύμφωνα
με το άρθρο 9 του ν. 4440/2016 (Α’ 224) περί ενδοϋπουργικής κινητικότητας και το άρθρο 31 του ν. 4873/2021
(Α’ 248) περί κινητικότητας υπαλλήλων σε νεοσύστατες
υπηρεσίες φορέων Γενικής Κυβέρνησης.
3.α) Το προσωπικό με σχέση εργασίας Ιδιωτικού Δικαίου Αορίστου Χρόνου, το οποίο ολοκληρώνει τον χρόνο
απόσπασής του στον Ε.Ο.Π.Α.Ε. σύμφωνα με την περ. α
της παρ. 2, δύναται να αιτηθεί τη μετάταξή του στον Οργανισμό, η οποία διενεργείται με απόφαση του αρμοδίου
οργάνου του Υπουργείου Υγείας, ύστερα από γνώμη του,
κατά περίπτωση αρμόδιου, υπηρεσιακού συμβουλίου
του φορέα προέλευσης και του Διοικητικού Συμβουλίου
του Ε.Ο.Π.Α.Ε., υπό τις προϋποθέσεις του άρθρου 4 του
ν. 4440/2016 περί ενιαίου συστήματος κινητικότητας
στη δημόσια διοίκηση.
β) Ειδικά το προσωπικό που υπηρετεί στις αποκεντρωμένες μονάδες ψυχικής υγείας των Δ.Υ.Πε. με σχέση εργασίας Ιδιωτικού Δικαίου Αορίστου Χρόνου δύναται να αι
τηθεί απευθείας τη μετάταξή του στον Ε.Ο.Π.Α.Ε., η οποία
διενεργείται με απόφαση του Διοικητή της οικείας Υ.Πε.
και γνώμη του κατά περίπτωση αρμόδιου Υπηρεσιακού
Συμβουλίου του φορέα προέλευσης και του Διοικητικού
Συμβουλίου του Ε.Ο.Π.Α.Ε. υπό τις προϋποθέσεις του
άρθρου 4 του ν. 4440/2016 περί ενιαίου συστήματος
κινητικότητας στη δημόσια διοίκηση.
4. Ο Ε.Ο.Π.Α.Ε. δύναται να προσλαμβάνει, σύμφωνα με
τον ετήσιο προγραμματισμό προσλήψεων του άρθρου
51 του ν. 4622/2019, ως Ειδικούς Θεραπευτές, πρώην
εξαρτημένα άτομα, τα οποία εκουσίως προσήλθαν για
θεραπευτική αγωγή και έχουν ολοκληρώσει με επιτυχία θεραπευτικά προγράμματα των εγκεκριμένων οργανισμών αντιμετώπισης εξαρτήσεων ή φορέων του
ν. 4139/2013 (Α’ 74), για πάσης φύσης εξάρτηση. Οι Ειδικοί Θεραπευτές του πρώτου εδαφίου προσλαμβάνονται
είτε με σύμβαση εργασίας ιδιωτικού δικαίου ορισμένου
ή αορίστου χρόνου, είτε απασχολούνται με καθεστώς
έκδοσης δελτίου παροχής υπηρεσιών.
5.α) Ως Προϊστάμενοι των Οργανικών Μονάδων του
Τομέα Επιχειρησιακού Σχεδιασμού και Λειτουργίας του
Ε.Ο.Π.Α.Ε. και των Αυτοτελών Τμημάτων αυτού επιλέγονται εργαζόμενοι του Οργανισμού, οι οποίοι συνδέονται με τον Οργανισμό με σχέση εργασίας Ιδιωτικού
Δικαίου Αορίστου Χρόνου. Η θητεία τους είναι τριετής
και η επιλογή τους πραγματοποιείται με απόφαση του
Διοικητικού Συμβουλίου, μετά από σχετική πρόσκληση εκδήλωσης ενδιαφέροντος που εκδίδεται από τον
Πρόεδρο του Οργανισμού, με την οποία καθορίζονται
τα απαιτούμενα ουσιαστικά και τυπικά προσόντα, η προθεσμία για την υποβολή των αιτήσεων, τα κριτήρια και
η διαδικασία επιλογής, ο τρόπος δημοσιοποίησης των
αποτελεσμάτων της διαδικασίας επιλογής, καθώς και
κάθε άλλο σχετικό θέμα για την εφαρμογή της παρούσας και σύμφωνα με τα κριτήρια και τη διαδικασία που
ρυθμίζονται στον Εσωτερικό Κανονισμό Οργάνωσης και
Λειτουργίας του άρθρου 45.
β) Ως Προϊστάμενοι των Διευθύνσεων του Θεραπευτικού Τομέα επιλέγονται υπάλληλοι που συνδέονται με
τον Οργανισμό με σχέση εργασίας Ιδιωτικού Δικαίου
Αορίστου Χρόνου ή αποσπασμένοι από φορείς του
Ε.Δ.Υ.Ψ.Υ. ή άλλους φορείς του Ε.Σ.Υ.. Η επιλογή τους
πραγματοποιείται με απόφαση του Διοικητικού Συμβουλίου μεταξύ των τριών (3) επικρατέστερων υποψηφίων
που επιλέγονται από το Επιστημονικό Συμβούλιο του
άρθρου 41, κατόπιν σχετικής πρόσκλησης εκδήλωσης
ενδιαφέροντος που εκδίδεται από τον Πρόεδρο του Οργανισμού, με την οποία καθορίζονται τα απαιτούμενα
ουσιαστικά και τυπικά προσόντα, η προθεσμία για την
υποβολή των αιτήσεων των υποψηφίων, τα κριτήρια και
η διαδικασία επιλογής τους, ο τρόπος δημοσιοποίησης
των αποτελεσμάτων της διαδικασίας επιλογής, καθώς
και κάθε άλλο σχετικό θέμα για την εφαρμογή του παρόντος και σύμφωνα με τα κριτήρια και τη διαδικασία
που ρυθμίζονται στον Εσωτερικό Κανονισμό Οργάνωσης
και Λειτουργίας του άρθρου 45.
Η θητεία όλων των προϊσταμένων των Διευθύνσεων, των Αυτοτελών Τμημάτων και των Θεραπευτικών
Προγραμμάτων του Ε.Ο.Π.Α.Ε. ορίζεται τριετής. Όλοι
υποβάλλονται σε ετήσια αξιολόγηση από το Διοικητικό
Συμβούλιο του Οργανισμού, με δυνατότητα λύσης της
θητείας τους, σε περίπτωση που η εν λόγω αξιολόγηση
αποβεί αρνητική.
γ) Με απόφαση του Προέδρου του Ε.Ο.Π.Α.Ε. ορίζεται,
εντός τριών (3) μηνών από την έναρξη λειτουργίας του
Ε.Ο.Π.Α.Ε., ο Προϊστάμενος της Διεύθυνσης Νομικής Υποστήριξης και Νομικής Συμπαράστασης του Οργανισμού
εκ των νομικών συμβούλων - δικηγόρων των καταργούμενων νομικών προσώπων.
6. Οι πληρωμές των πάσης φύσης αποδοχών, απολαβών και αποζημιώσεων, τακτικών ή έκτακτων, του πάσης φύσεως προσωπικού του Ε.Ο.Π.Α.Ε., καταβάλλονται
από τον Ε.Ο.Π.Α.Ε. και βαρύνουν τον προϋπολογισμό του
μετά από ισόποση επιχορήγηση του Υπουργείου Υγείας.
ΚΕΦΑΛΑΙΟ Ζ’
ΕΘΝΙΚΟΣ ΣΥΝΤΟΝΙΣΜΟΣ ΓΙΑ ΤΗΝ
ΑΝΤΙΜΕΤΩΠΙΣΗ ΤΩΝ ΕΞΑΡΤΗΣΕΩΝ
Άρθρο 50
Εναρμόνιση των κείμενων διατάξεων με τις
έννοιες του «Εθνικού Σχεδίου Δράσης κατά
των Εξαρτήσεων», «Εθνικού Συντονιστή για την
Αντιμετώπιση των Εξαρτήσεων» και «Εθνικής
Επιτροπής Σχεδιασμού και Συντονισμού για την
Αντιμετώπιση των Εξαρτήσεων»
Όπου στις κείμενες διατάξεις αναφέρονται «Εθνικό
Σχέδιο Δράσης κατά των Ναρκωτικών», «Εθνικός Συντονιστής για την Αντιμετώπιση των Ναρκωτικών», «Εθνική
Επιτροπή Σχεδιασμού και Συντονισμού για την Αντιμετώπιση των Ναρκωτικών» νοούνται εφεξής «Εθνικό Σχέδιο
Δράσης κατά των Εξαρτήσεων», «Εθνικός Συντονιστής
για την Αντιμετώπιση των Εξαρτήσεων» και «Εθνική Επιτροπή Σχεδιασμού και Συντονισμού για την Αντιμετώπιση των Εξαρτήσεων», αντίστοιχα.
Άρθρο 51
Ορισμός Εθνικού Συντονιστή για
την Αντιμετώπιση των Εξαρτήσεων Αντικατάσταση παρ. 1 άρθρου 49 ν. 4139/2013
Η παρ. 1 του άρθρου 49 του ν. 4139/2013 (Α’ 74) περί
του Εθνικού Συντονιστή για την αντιμετώπιση των ναρκωτικών αντικαθίσταται ως εξής:
«1. Ο Πρόεδρος του Εθνικού Οργανισμού Πρόληψης
και Αντιμετώπισης Εξαρτήσεων (Ε.Ο.Π.Α.Ε.) εκτελεί, για
όσο χρονικό διάστημα διαρκεί η θητεία του, χρέη Εθνικού Συντονιστή για την Αντιμετώπιση των Εξαρτήσεων
και υπάγεται, αναφορικά με τα συγκεκριμένα καθήκοντά
του, απευθείας στον Πρωθυπουργό.»
Άρθρο 52
Στελέχωση Εθνικής Επιτροπής Σχεδιασμού
και Συντονισμού για την Αντιμετώπιση των
Εξαρτήσεων - Τροποποίηση τίτλου και παρ. 1
άρθρου 50 ν. 4139/2013
Στο άρθρο 50 του ν. 4139/2013 (Α’ 74) επέρχονται οι
εξής τροποποιήσεις:
α) στον τίτλο του άρθρου και στην παρ. 2 οι αναφορές
στα ναρκωτικά αντικαθίστανται από τις εξαρτήσεις, β)
στην παρ. 1: βα) στο πρώτο εδάφιο η λέξη «Ναρκωτικών» αντικαθίσταται από τη λέξη «Εξαρτήσεων», ββ) στο
δεύτερο εδάφιο οι λέξεις «είκοσι (20)» αντικαθίστανται
από τις λέξεις «δεκαοκτώ (18)», βγ) στο τρίτο εδάφιο:
i) οι λέξεις «Εθνικός Συντονιστής για την Αντιμετώπιση
των Ναρκωτικών και μέλη της» αντικαθίστανται από τις
λέξεις «Πρόεδρος του Ε.Ο.Π.Α.Ε. και μέλη της οι δύο (2)
Αντιπρόεδροι του Ε.Ο.Π.Α.Ε.,» και οι λέξεις «ο Πρόεδρος ή
οι εκπρόσωποι των εγκεκριμένων οργανισμών ή φορέων
θεραπείας του άρθρου 51» από τις λέξεις «οι εκπρόσωποι
του Κέντρου Απεξάρτησης Τοξικομανών Κρατουμένων
Ελεώνα Θηβών», ii) επικαιροποιείται η εξουσιοδοτική
διάταξη με την προσθήκη του Υπουργού Κοινωνικής
Συνοχής και Οικογένειας και iii) μετά από τις λέξεις «της
Ψυχοκοινωνικής Υγείας της παρ. 4» προστίθεται η φράση
«και δύο (2) εκπρόσωποι των ληπτών των υπηρεσιών
αντιμετώπισης εξαρτήσεων που ορίζονται από την Ένωση Ασθενών Ελλάδος», γ) στο τέταρτο εδάφιο της παρ. 2
οι λέξεις «ο Εθνικός Συντονιστής» αντικαθίστανται από
τις λέξεις «ο Πρόεδρος του Ε.Ο.Π.Α.Ε.», δ) προστίθεται
νέα παρ. 3α και το άρθρο 50 διαμορφώνεται ως εξής:
«Άρθρο 50
Εθνική Επιτροπή Σχεδιασμού και Συντονισμού
για την Αντιμετώπιση των Εξαρτήσεων
1. Στο Υπουργείο Υγείας συστήνεται Εθνική Επιτροπή
Σχεδιασμού και Συντονισμού για την Αντιμετώπιση των
Εξαρτήσεων. Η Επιτροπή συγκροτείται με απόφαση του
Υπουργού και αποτελείται από τον Πρόεδρο και δεκαοκτώ (18) μέλη. Πρόεδρος της Επιτροπής ορίζεται ο Πρόεδρος του Ε.Ο.Π.Α.Ε. και μέλη της οι δύο (2) Αντιπρόεδροι
του Ε.Ο.Π.Α.Ε., ένας (1) προϊστάμενος ή οριζόμενος από
αυτούς ειδικός επιστήμονας της αρμόδιας Διεύθυνσης
από τα Υπουργεία Εθνικής Οικονομίας και Οικονομικών,
Εξωτερικών, Προστασίας του Πολίτη, Εθνικής Άμυνας,
Παιδείας, Θρησκευμάτων και Αθλητισμού, Κοινωνικής
Συνοχής και Οικογένειας, Εργασίας και Κοινωνικής Ασφάλισης, Υγείας, Εσωτερικών και Ναυτιλίας και Νησιωτικής
Πολιτικής, καθώς και οι εκπρόσωποι του Κέντρου Απεξάρτησης Τοξικομανών Κρατουμένων Ελεώνα Θηβών,
του Εθνικού Κέντρου Τεκμηρίωσης και Πληροφόρησης
για τα Ναρκωτικά (Ε.Κ.ΤΕ.Π.Ν.), του Ερευνητικού Πανεπιστημιακού Ινστιτούτου Ψυχικής Υγιεινής (Ε.Π.Ι.Ψ.Υ.) και
του Δικτύου των Κέντρων Πρόληψης των Εξαρτήσεων
και Προαγωγής της Ψυχοκοινωνικής Υγείας της παρ. 4 και
δύο (2) εκπρόσωποι των ληπτών των υπηρεσιών αντιμετώπισης εξαρτήσεων που ορίζονται από την Ένωση
Ασθενών Ελλάδος. Η Επιτροπή συνέρχεται τουλάχιστον
μία φορά τον μήνα.
2. Αρμοδιότητα της Επιτροπής είναι η εκπόνηση του
Εθνικού Σχεδίου Δράσης κατά των Εξαρτήσεων, ο σχεδιασμός και η ανάπτυξη των διεθνών συνεργασιών της
χώρας, ο συντονισμός και η προώθηση των αναγκαίων
μέτρων, προγραμμάτων και δράσεων εκ μέρους των συναρμόδιων υπουργείων στα πλαίσια του Εθνικού Σχεδίου
Δράσης, καθώς και η παρακολούθηση εφαρμογής τους.
Οι ανωτέρω φορείς που συμμετέχουν στην Επιτροπή
εφαρμόζουν το Εθνικό Σχέδιο Δράσης κατά των Εξαρτήσεων μετά την έγκρισή του.
Η Επιτροπή συντάσσει κάθε χρόνο έκθεση σχετικά με
την εφαρμογή και την αξιολόγηση του Εθνικού Σχεδίου
Δράσης κατά των Εξαρτήσεων, την οποία υποβάλλει
στην αρμόδια επιτροπή της Βουλής των Ελλήνων. Την
έκθεση παρουσιάζει στην ως άνω Επιτροπή ο Πρόεδρος
του Ε.Ο.Π.Α.Ε. σε σχετική ειδική επί του θέματος συνεδρίασή της, κατά τα οριζόμενα στον Κανονισμό της Βουλής.
3. Στα μέλη της Επιτροπής δεν καταβάλλεται αποζημίωση οποιασδήποτε μορφής.
3α. Με απόφαση του Υπουργού Υγείας δύναται να συστήνονται Υποεπιτροπές, που απαρτίζονται από τρία (3)
τουλάχιστον μέλη της Εθνικής Επιτροπής Σχεδιασμού και
Συντονισμού της παρ. 1, ανάλογα με τον τομέα γνώσεων
του κάθε μέλους, οι οποίες επεξεργάζονται δράσεις για
την αντιμετώπιση ειδικότερων ζητημάτων εξαρτήσεων και
υποβάλλουν τα πορίσματά τους στην επιτροπή της παρ. 1.
Με την ίδια ή όμοια απόφαση ρυθμίζονται ο τρόπος επιλογής των μελών των Υποεπιτροπών, η διαδικασία επιλογής των ανατιθέμενων σε αυτές ζητημάτων και υποβολής
των πορισμάτων τους στην επιτροπή της παρ. 1 και κάθε
ειδικότερο θέμα σχετικό με την εφαρμογή του παρόντος.
4. Συστήνεται Δίκτυο Κέντρων Πρόληψης των Εξαρτήσεων και Προαγωγής της Ψυχοκοινωνικής Υγείας
αποτελούμενο από τα Κέντρα Πρόληψης των Εξαρτήσεων και Προαγωγής της Ψυχοκοινωνικής Υγείας του
άρθρου 61 του ν. 3459/2006. Το Δίκτυο εκπροσωπείται
στην Επιτροπή του παρόντος άρθρου, από ένα (1) μέλος,
το οποίο προτείνεται από το Σωματείο των Εργαζομένων
στα Κέντρα Πρόληψης.»
Άρθρο 53
Εγκεκριμένοι οργανισμοί πρόληψης,
θεραπείας, απεξάρτησης και επανένταξης -
Αντικατάσταση άρθρου 51 ν. 4139/2013
Το άρθρο 51 του ν. 4139/2013 (Α’ 74), περί εγκεκριμένων οργανισμών θεραπείας στο πλαίσιο του ποινικού
συστήματος, αντικαθίσταται ως εξής:
«Άρθρο 51
Εγκεκριμένοι οργανισμοί πρόληψης,
θεραπείας, απεξάρτησης και επανένταξης
Εγκεκριμένοι οργανισμοί ή φορείς για την υλοποίηση
των δράσεων που μνημονεύονται στα άρθρα 30 έως και
35 και εν γένει για την πρόληψη, άμεση πρόσβαση και
μείωση της βλάβης, θεραπεία, απεξάρτηση και επανένταξη είναι οι εξής:
1) Ο Εθνικός Οργανισμός Πρόληψης και Αντιμετώπισης
Εξαρτήσεων (Ε.Ο.Π.Α.Ε.) και
2) το Κέντρο Απεξάρτησης Τοξικομανών Κρατουμένων
Ελεώνα Θηβών.»
Άρθρο 54
Ίδρυση και εποπτεία μονάδων αντιμετώπισης
εξάρτησης από φορείς πλην των εγκεκριμένων
οργανισμών πρόληψης, θεραπείας,
απεξάρτησης και επανένταξης - Tροποποίηση
άρθρου 58 ν. 4139/2013
Στο άρθρο 58 του ν. 4139/2013 (Α’ 74), περί ανάπτυξης, εποπτείας και ελέγχου συμβουλευτικών σταθμών
και θεραπευτικών κέντρων, επέρχονται οι ακόλουθες
τροποποιήσεις: α) αντικαθίστανται ο τίτλος και η παρ. 1,
β) στην παρ. 2: βα) αντικαθίσταται το πρώτο εδάφιο, ββ)
στο τέλος του δεύτερου εδαφίου προστίθενται οι λέξεις «ανάλογα με το είδος της εξάρτησης και τη βαθμίδα
αντιμετώπισης εξάρτησης της παρ. 1», βγ) προστίθεται
νέο τρίτο εδάφιο, βδ) αντικαθίστανται τα εδάφια έκτο
και έβδομο, βε) στο όγδοο εδάφιο προστίθεται στην
εξουσιοδοτική διάταξη ο Υπουργός Υγείας και οι λέξεις «καταστήματα κράτησης» αντικαθίστανται από τις
λέξεις «Σωφρονιστικά Καταστήματα», βστ) στο ένατο
εδάφιο η λέξη «εισάγονται» αντικαθίσταται από τη λέξη
«εντάσσονται», γ) η παρ. 3 καταργείται και το άρθρο 58
διαμορφώνεται ως εξής:
«Άρθρο 58
Ίδρυση και εποπτεία μονάδων
αντιμετώπισης εξάρτησης από
φορείς πλην των εγκεκριμένων
oργανισμών πρόληψης, θεραπείας,
απεξάρτησης και επανένταξης
1. Ο προγραμματισμός για την αντιμετώπιση της εξάρτησης, κατά την έννοια του άρθρου 1, διακρίνεται σε
τέσσερις (4) βαθμίδες:
α) πρόληψη,
β) άμεση πρόσβαση και μείωση της βλάβης,
γ) θεραπεία και απεξάρτηση και
δ) κοινωνική επανένταξη.
2. Αρμόδιο για την ίδρυση και εποπτεία των μονάδων αντιμετώπισης της εξάρτησης πέραν των αναφερόμενων στο άρθρο 51 είναι το Υπουργείο Υγείας
μετά από γνώμη της Εθνικής Επιτροπής Σχεδιασμού
και Συντονισμού για την Αντιμετώπιση των Εξαρτήσεων. Με απόφαση του Υπουργού Υγείας καθορίζονται οι βασικές αρχές και οι προδιαγραφές, οι όροι,
οι προϋποθέσεις, τα δικαιολογητικά, η διαδικασία
και κάθε άλλο θέμα, σχετικό με τη χορήγηση άδειας
ίδρυσης και λειτουργίας των παραπάνω μονάδων,
ανάλογα με το είδος της εξάρτησης και τη βαθμίδα
αντιμετώπισης εξάρτησης της παρ. 1. Με την ίδια διαδικασία και με τους ίδιους όρους δύνανται να ιδρύονται και να λειτουργούν παραρτήματα μονάδων και
κέντρων απεξάρτησης που έχουν έδρα στο εξωτερικό
και έχουν λάβει άδεια λειτουργίας από την αρμόδια
αρχή του εξωτερικού. Τα νομικά ή φυσικά πρόσωπα
που λειτουργούν προγράμματα ή παρέχουν υπηρεσίες απεξάρτησης χωρίς την απαραίτητη άδεια, τιμωρούνται με ποινή φυλάκισης από τρεις (3) μήνες έως
έναν (1) χρόνο και διοικητικό πρόστιμο από τριάντα
χιλιάδες (30.000) έως πενήντα χιλιάδες (50.000) ευρώ.
Το διοικητικό πρόστιμο επιβάλλεται με απόφαση του
Διοικητή της οικείας Υγειονομικής Περιφέρειας. Με
κοινή απόφαση των Υπουργών Εθνικής Οικονομίας
και Οικονομικών και Υγείας καθορίζονται η διαδικασία
επιβολής και είσπραξης του διοικητικού προστίμου,
η αναπροσαρμογή του ύψους του και κάθε άλλο ειδικότερο θέμα σχετικό με την εφαρμογή του τέταρτου
εδαφίου. Οι φορείς που, κατά την έναρξη ισχύος του
παρόντος, αναπτύσσουν και υλοποιούν προγράμματα
ή παρέχουν υπηρεσίες απεξάρτησης σύμφωνα με το
παρόν, χωρίς να διαθέτουν την προβλεπόμενη άδεια,
υποχρεούνται να υποβάλουν αίτηση αδειοδότησης
έως την 31η.12.2024. Με κοινή απόφαση των Υπουργών Υγείας και Προστασίας του Πολίτη εγκρίνονται τα
προγράμματα, που εφαρμόζονται στα Σωφρονιστικά
Καταστήματα. Με την ίδια κοινή απόφαση καθορίζονται οι προϋποθέσεις και ο τρόπος επιλογής των
ατόμων που εντάσσονται στα ως άνω προγράμματα.
3. Καταργείται.»
ΜΕΡΟΣ Γ’
ΠΛΗΡΟΦΟΡΙΑΚΗ ΟΡΓΑΝΩΣΗ
ΤΩΝ ΥΠΗΡΕΣΙΩΝ ΨΥΧΙΚΗΣ ΥΓΕΙΑΣ,
ΠΡΟΛΗΨΗΣ ΚΑΙ ΑΝΤΙΜΕΤΩΠΙΣΗΣ
ΕΞΑΡΤΗΣΕΩΝ
ΚΕΦΑΛΑΙΟ Α’
ΓΕΝΙΚΕΣ ΔΙΑΤΑΞΕΙΣ
Άρθρο 55
Σκοπός
Σκοποί του παρόντος Μέρους είναι:
α) η βελτιστοποίηση των παρεχόμενων υπηρεσιών
ψυχικής υγείας και εξαρτήσεων και η πλήρης κάλυψη
των εξατομικευμένων αναγκών των ωφελουμένων,
β) η διασφάλιση της θεραπευτικής συνέχειας των
ατόμων με προβλήματα ψυχικής υγείας και εξαρτήσεων και
γ) η βέλτιστη συνεργασία και διαλειτουργικότητα μεταξύ των διαθέσιμων δομών, προγραμμάτων και υπηρεσιών και η στοχευμένη εισαγωγή και κατεύθυνση των
ωφελουμένων στις κατά περίπτωση αναγκαίες δομές και
υπηρεσίες, ώστε να διασφαλίζεται το μέγιστο δυνατό θεραπευτικό αποτέλεσμα σε ένα ασθενοκεντρικό σύστημα
παροχής υπηρεσιών.
Άρθρο 56
Αντικείμενο
Αντικείμενο του παρόντος Μέρους είναι η σύσταση
και λειτουργία:
α) του Πληροφοριακού Συστήματος Επιδημιολογικής Παρακολούθησης και Θεραπευτικής Διαχείρισης
των ατόμων με προβλήματα ψυχικής υγείας, για την
παρακολούθηση της διαθεσιμότητας και τον έλεγχο
της ποιότητας των παρεχόμενων υπηρεσιών εντός του
Ε.Δ.Υ.Ψ.Υ.,
β) του πρώτου Εθνικού Δικτύου Τηλεψυχιατρικής - Τηλεσυμβουλευτικής, για την παροχή ιατρικής, ψυχικής
υποστήριξης και συμβουλευτικής, μέσω ψηφιακών υποδομών και υπηρεσιών σε όλο τον πληθυσμό, καθώς και
εντός των Σωφρονιστικών Καταστημάτων, στο πλαίσιο
του Πληροφοριακού Συστήματος της περ. α), και
γ) του Πληροφοριακού Συστήματος Προγραμμάτων
του Ε.Ο.Π.Α.Ε., που λειτουργεί ως Υποσύστημα του
Πληροφοριακού Συστήματος Επιδημιολογικής Παρακολούθησης και Θεραπευτικής Διαχείρισης της περ. α’,
για τον συντονισμό και την αποτελεσματική διασύνδεση
και διαλειτουργικότητα όλων των προγραμμάτων και
υπηρεσιών του Ε.Ο.Π.Α.Ε..
ΚΕΦΑΛΑΙΟ Β’
ΣΥΣΤΑΣΗ ΚΑΙ ΛΕΙΤΟΥΡΓΙΑ ΠΛΗΡΟΦΟΡΙΑΚΟΥ
ΣΥΣΤΗΜΑΤΟΣ ΕΠΙΔΗΜΙΟΛΟΓΙΚΗΣ
ΠΑΡΑΚΟΛΟΥΘΗΣΗΣ ΚΑΙ ΘΕΡΑΠΕΥΤΙΚΗΣ
ΔΙΑΧΕΙΡΙΣΗΣ
Άρθρο 57
Πληροφοριακό Σύστημα Επιδημιολογικής
Παρακολούθησης και Θεραπευτικής
Διαχείρισης - Εθνικό Δίκτυο Τηλεψυχιατρικής Τηλεσυμβουλευτικής
1. Για τη βέλτιστη και αποτελεσματική λειτουργία του
Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.)
συστήνεται στο Υπουργείο Υγείας, υπό την ιδιότητά του
ως Υπεύθυνου Επεξεργασίας, Πληροφοριακό Σύστημα
Επιδημιολογικής Παρακολούθησης και Θεραπευτικής
Διαχείρισης (Π.Σ.Ε.Π.Θ.Δ.).
2. Το Π.Σ.Ε.Π.Θ.Δ. αποτελεί σύστημα καταγραφής και
παρακολούθησης, σε πραγματικό χρόνο και με τα κατάλληλα τεχνικά και οργανωτικά μέσα, των αναγκαίων
πληροφοριών για τον έλεγχο του έργου των φορέων του
Ε.Δ.Υ.Ψ.Υ., ιδίως της διαθεσιμότητας και της πληρότητας
των υπηρεσιών ψυχικής υγείας, των διαθέσιμων κλινών
και ραντεβού σε φορείς και δομές του Ε.Δ.Υ.Ψ.Υ., καθώς
και της τροχιάς πλοήγησης των ασθενών εντός αυτών.
Σκοπός του Π.Σ.Ε.Π.Θ.Δ. είναι η πλήρης και στοχευμένη
κάλυψη των αναγκών των ωφελουμένων και η εξαγωγή
επιδημιολογικών δεδομένων για την ψυχική υγεία και τις
ψυχικές παθήσεις του πληθυσμού.
3. Για την επίτευξη των σκοπών της παρ.  2, το
Π.Σ.Ε.Π.Θ.Δ.: α) διαλειτουργεί, με ασφαλή τρόπο, με τα
Εθνικά Μητρώα Ασθενών, τον Ατομικό Ηλεκτρονικό
Φάκελο Υγείας (Α.Η.Φ.Υ.) των ασθενών, τα πληροφοριακά συστήματα των Δ.Υ.Πε., των νοσοκομείων, των
εποπτευόμενων και διασυνδεόμενων με το Ε.Δ.Υ.Ψ.Υ.
φορέων, το Σύστημα Ηλεκτρονικής Συνταγογράφησης
(Σ.Η.Σ.), το Μητρώο Μονάδων Ψυχικής Υγείας (Μ.Ψ.Υ.)
Νομικών Προσώπων Ιδιωτικού Δικαίου του άρθρου 11Β
του ν. 2716/1999 (Α’ 96), και με τα Μητρώα καταγραφής
ληπτών υπηρεσιών των Χώρων Ελεγχόμενης Χρήσης
του άρθρου 5 της υπό στοιχεία Δ2α/οικ.25602/27.4.2020
απόφασης του Υπουργού Υγείας (Β’ 1607), όπως εκάστοτε ισχύει και β) παρέχει σε εθνικό επίπεδο, μέσω της
χρήσης ψηφιακών υποδομών και υπηρεσιών, ιατρική και
ψυχική υποστήριξη και συμβουλευτική.
4. Ως εκτελούντες την επεξεργασία δεδομένων προσωπικού χαρακτήρα ορίζονται:
α) η ανώνυμη εταιρεία μη κερδοσκοπικού χαρακτήρα με την επωνυμία «ΗΛΕΚΤΡΟΝΙΚΗ ΔΙΑΚΥΒΕΡΝΗΣΗ
ΚΟΙΝΩΝΙΚΗΣ ΑΣΦΑΛΙΣΗΣ Ανώνυμη Εταιρεία» και τον
διακριτικό τίτλο «Η.ΔΙ.Κ.Α. Α.Ε.», για την υλοποίηση του
Συστήματος, η οποία αναλαμβάνει τον τεχνικό σχεδιασμό, την οργάνωση της μετάπτωσης των δεδομένων
προσωπικού χαρακτήρα και άλλων δεδομένων από κάθε
πηγή, την τήρηση και επεξεργασία των δεδομένων σχετικά με τους ωφελούμενους του Ε.Δ.Υ.Ψ.Υ., υπό συνθήκες
που διασφαλίζουν την ακεραιότητα, την εμπιστευτικότητα και τη διαθεσιμότητά τους, και ιδίως τα ατομικά
στοιχεία τους, το είδος της ψυχικής πάθησης, το είδος
της θεραπείας, το τηρούμενο θεραπευτικό πρωτόκολλο, καθώς και κάθε στοιχείο που σχετίζεται με τη θεραπεία και την πορεία της και κάθε άλλο θέμα, που αφορά
στην ομαλή λειτουργία του Π.Σ.Ε.Π.Θ.Δ., σύμφωνα με
τον ν. 4624/2019 (Α’ 137) και
β) οι Διοικήσεις των Υγειονομικών Υπηρεσιών (Δ.Υ.Πε.),
οι εποπτευόμενοι και διασυνδεόμενοι φορείς του
Ε.Δ.Υ.Ψ.Υ. και οι Διευθύνσεις Υγειονομικού των Γενικών
Επιτελείων των Ενόπλων Δυνάμεων για την υποχρεωτική από πλευράς τους καταχώριση των στοιχείων που
είναι αναγκαία για τη λειτουργία του Συστήματος και
την αποδοχή και επιβεβαίωση των καταχωριζόμενων
δεδομένων.
5. Στο πλαίσιο του Π.Σ.Ε.Π.Θ.Δ. συστήνεται Εθνικό Δίκτυο Τηλεψυχιατρικής - Τηλεσυμβουλευτικής, για την
παροχή ιατρικής, ψυχικής υποστήριξης και συμβουλευτικής, μέσω ψηφιακών υποδομών και υπηρεσιών. Τις ως
άνω υπηρεσίες παρέχουν, κατά περίπτωση, ψυχίατροι,
ψυχολόγοι και λοιποί επαγγελματίες ψυχικής υγείας, κοινωνικοί λειτουργοί και ειδικοί παιδαγωγοί του Εθνικού
Δικτύου Υπηρεσιών Ψυχικής Υγείας (Ε.Δ.Υ.Ψ.Υ.), ιδιώτες
ιατροί και επαγγελματίες ψυχικής υγείας συμβεβλημένοι
με τον Εθνικό Οργανισμό Παροχής Υπηρεσιών Υγείας
(Ε.Ο.Π.Υ.Υ.), καθώς και ιδιωτικοί φορείς παροχής Πρωτοβάθμιας Φροντίδας Υγείας. Οι ψηφιακές υπηρεσίες
παρέχονται με ευθύνη του θεράποντος ψυχιάτρου ή
ψυχολόγου ή άλλου επαγγελματία ψυχικής υγείας ή
ειδικού παιδαγωγού που παρακολουθεί τον εκάστοτε
ωφελούμενο των υπηρεσιών. Οι ως άνω επαγγελματίες
υποχρεούνται να ζητούν από τον λήπτη των υπηρεσιών
τηλεψυχιατρικής - τηλεσυμβουλευτικής ή κατά περίπτωση από τον ασκούντα την επιμέλειά του ή από τον συμπαραστάτη του, τη συγκατάθεσή του για τη διενέργεια
της ιατρικής πράξης της τηλεψυχιατρικής, σύμφωνα με
τα άρθρα 1 και 12 του Κώδικα Ιατρικής Δεοντολογίας
(ν. 3418/2005, Α’ 287), ή της μη ιατρικής πράξης της τηλεσυμβουλευτικής, αναλόγως της ιδιότητάς τους, σύμφωνα με τον οικείο Κώδικα Δεοντολογίας που τους διέπει.
Άρθρο 58
Πληροφοριακό Σύστημα Προγραμμάτων
του Εθνικού Οργανισμού Πρόληψης και
Αντιμετώπισης Εξαρτήσεων
1. Για τη βέλτιστη και αποτελεσματική λειτουργία του
Ε.Ο.Π.Α.Ε., συστήνεται Πληροφοριακό Σύστημα Προγραμμάτων (Π.Σ.Π.), το οποίο λειτουργεί ως υποσύστημα του Πληροφοριακού Συστήματος Επιδημιολογικής
Παρακολούθησης και Θεραπευτικής Διαχείρισης του
άρθρου 57.
2. Για το υποσύστημα της παρ. 1 ορίζονται ως εκτελούντες την επεξεργασία η «Η.ΔΙ.Κ.Α. Α.Ε.» για την υλοποίησή του, και ο Ε.Ο.Π.Α.Ε. για την καταχώριση των στοιχείων
που είναι αναγκαία για τη λειτουργία του και την αποδοχή και επιβεβαίωση των καταχωρημένων δεδομένων.
3. Το Π.Σ.Π. του Ε.Ο.Π.Α.Ε. αποτελεί ενιαίο σύστημα
καταγραφής και παρακολούθησης των δεδομένων των
ωφελούμενων του Οργανισμού, όπως αυτά προσδιορίζονται στην παρ. 1 του άρθρου 57, σύμφωνα με τον
Κανονισμό (ΕΕ) 2016/679 του Ευρωπαϊκού Κοινοβουλί
ου και του Συμβουλίου της 27ης Απριλίου 2016 για την
προστασία των φυσικών προσώπων έναντι της επεξεργασίας των δεδομένων προσωπικού χαρακτήρα και για
την ελεύθερη κυκλοφορία των δεδομένων αυτών και
την κατάργηση της Oδηγίας 95/46/ΕΚ (L 119, Γενικός
Κανονισμός για την Προστασία Δεδομένων), με σκοπό
την επίτευξη της βέλτιστης συνέργειας των δομών και
υπηρεσιών του και τη συντονισμένη και αποτελεσματική
διασύνδεση και διαλειτουργικότητα των προγραμμάτων
του.
ΜΕΡΟΣ Δ’
ΑΛΛΕΣ ΕΠΕΙΓΟΥΣΕΣ ΔΙΑΤΑΞΕΙΣ ΤΩΝ
ΥΠΟΥΡΓΕΙΩΝ ΥΓΕΙΑΣ, ΠΟΛΙΤΙΣΜΟΥ,
ΚΟΙΝΩΝΙΚΗΣ ΣΥΝΟΧΗΣ ΚΑΙ ΟΙΚΟΓΕΝΕΙΑΣ
Άρθρο 59
Σκοπός
Σκοπός του Μέρους Δ’ είναι η ρύθμιση άλλων επειγόντων ζητημάτων αρμοδιότητας του Υπουργείου Υγείας
επ’ ωφελεία του κοινωνικού συνόλου, για την προστασία
της δημόσιας υγείας και ιδίως την εύρυθμη λειτουργία
των υγειονομικών δομών του Εθνικού Συστήματος Υγείας.
Άρθρο 60
Αντικείμενο
Αντικείμενο του Μέρους Δ’ είναι ιδίως: α) η προσθήκη
στη δράση δημόσιας υγείας «Προληπτικές Διαγνωστικές
Εξετάσεις για τον Kαρκίνο του Tραχήλου της Mήτρας»
ενός επιπρόσθετου σταδίου, εκείνου της διενέργειας κλινικής εξέτασης μήτρας για τις ωφελούμενες που ανήκουν
στις ηλικιακές υπο-ομάδες μεταξύ είκοσι ενός (21) και
είκοσι εννέα (29) ετών και μεταξύ τριάντα (30) και εξήντα
πέντε (65) ετών, β) η θέσπιση οικονομικών κινήτρων για
την προσέλκυση και παραμονή ιατρών του Εθνικού Συστήματος Υγείας σε υγειονομικές δομές της χώρας, πλην
της Περιφέρειας Αττικής και της Περιφερειακής Ενότητας
Θεσσαλονίκης της Περιφέρειας Κεντρικής Μακεδονίας,
γ) η υποχρεωτική ανίχνευση του διατροφικού κινδύνου
κάθε νοσηλευόμενου ασθενή σε δημόσια ή ιδιωτική
μονάδα ως μέρος της θεραπείας του, δ) η ρύθμιση του
τρόπου υπολογισμού και επιβολής του ποσού των υποχρεωτικών εκπτώσεων (rebates) για τα ιατροτεχνολογικά
προϊόντα που προμηθεύονται τα νοσοκομεία του Ε.Σ.Υ.
και οι αποκεντρωμένες μονάδες τους, το Ωνάσειο Καρδιοχειρουργικό Κέντρο, το Νοσοκομείο Παπαγεωργίου
και τα νοσοκομεία του Δημοσίου οποιασδήποτε μορφής
και ε) η ένταξη στο Σύστημα Ηλεκτρονικής Συνταγογράφησης (Σ.Η.Σ.) των μη αποζημιούμενων φαρμάκων.
Άρθρο 61
Υλοποίηση δράσης δημόσιας υγείας
«Προληπτικές Διαγνωστικές Εξετάσεις για
τον Καρκίνο του Τραχήλου της Μήτρας» Τροποποίηση άρθρου 36 ν. 4958/2022
Στο άρθρο 36 του ν. 4958/2022 (Α’ 142), περί υλοποίησης της δράσης δημόσιας υγείας «Προληπτικές Διαγνωστικές Εξετάσεις για τον Καρκίνο του Τραχήλου της
Μήτρας», επέρχονται οι ακόλουθες τροποποιήσεις: α)
η παρ. 5 αντικαθίσταται, β) στην παρ. 9 οι περ. α) και
β) αντικαθίστανται, γ) στην παρ. 10 μετά από τις λέξεις
«καλώντας τις δημόσιες και ιδιωτικές Μονάδες Φροντίδας Υγείας,» προστίθενται οι λέξεις «και εργαστήρια», δ)
στην παρ. 10Α οι λέξεις «της Μονάδας Φροντίδας Υγείας» αντικαθίστανται από τις λέξεις «των εργαστηρίων»
και διαγράφονται οι λέξεις «από την αιτούσα Μονάδα
Φροντίδας Υγείας ή από τρίτο συνεργαζόμενο με αυτήν
εργαστήριο ανάλυσης», ε) στην παρ. 11: εα) στο πρώτο
εδάφιο οι λέξεις «των ωφελούμενων και των Μονάδων
Φροντίδας Υγείας στη Δράση, το πλαίσιο συνεργασίας των Μονάδων Φροντίδας Υγείας με τα εργαστήρια
ανάλυσης,» αντικαθίστανται από τις λέξεις «των ωφελούμενων, των Μονάδων Φροντίδας Υγείας και των
εργαστηρίων στη Δράση,», εβ) στο δεύτερο εδάφιο οι
λέξεις «των Μονάδων Φροντίδας Υγείας» αντικαθίστανται από τις λέξεις «των εργαστηρίων» και το άρθρο 36
διαμορφώνεται ως εξής:
«Άρθρο 36
Υλοποίηση δράσης δημόσιας υγείας
«Προληπτικές Διαγνωστικές Εξετάσεις
για τον Καρκίνο του Τραχήλου της Μήτρας»
1. Η Γενική Γραμματεία Δημόσιας Υγείας του Υπουργείου Υγείας καταρτίζει, συντονίζει και εποπτεύει δράση
του Εθνικού Προγράμματος Προσυμπτωματικού Ελέγχου της υποπερ. i) της περ. Β’ της παρ. 3 του άρθρου
4 του ν. 4675/2020 (Α’ 54) υπό τον τίτλο «Προληπτικές
Διαγνωστικές Εξετάσεις για τον Καρκίνο του Τραχήλου
της Μήτρας».
2. Σκοποί της Δράσης είναι η έγκαιρη και έγκυρη διάγνωση του καρκίνου του τραχήλου της μήτρας, η βελτίωση των δεικτών της θεραπεύσιμης θνησιμότητας, καθώς
και η αναβάθμιση της ποιότητας ζωής των γυναικών.
3. Οι φορείς υλοποίησης της Δράσης, κατά την έννοια
της παρ. 40 του άρθρου 2 της υπό στοιχεία 119126 ΕΞ
2021/28.9.2021 απόφασης του Αναπληρωτή Υπουργού
Οικονομικών (Β’ 4498), περί του συστήματος διαχείρισης
και ελέγχου των Δράσεων και των Έργων του Ταμείου
Ανάκαμψης και Ανθεκτικότητας, ορίζονται με την προβλεπόμενη στην παρ. 11 του παρόντος κοινή υπουργική
απόφαση.
4. Ωφελούμενες της Δράσης είναι οι Ελληνίδες πολίτες
και οι γυναίκες πολίτες λοιπών χωρών που διαμένουν νόμιμα στην Ελληνική Επικράτεια και πληρούν σωρευτικά
τις εξής προϋποθέσεις:
α) ανήκουν στην ηλικιακή ομάδα μεταξύ είκοσι ενός
(21) και εξήντα πέντε (65) ετών,
β) διαθέτουν Αριθμό Μητρώου Κοινωνικής Ασφάλισης
(Α.Μ.Κ.Α.),
γ) δεν έχουν υποστεί, μερική ή ολική, υστερεκτομή
λόγω καρκίνου,
δ) δεν έχουν διαγνωσθεί με καρκινική νόσο του τραχήλου της μήτρας τύπου C 53.0, 1, 8, 9,
ε) δεν έχουν διαγνωσθεί με καρκίνο του σώματος της
μήτρας τύπου C 54.0, C 55.0,
στ) δεν έχουν διενεργήσει εξέταση PAP-TEST, κατά τα
τρία (3) ημερολογιακά έτη που προηγούνται της έναρξης
υλοποίησης της Δράσης,
ζ) εφόσον ανήκουν στην ηλιακή υπό-ομάδα μεταξύ
είκοσι ενός (21) και είκοσι εννέα (29) ετών, δεν έχουν
διενεργήσει HPV-DNA TEST κατά τα τρία (3) ημερολογιακά έτη που προηγούνται του έτους κατά το οποίο
υλοποιείται η Δράση,
η) εφόσον ανήκουν στην ηλικιακή υπό-ομάδα μεταξύ
τριάντα (30) και εξήντα πέντε (65) ετών, δεν έχουν διενεργήσει HPV-DNA TEST κατά τα πέντε (5) ημερολογιακά έτη
που προηγούνται του έτους κατά το οποίο υλοποιείται
η Δράση.
5.α) Για τις ωφελούμενες που ανήκουν στην ηλιακή
υπό-ομάδα μεταξύ είκοσι ενός (21) και είκοσι εννέα (29)
ετών, η Δράση περιλαμβάνει:
αα) γυναικολογική κλινική εξέταση,
αβ) δειγματοληψία για τη διενέργεια προληπτικής εξέτασης PAP-TEST,
αγ) προληπτική εξέταση PAP-TEST,
αδ) σε περίπτωση ύπαρξης μη φυσιολογικών ευρημάτων από την προληπτική εξέταση PAP-TEST, κολποσκόπηση και βιοψία.
β) Για τις ωφελούμενες που ανήκουν στην ηλιακή υπόομάδα μεταξύ τριάντα (30) και εξήντα πέντε (65) ετών, η
Δράση περιλαμβάνει:
βα) γυναικολογική κλινική εξέταση,
ββ) δειγματοληψία για τη διενέργεια προληπτικής εξέτασης HPV-DNA TEST και, εφόσον απαιτείται, PAP-TEST,
βγ) προληπτική εξέταση HPV-DNA TEST,
βδ) σε περίπτωση ύπαρξης μη φυσιολογικών ευρημάτων από την προληπτική εξέταση HPV-DNA TEST:
i) για εύρημα θετικό στους τύπους 16 και 18, κολποσκόπηση και βιοψία ή
ii) για εύρημα θετικό στους λοιπούς τύπους, πλην των
τύπων 16 και 18, προληπτική εξέταση PAP-TEST επί του
υπολοίπου δείγματος. Αν κατά την εξέταση PAP-TEST
διαπιστωθεί μη φυσιολογικό εύρημα, ακολουθούνται οι
περιγραφόμενες στο στοιχείο i) της υποπερ. αδ) ιατρικές
πράξεις.
6. Το Σύστημα Ηλεκτρονικής Συνταγογράφησης ενημερώνει, μέσω διαλειτουργικότητας, τον Ατομικό Ηλεκτρονικό Φάκελο Υγείας (Α.Η.Φ.Υ.) των ωφελουμένων για
το αποτέλεσμα κάθε διενεργούμενης εξέτασης.
7. Τα στατιστικά δεδομένα από την υλοποίηση της
Δράσης στο σύνολο των ωφελουμένων προβάλλονται
και διαδίδονται με στόχο την ευαισθητοποίηση του κοινού για την πρόληψη του καρκίνου, με έμφαση ειδικά
στην πρόληψη του καρκίνου του τραχήλου της μήτρας.
8. Η διακίνηση και η εκτέλεση, στο πλαίσιο της Δράσης,
των άυλων παραπεμπτικών διαγνωστικών εξετάσεων διενεργούνται σύμφωνα με το άρθρο 13 του ν. 4704/2020
(Α’ 133), περί της άυλης λειτουργίας του Συστήματος Ηλεκτρονικής Συνταγογράφησης φαρμάκων.
9.α) Αποκλειστικά για τους σκοπούς της παρούσας
Δράσης, η τιμή αποζημίωσης της κλινικής εξέτασης μήτρας ορίζεται σε σαράντα (40) ευρώ και το κόστος της
δειγματοληψίας για τη διενέργεια PAP-TEST ή HPV-DNA
TEST ορίζεται σε είκοσι πέντε (25) ευρώ, κατά παρέκκλιση κάθε γενικής ή ειδικής διάταξης.
β) Αποκλειστικά για τους σκοπούς της παρούσας Δράσης, η τιμή αποζημίωσης της διενεργούμενης εξέτασης
PAP-TEST της παρ. 5 ορίζεται σε είκοσι (20) ευρώ, κατά
παρέκκλιση κάθε γενικής ή ειδικής διάταξης.
γ) Η τιμή αποζημίωσης της διενεργούμενης εξέτασης
HPV-DNA TEST της παρ. 5 ορίζεται σε ογδόντα (80) ευρώ,
σύμφωνα με την παρ. Δ’ του άρθρου μόνου της υπό στοιχεία Α3 (γ)/οικ.76492/13.10.2016 κοινής απόφασης των
Υπουργών Εργασίας, Κοινωνικής Ασφάλισης και Κοινωνικής Αλληλεγγύης, Υγείας και Οικονομικών (Β’ 3458),
περί της κοστολόγησης και ανακοστολόγησης ιατρικών
πράξεων.
δ) Αποκλειστικά για τους σκοπούς της παρούσας Δράσης, η τιμή της αποζημίωσης της κολποσκόπησης της
παρ. 5 ορίζεται σε σαράντα (40) ευρώ, κατά παρέκκλιση
της παρ. 6 του άρθρου μόνου του π.δ. 427/1991 (Α’ 156),
περί κοστολόγησης ιατρικών πράξεων, καθώς και κάθε
άλλης γενικής ή ειδικής διάταξης.
ε) Αποκλειστικά για τους σκοπούς της παρούσας Δράσης, η τιμή της αποζημίωσης της βιοψίας της παρ. 5 ορίζεται σε τριάντα (30) ευρώ, κατά παρέκκλιση του άρθρου
4 του π.δ. 157/1991 (Α’ 62), καθώς και κάθε άλλης γενικής
ή ειδικής διάταξης.
10. Στο πλαίσιο υλοποίησης της Δράσης, ο φορέας
υλοποίησής της εκδίδει δημόσια πρόσκληση, μετά από
απόφαση του Δ.Σ., καλώντας τις δημόσιες και ιδιωτικές
Μονάδες Φροντίδας Υγείας και εργαστήρια να συμμετέχουν στη Δράση.
10Α. Για την υλοποίηση της δράσης δημόσιας υγείας
«Προληπτικές Διαγνωστικές Εξετάσεις για τον Καρκίνο
του Τραχήλου της Μήτρας», μόνο για την εξέταση HPVDNA TEST ο φορέας υλοποίησης αποδέχεται την αίτηση συμμετοχής των εργαστηρίων στη δράση κατόπιν
σύμφωνης γνώμης της Επιτροπής Εμπειρογνωμόνων
Δημόσιας Υγείας του άρθρου 10 του ν. 4675/2020 (Α’ 54),
αναφορικά με την πλήρωση των τεχνικών προδιαγραφών της εξέτασης HPV-DNA TEST.
11. Με κοινή απόφαση των Υπουργών Υγείας, Εθνικής
Οικονομίας και Οικονομικών και Ψηφιακής Διακυβέρνησης δύνανται να καθορίζονται, να τροποποιούνται ή να
εξειδικεύονται περαιτέρω οι φορείς υλοποίησης και τα
διαδικαστικά στάδια υλοποίησης της Δράσης, τα κριτήρια υπαγωγής των ωφελούμενων στο πεδίο εφαρμογής
του παρόντος, οι προϋποθέσεις και το πλαίσιο συμμετοχής των ωφελούμενων, των Μονάδων Φροντίδας Υγείας
και των εργαστηρίων στη Δράση, οι τιμές αποζημίωσης
των ιατρικών επισκέψεων, πράξεων και εξετάσεων της
παρ. 9, η διαδικασία ελέγχου, εκκαθάρισης και πληρωμής των δαπανών της παρ. 9, η χρηματοδότηση των δαπανών της παρ. 9, οι οποίες καλύπτονται από πόρους
του Ταμείου Ανάκαμψης και Ανθεκτικότητας της Ευρωπαϊκής Ένωσης, κατά τα οριζόμενα στο άρθρο 12 της
υπό στοιχεία 119126 ΕΞ 2021/28.9.2021 απόφασης του
Αναπληρωτή Υπουργού Οικονομικών (Β’ 4498), περί του
συστήματος διαχείρισης και ελέγχου των Δράσεων και
των Έργων του Ταμείου Ανάκαμψης και Ανθεκτικότητας,
καθώς και κάθε άλλο τεχνικό ή λεπτομερειακό ζήτημα
για την εφαρμογή του παρόντος. Στην κοινή απόφαση
του πρώτου εδαφίου καθορίζονται οι λεπτομέρειες της
γνωμοδοτικής διαδικασίας της παρ. 10Α, όπως ο τρόπος
υποβολής των δικαιολογητικών εκ μέρους των εργαστη
ρίων για τη διαπίστωση των τεχνικών προδιαγραφών
HPV-DNA TEST, τα ειδικά δικαιολογητικά που απαιτούνται και κάθε άλλο τεχνικό ή λεπτομερειακό ζήτημα για
την εφαρμογή του παρόντος.
Άρθρo 62
Οικονομικό κίνητρο προσέλκυσης και
παραμονής ιατρών του Εθνικού Συστήματος
Υγείας σε προβληματικές και άγονες περιοχές Αντικατάσταση περ. Ε’ παρ. 11 άρθρου 54 και
παρ. 11 άρθρου 70 ν. 4999/2022
1. Η περ. Ε’ της παρ. 11 του άρθρου 54 του ν. 4999/2022
(Α’ 225), περί μισθολογίου ιατρών και οδοντιάτρων του
Εθνικού Συστήματος Υγείας, των έμμισθων ειδικευόμενων ιατρών και των επικουρικών ιατρών, αντικαθίσταται
ως εξής:
«Ε. Στους ειδικευμένους ιατρούς και οδοντίατρους του
Ε.Σ.Υ. χορηγείται αποζημίωση ως κίνητρο προσέλκυσης
και παραμονής σε προβληματικές και άγονες περιοχές.
Σε ειδικευμένους ιατρούς του Ε.Σ.Υ. συγκεκριμένων ειδικοτήτων, οι οποίοι υπηρετούν σε υγειονομικές δομές
που βρίσκονται σε προβληματικές και άγονες περιοχές,
δύναται να καταβάλλεται επιπλέον αποζημίωση ως κίνητρο προσέλκυσης και παραμονής σε αυτές, με κριτήριο
τη δυσκολία πλήρωσης των θέσεων ιατρών του Ε.Σ.Υ.
των συγκεκριμένων ειδικοτήτων στις περιοχές αυτές και
τη σημασία των ειδικοτήτων αυτών για την εύρυθμη λειτουργία των υγειονομικών δομών. Ως προβληματικές και
άγονες δύνανται να χαρακτηρίζονται οι περιοχές, στις
οποίες οι συνθήκες που επικρατούν, όπως γεωγραφικές,
κοινωνικές, οικιστικές ή συγκοινωνιακές, συνιστούν αντικίνητρο για την κάλυψη θέσεων ιατρών ή οδοντιάτρων
του Ε.Σ.Υ. στις υγειονομικές δομές που βρίσκονται σε
αυτές. Οι προβληματικές και άγονες περιοχές δύνανται
να διαχωρίζονται σε κατηγορίες ανάλογα με την οξύτητα των συνθηκών του προηγούμενου εδαφίου. Σε περίπτωση απομάκρυνσης των ιατρών της παρούσας, με
απόσπαση, μετακίνηση, διάθεση ή εκπαιδευτική άδεια
μεγαλύτερη των δύο (2) μηνών, από τα καθήκοντα, τις
θέσεις, τους χώρους και τις συνθήκες που δικαιολογούν
τη χορήγηση των κινήτρων του πρώτου και δευτέρου
εδαφίου, διακόπτεται ισοχρόνως η καταβολή τους με βεβαίωση του οικείου προϊσταμένου. Τα κίνητρα του πρώτου και δευτέρου εδαφίου δεν καταβάλλονται στην περίπτωση που για τη μετακίνηση των ιατρών της παρούσας
προβλέπεται η χορήγηση της οικονομικής αποζημίωσης
του άρθρου εικοστού του ν. 5015/2023 (Α’ 20). Μέχρι την
έκδοση της κοινής απόφασης της παρ. 11 του άρθρου 70
η αποζημίωση που χορηγείται ως κίνητρο προσέλκυσης
και παραμονής σε προβληματικές και άγονες περιοχές
εξακολουθεί να καταβάλλεται στους ίδιους δικαιούχους,
στο ίδιο ύψος και με τους ίδιους όρους και τις προϋποθέσεις που ίσχυαν κατά την 27η.6.2022, σύμφωνα με το
π.δ. 131/1987 (Α’ 73) και την παρ. 8 του άρθρου 30 του
ν. 1397/1983 (Α’ 143).»
2. Η παρ. 11 του άρθρου 70 του ν. 4999/2022, περί
εξουσιοδοτικών διατάξεων, αντικαθίσταται ως εξής:
«11. Με κοινή απόφαση των Υπουργών Υγείας και
Εθνικής Οικονομίας και Οικονομικών, καθορίζονται οι
προβληματικές και άγονες περιοχές και οι κατηγορίες
τους, οι δικαιούχοι του οικονομικού κινήτρου για την
προσέλκυση και παραμονή σε αυτές, οι ιατρικές ειδικότητες, για τις οποίες καταβάλλεται επιπλέον αποζημίωση ως οικονομικό κίνητρο προσέλκυσης και παραμονής στους ιατρούς που έχουν ειδικευτεί σε αυτές και
υπηρετούν σε προβληματικές και άγονες περιοχές, το
ύψος του οικονομικού κινήτρου ανά κατηγορία προβληματικής και άγονης περιοχής και ιατρική ειδικότητα, οι
προϋποθέσεις χορήγησής του, και ρυθμίζονται τυχόν
περιπτώσεις μεταβολής των δικαιούχων και των κατηγοριών των προβληματικών και άγονων περιοχών, λόγω
του αποχαρακτηρισμού τους, στις οποίες βρίσκονται
συγκεκριμένες υγειονομικές δομές, καθώς και κάθε
άλλο αναγκαίο ζήτημα για την εφαρμογή της περ. Ε’ της
παρ. 11 του άρθρου 54.»
Άρθρο 63
Αποζημίωση μετακινούμενου ιατρικού
προσωπικού σε συγκεκριμένες δομές υγείας
της ίδιας ή άλλης Υγειονομικής Περιφέρειας Τροποποίηση παρ. 1, 3 και 6 άρθρου εικοστού
ν. 5015/2023
1. Στην παρ. 1 του άρθρου εικοστού του ν. 5015/2023
(Α’ 20), περί της αποζημίωσης μετακινούμενου ιατρικού
προσωπικού σε συγκεκριμένες δομές υγείας της ίδιας ή
άλλης Υγειονομικής Περιφέρειας, επέρχονται οι ακόλουθες τροποποιήσεις: α) αντικαθίσταται το πρώτο εδάφιο,
β) διαγράφεται το δεύτερο εδάφιο, γ) στο τρίτο εδάφιο
διαγράφονται οι λέξεις «και δεύτερου» και η παρ. 1 διαμορφώνεται ως εξής:
«1. Στους ιατρούς του κλάδου του Εθνικού Συστήματος Υγείας, οι οποίοι μετακινούνται κατ’ εφαρμογή του
άρθρου 24 του ν. 3599/2007 (Α’ 176), περί των μετακινήσεων του πάσης φύσης προσωπικού των φορέων
παροχής υπηρεσιών υγείας σε συγκεκριμένες δομές
υγείας που βρίσκονται σε διαφορετικές Περιφερειακές
Ενότητες της ίδιας ή άλλης Υ.Πε., με εξαίρεση τις δομές
υγείας της Περιφέρειας Αττικής, λόγω έκτακτων υπηρεσιακών αναγκών χορηγείται μηνιαία αποζημίωση ύψους
δύο χιλιάδων εκατό (2.100) ευρώ, πλέον των μηνιαίων
αποδοχών τους. Στους ιατρούς του πρώτου εδαφίου
δεν καταβάλλεται η αποζημίωση του άρθρου 29 του
ν. 4816/2021 (Α’ 118), περί της αποζημίωσης των ιατρών
διαφόρων ειδικοτήτων για τη μετακίνηση σε νοσοκομεία
της ίδιας ή άλλης Υ.Πε..»
2. Στην παρ. 3 του άρθρου εικοστού του ν. 5015/2023,
περί της αποζημίωσης του μετακινούμενου ιατρικού
προσωπικού σε συγκεκριμένες δομές υγείας της ίδιας
ή άλλης Υγειονομικής Περιφέρειας, επέρχονται οι εξής
τροποποιήσεις: α) το πρώτο εδάφιο αντικαθίσταται, β)
προστίθεται νέο δεύτερο εδάφιο, γ) στο τρίτο εδάφιο
οι λέξεις «του συγκεντρωτικού πίνακα» αντικαθίστανται
από τις λέξεις «των εγκεκριμένων έκτακτων υπηρεσιακών αναγκών» και η παρ. 3 διαμορφώνεται ως εξής:
«3. Η κατανομή των θέσεων ανά Υ.Πε. του ιατρικού
προσωπικού που δύναται να μετακινηθεί κατ’ εφαρμογή
του παρόντος, γίνεται ετησίως με απόφαση του Υπουργού Υγείας. Με την ίδια ή άλλη απόφαση του Υπουργού
Υγείας καθορίζονται οι έκτακτες υπηρεσιακές ανάγκες σε
ιατρικό προσωπικό ανά Υγειονομική Περιφέρεια (Υ.Πε.),
φορέα παροχής υπηρεσιών υγείας και ειδικότητα, κατόπιν εισήγησης των οικείων Διοικήσεων Υγειονομικών
Περιφερειών (Δ.Υ.Πε.). Μετά από την ανάρτηση σε κάθε
Δ.Υ.Πε. των εγκεκριμένων έκτακτων υπηρεσιακών αναγκών, οι ενδιαφερόμενοι εκδηλώνουν ενδιαφέρον στη
Δ.Υ.Πε. του φορέα υποδοχής με αίτησή τους, η οποία
υποβάλλεται ηλεκτρονικά και λαμβάνει αριθμό πρωτοκόλλου. Για την επιλογή των προσώπων του πρώτου
εδαφίου που θα μετακινηθούν, λαμβάνεται υπόψη με
σειρά προτεραιότητας ο αύξων αριθμός πρωτοκόλλου
της αίτησης, σε συνδυασμό με τις υπηρεσιακές ανάγκες
του φορέα προέλευσης. Η διάρκεια της μετακίνησης δεν
μπορεί να υπερβαίνει τον έναν (1) μήνα, με δυνατότητα
ανανέωσης σε εξαιρετικές περιπτώσεις. Αν η μετακίνηση
έχει διάρκεια μικρότερη του ενός (1) μηνός, η αποζημίωση των παρ. 1 και 2 καταβάλλεται αναλογικά.»
3. Στο πρώτο εδάφιο της παρ. 6 του άρθρου εικοστού
του ν. 5015/2023, περί της αποζημίωσης μετακινούμενου
ιατρικού προσωπικού σε συγκεκριμένες δομές υγείας της
ίδιας ή άλλης Υγειονομικής Περιφέρειας, διαγράφεται η
φράση «έως τις 31.12.2024» και η παρ. 6 διαμορφώνεται
ως εξής:
«6. Κατά παρέκκλιση των παρ. 3 και 5, η μηνιαία αποζημίωση του πρώτου εδαφίου της παρ. 1 χορηγείται από
τον φορέα υποδοχής, πλέον των μηνιαίων αποδοχών
τους και στους ειδικούς στρατιωτικούς ιατρούς, οι οποίοι από τις 8.5.2023 μετέβησαν ή μεταβαίνουν για την
κάλυψη αναγκών κατ’ εφαρμογή της υπό στοιχεία Υ4α/
οικ. 18421/14.2.2011 κοινής απόφασης των Υπουργών
Εθνικής Άμυνας και Υγείας και Κοινωνικής Αλληλεγγύης,
περί του πλαισίου συνεργασίας των νοσοκομείων και
κέντρων υγείας του Ε.Σ.Υ. με τα στρατιωτικά νοσοκομεία
και τις υγειονομικές υπηρεσίες των Ενόπλων Δυνάμεων
(Β’ 257), σε νοσοκομεία του Εθνικού Συστήματος Υγείας που βρίσκονται σε άλλη περιφερειακή ενότητα από
αυτήν, στην οποία βρίσκεται η υγειονομική μονάδα ή η
μονάδα εκστρατείας υγειονομικού στην οποία υπηρετούν. Η διάρκεια της μετακίνησης δεν μπορεί να υπερβαίνει τον έναν (1) μήνα, με δυνατότητα ανανέωσης σε
εξαιρετικές περιπτώσεις. Αν η μετακίνηση έχει διάρκεια
μικρότερη του ενός (1) μηνός, η αποζημίωση του πρώτου εδαφίου των παρ. 1 και 2 καταβάλλεται αναλογικά.
Οι στρατιωτικοί ιατροί, οι οποίοι κατά την έναρξη ισχύος
του παρόντος έχουν ολοκληρώσει τη μετακίνησή τους,
σύμφωνα με το πρώτο εδάφιο, χωρίς να έχουν λάβει τη
μηνιαία αποζημίωση της παρ. 1, υποβάλλουν για την
καταβολή της σχετική αίτηση στον φορέα υποδοχής.»
4. Από την έναρξη ισχύος του παρόντος οι μετακινήσεις εντός των δομών υγείας της Περιφέρειας Αττικής,
για τις οποίες έχει προβλεφθεί η αποζημίωση του δεύτερου εδαφίου της παρ. 1 του άρθρου εικοστού του
ν. 5015/2023, όπως ισχύει έως την έναρξη ισχύος του
παρόντος, ολοκληρώνουν τη διάρκεια για την οποία
έχουν προβλεφθεί, χωρίς δυνατότητα ανανέωσης με την
εν λόγω αποζημίωση. Το πρώτο εδάφιο ισχύει και για τις
μετακινήσεις εντός των ίδιων Περιφερειακών Ενοτήτων
της ίδιας ή άλλης Υγειονομικής Περιφέρειας. Για τις λοιπές μετακινήσεις ιατρικού προσωπικού, πλην αυτών του
πρώτου εδαφίου, που υπάγονται στο πεδίο εφαρμογής
του άρθρου εικοστού του ν. 5015/2023, όπως ισχύει έως
την έναρξη ισχύος του παρόντος και βρίσκονται σε εξέλιξη, η αποζημίωση για την υπολειπόμενη διάρκειά τους
υπολογίζεται κατ’ εφαρμογή του παρόντος.
Άρθρο 64
Παροχή κινήτρων από οργανισμούς τοπικής
αυτοδιοίκησης στο ιατρικό προσωπικό των
δημόσιων δομών πρωτοβάθμιας φροντίδας
υγείας και των δημόσιων νοσοκομείων Τροποποίηση περ. β) παρ. 1 και
αντικατάσταση παρ. 4 άρθρου 32 ν. 4483/2017
Στο άρθρο 32 του ν. 4483/2017 (Α’ 107), περί παροχής
κινήτρων σε εργαζομένους από οργανισμούς τοπικής
αυτοδιοίκησης ορεινών και νησιωτικών περιοχών, επέρχονται οι ακόλουθες τροποποιήσεις: α) στην περ. β) της
παρ. 1 διαγράφεται η λέξη «ιατρικό», β) η παρ. 4 αντικαθίσταται και οι παρ. 1 και 4 διαμορφώνονται ως εξής:
«1. Οι ορεινοί δήμοι του άρθρου 1 του ν. 3852/2010
(Α’  87), οι δήμοι με πληθυσμό έως τριάντα χιλιάδες
(30.000) κατοίκους, των οποίων τουλάχιστον το πενήντα
τοις εκατό (50%) των δημοτικών κοινοτήτων χαρακτηρίζονται ως ορεινές στο Μητρώο Δήμων, Κοινοτήτων και
Οικισμών της ΕΛ.ΣΤΑΤ., οι νησιωτικοί δήμοι, τα νομικά
πρόσωπα αυτών, καθώς και οι Ο.Τ.Α. β’ βαθμού στην
εδαφική περιφέρεια των οποίων ανήκουν οι προαναφερόμενοι δήμοι, μπορούν να παρέχουν δωρεάν σίτιση
και κατάλυμα διαμονής:
α) στους υπάλληλους τους, μονίμους και με σχέση εργασίας ιδιωτικού δίκαιου, αορίστου ή ορισμένου χρόνου,
β) στο παραϊατρικό και νοσηλευτικό προσωπικό των
κέντρων υγείας και των δημόσιων νοσοκομείων, στο προσωπικό του Εθνικού Κέντρου Άμεσης Βοήθειας (Ε.Κ.Α.Β.),
γ) στο ένστολο προσωπικό της Ελληνικής Αστυνομίας,
του Λιμενικού Σώματος - Ελληνικής Ακτοφυλακής και του
Πυροσβεστικού Σώματος και
δ) στους αναπληρωτές εκπαιδευτικούς πρωτοβάθμιας
και δευτεροβάθμιας εκπαίδευσης και μέλη Ειδικού Εκπαιδευτικού Προσωπικού (Ε.Ε.Π.) και Ειδικού Βοηθητικού
Προσωπικού (Ε.Β.Π.), οι οποίοι παρέχουν υπηρεσία στις
περιοχές δικαιοδοσίας τους.
Η παροχή του προηγούμενου εδαφίου μπορεί να
χορηγείται και σε υπαλλήλους που αποσπώνται στους
δήμους αυτούς για τη στελέχωση των Υπηρεσιών τους.
Ο υπολογισμός του πληθυσμού γίνεται σύμφωνα με τα
στοιχεία μόνιμου πληθυσμού της τελευταίας απογραφής.
Η παροχή του πρώτου εδαφίου επιτρέπεται να καταβάλλεται σε είδος και με τη μορφή χρηματικού επιδόματος προς κάλυψη της σχετικής δαπάνης των δικαιούχων.
Με την απόφαση του οικείου δημοτικού, περιφερειακού
ή Διοικητικού Συμβουλίου της παρ. 2, εξειδικεύεται ο
τρόπος παροχής της σίτισης και του καταλύματος διαμονής και καθορίζεται το ύψος του χρηματικού επιδόματος.
Το συνολικό ύψος της παροχής, σε είδος και σε χρήμα,
δεν μπορεί να υπερβαίνει τη δαπάνη των δικαιούχων.»
«4. Οι παροχές της παρ. 1 μπορούν να χορηγούνται
υπό τις ίδιες προϋποθέσεις στο ιατρικό προσωπικό των
δημόσιων δομών πρωτοβάθμιας φροντίδας υγείας και
των δημόσιων νοσοκομείων από το σύνολο των δήμων
της χώρας, με εξαίρεση τους δήμους της Περιφέρειας
Αττικής και της Περιφερειακής Ενότητας Θεσσαλονίκης
της Περιφέρειας Κεντρικής Μακεδονίας. Η εξαίρεση του
πρώτου εδαφίου δεν αφορά στην Περιφερειακή Ενότητα
Νήσων της Περιφέρειας Αττικής.»
Άρθρο 65
Ενίσχυση των δημοσίων δομών υγείας από
ιδιώτες παρόχους και ιδιώτες ιατρούς για
την αντιμετώπιση αναγκών που μπορούν
να θέσουν σε κίνδυνο τη δημόσια υγεία Εξουσιοδοτική διάταξη - Τροποποίηση
άρθρου 56 και αντικατάσταση παρ. 11
άρθρου 71 ν. 4931/2022
1. Στο άρθρο 56 του ν. 4931/2022 (Α’ 94), περί της ενίσχυσης των δημοσίων δομών υγείας από ιδιώτες παρόχους και ιδιώτες ιατρούς σε έκτακτες ανάγκες, επέρχονται οι ακόλουθες τροποποιήσεις: α) από τον τίτλο του
άρθρου 56 οι λέξεις «έκτακτες ανάγκες» αντικαθίστανται
από τις λέξεις «για την αντιμετώπιση αναγκών που μπορούν να θέσουν σε κίνδυνο τη δημόσια υγεία», β) στο
πρώτο εδάφιο της παρ. 2 οι λέξεις «σε περιοχές και σε
ειδικότητες που υπάρχουν διαπιστωμένες ελλείψεις του
Ε.Σ.Υ.» αντικαθίστανται από τις λέξεις «για την αντιμετώπιση αναγκών που μπορούν να θέσουν σε κίνδυνο
τη δημόσια υγεία», γ) στο δεύτερο εδάφιο της παρ. 2,
γα) διαγράφεται το διαζευκτικό «ή» και τίθεται κόμμα
«,», γβ) μετά από τις λέξεις «οικείου ιατρικού συλλόγου»
προστίθεται η φράση «η οποία υποβάλλεται υποχρεωτικώς στην αρμόδια Υγειονομική Περιφέρεια εντός αποκλειστικής προθεσμίας τριών (3) εργασίμων ημερών», δ)
στην παρ. 3, δα) διαγράφεται η λέξη «ομοίως» και τίθεται
το άρθρο «Οι», δβ) η φράση «όταν συντρέχουν έκτακτες
συνθήκες» αντικαθίσταται από τη φράση «αν απαιτείται
για την αντιμετώπιση αναγκών που μπορούν να θέσουν
σε κίνδυνο τη δημόσια υγεία», ε) η παρ. 4 αντικαθίσταται
και το άρθρο 56 διαμορφώνεται ως εξής:
«Άρθρο 56
Ενίσχυση των δημοσίων δομών υγείας από
ιδιώτες παρόχους και ιδιώτες ιατρούς για την
αντιμετώπιση αναγκών που μπορούν να θέσουν
σε κίνδυνο τη δημόσια υγεία
1. Ιδιώτες ιατροί και ιδιώτες πάροχοι δύνανται να συμβάλλονται με δομές του Εθνικού Συστήματος Υγείας
(Ε.Σ.Υ.) για την κάλυψη αναγκών του.
2. Οι ιδιώτες ιατροί που απασχολούνται με οιανδήποτε
σχέση εργασίας σε Μονάδες Υγείας που είναι συμβεβλημένες με τον Εθνικό Οργανισμό Παροχής Υπηρεσιών
Υγείας (Ε.Ο.Π.Υ.Υ.) ή οι ίδιοι είναι συμβεβλημένοι με τον
Ε.Ο.Π.Υ.Υ., αναλαμβάνουν μέσω των ως άνω συμβάσεων την υποχρέωση να προσφέρουν υπηρεσίες υγείας
για την αντιμετώπιση αναγκών που μπορούν να θέσουν
σε κίνδυνο τη δημόσια υγεία, εφόσον τους ζητηθεί και
μόνο για τον απολύτως απαραίτητο χρόνο. Η παροχή
των υπηρεσιών αυτών γίνεται με μερική απασχόληση,
εφόσον έχουν αποβεί άγονες οι προκηρύξεις κάλυψης
των θέσεων, άκαρπη η εκδήλωση ενδιαφέροντος των
ιδιωτών ιατρών για την κάλυψη των κενών θέσεων και
αφού έχει ζητηθεί προηγούμενη εισήγηση του οικείου
ιατρικού συλλόγου, η οποία υποβάλλεται υποχρεωτικά
στην αρμόδια Υ.Πε. εντός αποκλειστικής προθεσμίας
τριών (3) εργασίμων ημερών. Η δυνατότητα αυτή μπορεί να επεκταθεί και στους ιδιώτες ιατρούς που έχουν
ενταχθεί στο Σύστημα Ηλεκτρονικής Συνταγογράφησης
της ανώνυμης εταιρείας με την επωνυμία «Ηλεκτρονική Διακυβέρνηση Κοινωνικής Ασφάλισης» (Η.ΔΙ.Κ.Α.
Α.Ε.) και συνταγογραφούν φάρμακα και εξετάσεις που
αποζημιώνει ο Ε.Ο.Π.Υ.Υ., μόνο εφόσον δεν επαρκούν οι
συμβεβλημένοι με τον Ε.Ο.Π.Υ.Υ. ιατροί για την κάλυψη
των ως άνω ελλείψεων.
3. Οι ιδιώτες πάροχοι, όπως δομές της Πρωτοβάθμιας
Φροντίδας Υγείας και κλινικές που συμβάλλονται με τον
Ε.Ο.Π.Υ.Υ., οφείλουν να παρέχουν τις υπηρεσίες τους και
τις δομές τους για την ενίσχυση του Ε.Σ.Υ., αν απαιτείται
για την αντιμετώπιση αναγκών που μπορούν να θέσουν
σε κίνδυνο τη δημόσια υγεία και για τον απολύτως απαραίτητο χρόνο.»
4. Αν οι συμβεβλημένοι με τον Ε.Ο.Π.Υ.Υ. ιδιώτες πάροχοι ή ιδιώτες ιατροί αρνηθούν την παροχή υπηρεσιών
κατ’ εφαρμογή των παρ. 2 και 3, καταγγέλλεται η σύμβασή τους με τον Ε.Ο.Π.Υ.Υ.. Επιπλέον, στους ιδιώτες ιατρούς
που αρνούνται την παροχή υπηρεσιών κατ’ εφαρμογή
των ως άνω παραγράφων, είτε είναι συμβεβλημένοι
με τον Ε.Ο.Π.Υ.Υ. είτε όχι, αποκλείεται η πρόσβαση στο
Σύστημα Ηλεκτρονικής Συνταγογράφησης (Σ.Η.Σ.) της
ανώνυμης εταιρείας με την επωνυμία «Ηλεκτρονική Διακυβέρνηση Κοινωνικής Ασφάλισης» (Η.ΔΙ.Κ.Α. Α.Ε.).»
2. Η παρ. 11 του άρθρου 71 του ν. 4931/2022, περί
εξουσιοδοτικών διατάξεων του νόμου αυτού, αντικαθίσταται ως εξής:
«11. Με κοινή απόφαση των Υπουργών Υγείας, Εθνικής
Οικονομίας και Οικονομικών και Ψηφιακής Διακυβέρνησης καθορίζονται: α) η διαδικασία, οι όροι και οι προϋποθέσεις πρόσκλησης και παροχής υπηρεσιών από τους
ιδιώτες ιατρούς και παρόχους, β) οι υποχρεώσεις τους, το
ύψος και ο τρόπος τιμολόγησης της αποζημίωσης των
υπηρεσιών τους, γ) το είδος και η χρονική διάρκεια των
κυρώσεων, το αρμόδιο όργανο, η διαδικασία επιβολής
και γνωστοποίησης αυτών, σε περίπτωση αρνήσεως της
παροχής των υπηρεσιών τους ή εν γένει παραβιάσεως
ή πλημμελούς εκτελέσεως των υποχρεώσεών τους κατά
την παροχή αυτών, καθώς και κάθε τεχνική ή άλλη αναγκαία λεπτομέρεια για την εφαρμογή του άρθρου 56.»
Άρθρο 66
Δυνατότητα διενέργειας ιατρικών πράξεων και
εξέτασης ασθενούς με τη χρήση ψηφιακών
εφαρμογών - Τροποποίηση παρ. 3 άρθρου 1
και παρ. 3 άρθρου 5 ν. 3418/2005
1. Στην παρ. 3 του άρθρου 1 του Κώδικα Ιατρικής Δεοντολογίας (ν. 3418/2005, Α’ 287), περί εννοιών, ορισμών
και πεδίου εφαρμογής του εν λόγω νόμου, προστίθεται
δεύτερο εδάφιο και η παρ. 3 διαμορφώνεται ως εξής:
«3. Στην έννοια της ιατρικής πράξης περιλαμβάνονται
και η συνταγογράφηση, η εντολή για διενέργεια πάσης
φύσεως παρακλινικών εξετάσεων, η έκδοση ιατρικών πιστοποιητικών και βεβαιώσεων και η γενική συμβουλευτική υποστήριξη του ασθενή. Η διενέργεια των ανωτέρω
δύναται να γίνεται και εξ αποστάσεως, μέσω συστήματος
τηλεϊατρικής, με τη χρήση ψηφιακών εφαρμογών.»
2. Στην παρ. 3 του άρθρου 5 του Κώδικα Ιατρικής Δεοντολογίας, περί ιατρικών πιστοποιητικών και ιατρικών
γνωματεύσεων, επέρχονται οι ακόλουθες τροποποιήσεις:
α) στο πρώτο εδάφιο μετά τη λέξη «πιστοποιητικά» διαγράφεται η λέξη «και» και προστίθενται οι λέξεις «και
οι ιατρικές συνταγές», β) προστίθενται νέα εδάφια τρίτο
και έκτο, και η παρ. 3, μετά από νομοτεχνικές βελτιώσεις,
διαμορφώνεται ως εξής:
«3. Τα ιατρικά πιστοποιητικά, οι ιατρικές γνωματεύσεις και οι ιατρικές συνταγές εκδίδονται μετά από προηγούμενη γραπτή ή προφορική αίτηση του προσώπου
στο οποίο αφορούν ή, κατ’ εξαίρεση, τρίτου προσώπου
που έχει έννομο συμφέρον και το αποδεικνύει, καθώς
και όταν αυτό ρητά προβλέπεται στον νόμο. Ειδικά τα
ιατρικά πιστοποιητικά που αφορούν στην παρούσα κατάσταση του ασθενούς προϋποθέτουν την προηγούμενη εξέταση του ασθενούς. Οι ιατρικές γνωματεύσεις και
οι ιατρικές συνταγές εκδίδονται μετά από εξέταση του
ασθενούς, η οποία δύναται να πραγματοποιείται είτε
δια ζώσης είτε εξ αποστάσεως μέσω συστήματος τηλεϊατρικής, με τη χρήση ψηφιακών εφαρμογών. Η έκδοση
αναληθών ιατρικών πιστοποιητικών συνιστά πειθαρχικό
και ποινικό αδίκημα σύμφωνα με τις κείμενες διατάξεις.
Ιδιώτες ιατροί που εκδίδουν ιατρικά πιστοποιητικά ή
μετέχουν σε επιτροπές που τα εκδίδουν, θεωρούνται
υπάλληλοι κατά την έννοια που έχει ο όρος στον Ποινικό
Κώδικα. Με απόφαση του Υπουργού Υγείας καθορίζονται και οι προϋποθέσεις και η διαδικασία εφαρμογής
του συστήματος τηλεϊατρικής για την εξέταση και τη
συνταγογράφηση του τρίτου εδαφίου.»
Άρθρο 67
Προσθήκη των ιατρικών ειδικοτήτων της
χειρουργικής θώρακος, της νευρολογίας και
της νευροχειρουργικής στις προβλεπόμενες
ειδικότητες για την κατάληψη θέσεων
Μονάδων Εντατικής Θεραπείας (Μ.Ε.Θ.) -
Τροποποίηση άρθρου 32 ν. 4461/2017
Στο πρώτο εδάφιο του άρθρου 32 του ν. 4461/2017
(Α’ 38), περί της κατάληψης θέσεων Μονάδων Εντατικής
Θεραπείας (Μ.Ε.Θ.), προστίθενται οι ιατρικές ειδικότητες της χειρουργικής θώρακος, της νευρολογίας και της
νευροχειρουργικής στις ήδη προβλεπόμενες ειδικότητες
για την κατάληψη θέσεων ειδικευμένων ιατρών κλάδου
Ε.Σ.Υ. στις Μονάδες Εντατικής Θεραπείας (Μ.Ε.Θ.) και το
άρθρο 32 διαμορφώνεται ως εξής:
«Άρθρο 32
Κατάληψη θέσεων Μονάδων
Εντατικής Θεραπείας (Μ.Ε.Θ.)
Για την κατάληψη θέσεων ειδικευμένων ιατρών κλάδου
Ε.Σ.Υ. στις Μονάδες Εντατικής Θεραπείας (Μ.Ε.Θ.) απαιτείται η κατοχή του τίτλου μιας από τις ειδικότητες της
παθολογίας ή της καρδιολογίας ή της αναισθησιολογίας
ή της πνευμονολογίας-φυματολογίας ή χειρουργικής ή
νεφρολογίας ή χειρουργικής θώρακος ή νευρολογίας ή
νευροχειρουργικής και η συνδρομή των προϋποθέσεων
του άρθρου 84 του ν. 2071/1992.
Τα παραπάνω ισχύουν και για όσες προκηρύξεις έχουν
εκδοθεί πριν την έναρξη ισχύος του παρόντος.
Η προκήρυξη θέσεων ειδικευμένων ιατρών κλάδου
Ε.Σ.Υ. για τη στελέχωση των Μονάδων Εντατικής Θεραπείας (Μ.Ε.Θ.) δύναται, μετά από σχετική αιτιολογημένη
εισήγηση του Διοικητικού Συμβουλίου του νοσοκομείου,
να εγκρίνεται από τον Υπουργό Υγείας και να διενεργείται μόνο για μία (1) ή ορισμένες, από τις προβλεπόμενες
ως αναγκαίες, ειδικότητες του πρώτου εδαφίου.»
Άρθρο 68
Καθορισμός των παθήσεων για τον διορισμό
επαγγελματιών υγείας που πάσχουν από
παθήσεις - Τροποποίηση παρ. 11 άρθρου 20
ν. 2519/1997
Στην παρ. 11 του άρθρου 20 του ν. 2519/1997 (Α’ 165),
περί εκπαίδευσης, μετεκπαίδευσης και ειδίκευσης ιατρών και άλλων επιστημόνων υγείας, οι λέξεις «μετά
συνοδού διαβητικής αμφιβληστροειδοπάθειας» αντικαθίστανται από τις λέξεις «τύπου 1» και η παρ. 11 διαμορφώνεται ως εξής:
«11. Οι διατάξεις της παραγράφου 1 του άρθρου 9
του ν. 2194/1994 (Α’ 94) ισχύουν και για τους ιατρούς
που πάσχουν από σακχαρώδη διαβήτη τύπου 1 ή λευχαιμία ή μυοκαρδιοπάθεια ή σκλήρυνση κατά πλάκας,
μετά κλινικής αποδεδειγμένης συμπτωματολογίας,
καθώς και για τους καρκινοπαθείς και τους πάσχοντες
από νεφρική ανεπάρκεια, προκειμένου να ειδικευθούν
ως υπεράριθμοι στην ειδικότητα και το νοσοκομείο της
επιλογής τους, σύμφωνα με τις ανάγκες και τις εκπαιδευτικές δυνατότητες των κλινικών,των τμημάτων και των
εργαστηρίων του νοσοκομείου αυτού.»
Άρθρο 69
Σύσταση Επιτροπής ως αρμόδιας αρχής για
τους Κοινοποιημένους Οργανισμούς για
τα ιατροτεχνολογικά προϊόντα (άρθρο 35
Κανονισμού (ΕΕ) 2017/745 και άρθρο 31
Κανονισμού (ΕΕ) και 2017/746)
1. Συστήνεται στο Υπουργείο Υγείας Επιτροπή ως
αρμόδια αρχή για την άσκηση των δραστηριοτήτων
αξιολόγησης της συμμόρφωσης δυνάμει: α) του Κανονισμού (ΕΕ) 2017/745 του Ευρωπαϊκού Κοινοβουλίου και
του Συμβουλίου της 5ης Απριλίου 2017 για τα ιατροτεχνολογικά προϊόντα, για την τροποποίηση της Οδηγίας 2001/83/ΕΚ, του Κανονισμού (ΕΚ) 178/2002 και του
Κανονισμού (ΕΚ) 1223/2009 και για την κατάργηση των
Οδηγιών του Συμβουλίου 90/385/ΕΟΚ και 93/42/ΕΟΚ και
β) του Κανονισμού (ΕΕ) 2017/746 του Ευρωπαϊκού Κοινοβουλίου και του Συμβουλίου, της 5ης Απριλίου 2017,
για τα in vitro διαγνωστικά ιατροτεχνολογικά προϊόντα
και για την κατάργηση της οδηγίας 98/79/ΕΚ και της απόφασης 2010/227/ΕΕ της Επιτροπής (L 117).
2. Η Επιτροπή αποτελεί αυτοτελή διοικητική υπηρεσία, η οποία υπάγεται απευθείας στον Υπουργό Υγείας,
συγκροτείται με απόφασή του και αποτελείται από επτά
(7) τακτικά μέλη, μεταξύ των οποίων και ο Πρόεδρος,
ως εξής:
α) έναν (1) γιατρό με πενταετή εμπειρία και καλή γνώση αγγλικών,
β) έναν (1) δικηγόρο, παρ’ Εφέταις και καλή γνώση
αγγλικών,
γ) δύο (2) μηχανικούς (μηχανολόγοι, χημικοί, ηλεκτρολόγοι, βιοϊατροί, ηλεκτρονικοί ή λοιπών συναφών ειδικοτήτων) με τριετή εμπειρία και καλή γνώση αγγλικών,
δ) έναν (1) φαρμακοποιό με πενταετή εμπειρία και
καλή γνώση αγγλικών,
ε) έναν (1) βιοτεχνολόγο ή βιολόγο με τριετή εμπειρία
και καλή γνώση αγγλικών και,
στ) έναν (1) φυσικό ή βιοφυσικό με τριετή εμπειρία και
καλή γνώση αγγλικών.
Η Επιτροπή υποστηρίζεται από δύο (2) γραμματείς,
υπαλλήλους του Υπουργείου Υγείας. Τα μέλη της Επιτροπής και οι γραμματείς αμείβονται σύμφωνα με το άρθρο
21 του ν. 4354/2015 (Α’ 176).
3. Η Επιτροπή είναι αρμόδια για την εισήγηση προς
τον Υπουργό Υγείας ως προς την έκδοση απόφασης κοινοποίησης, για την αξιολόγηση της συμμόρφωσης σύμφωνα με τους ως άνω Κανονισμούς, για την οργάνωση
και εκτέλεση των απαραίτητων διαδικασιών εκτίμησης,
ορισμού και κοινοποίησης των οργανισμών εκτίμησης
συμμόρφωσης και για την παρακολούθηση των κοινοποιημένων οργανισμών, καθώς και των υπεργολάβων
και των θυγατρικών εταιρειών αυτών.
4. Με την απόφαση της παρ. 2 δύνανται να εξειδικεύονται οι αρμοδιότητες και ο τρόπος λειτουργίας της Επιτροπής, οι ειδικές υποχρεώσεις των μελών και κάθε άλλο
θέμα σχετικό με την άσκηση του έργου της.
Άρθρο 70
Υποχρεωτική ανίχνευση του διατροφικού
κινδύνου (nutritional risk screening) των
ασθενών στα νοσηλευτικά ιδρύματα που
ανήκουν στο Εθνικό Σύστημα Υγείας ή στον
ιδιωτικό τομέα, καθώς και στα νοσηλευτικά
ιδρύματα/μονάδες που παρέχουν διατροφική
φροντίδα και υποστήριξη, είτε ανήκουν στο
Εθνικό Σύστημα Υγείας είτε στον ιδιωτικό
τομέα - Προσθήκη παρ. 2Α στο άρθρο 134
του ν. 4052/2012
Στο άρθρο 134 του ν. 4052/2012 (Α’ 41), περί της δημιουργίας τμήματος κλινικής διατροφής, προστίθεται
παρ. 2Α ως εξής:
«2Α. Στα νοσηλευτικά ιδρύματα που ανήκουν στο Ε.Σ.Υ.
ή στον ιδιωτικό τομέα, καθώς και στα νοσηλευτικά ιδρύματα/μονάδες που παρέχουν διατροφική φροντίδα και
υποστήριξη, είτε ανήκουν στο Ε.Σ.Υ. είτε στον ιδιωτικό
τομέα, εφόσον διαθέτουν διατροφολόγους, καθιερώνεται ως υποχρεωτική η ανίχνευση του διατροφικού κινδύνου (nutritional risk screening) των νοσηλευόμενων
ασθενών. Η ανίχνευση πραγματοποιείται με τη χρήση
ερωτηματολογίων βάσει των βέλτιστων επιστημονικών
πρακτικών εντός των πρώτων είκοσι τεσσάρων (24)
ωρών από την εισαγωγή του ασθενούς από το εφημερεύον προσωπικό της αντίστοιχης κλινικής. Το αποτέλεσμά της καταχωρίζεται στον ηλεκτρονικό ιατρικό
φάκελο του ασθενούς και, εφόσον υπάρχει δυνατότητα,
στο Ενιαίο Πληροφοριακό Σύστημα για την Υποστήριξη
των Επιχειρησιακών Λειτουργιών Μονάδων Υγείας του
Εθνικού Συστήματος Υγείας. Εάν από την ανίχνευση προκύψει ότι ο ασθενής είναι υψηλού ή μέτριου διατροφικού
κινδύνου, ενημερώνεται η Ομάδα Υποστήριξης Θρέψης
και, αν δεν υφίσταται τέτοια Ομάδα, το Τμήμα Κλινικής
Διατροφής του Νοσοκομείου και εισηγείται εντός είκοσι
τεσσάρων (24) ωρών το κατάλληλο πλάνο διατροφικής
υποστήριξης και θεραπείας, σύμφωνα με την παρ. 3.
Στους ασθενείς που αξιολογούνται ως χαμηλού διατροφικού κινδύνου, η διαδικασία επαναλαμβάνεται το
αργότερο κατά την έβδομη (7η) ημέρα νοσηλείας. Η
ανίχνευση του πρώτου εδαφίου αποτελεί προϋπόθεση
για την κάλυψη των εξόδων νοσηλείας από τον Εθνικό
Οργανισμό Παροχής Υπηρεσιών Υγείας (Ε.Ο.Π.Π.Υ.) ή
άλλο φορέα του Δημοσίου, καθώς και για την κατ’ οίκον έγκριση αποζημίωσης παροχών ιατροτεχνολογικού
υλικού και σκευασμάτων ειδικής διατροφής, όπως αυτά
προβλέπονται στον Ενιαίο Κανονισμό Παροχών Υγείας, η
μη τήρηση της οποίας επιβαρύνει τα νοσηλευτικά ιδρύματα του πρώτου εδαφίου.»
Άρθρο 71
Δυνατότητα επιβολής πρόσθετης έκπτωσης
σε φάρμακα υψηλού κόστους - Τροποποίηση
παρ. 2Α άρθρου 87 ν. 4472/2017
Στο δεύτερο εδάφιο της παρ. 2Α του άρθρου 87 του
ν.  4472/2017 (Α’  74), περί φαρμακευτικής δαπάνης
του Εθνικού Οργανισμού Παροχής Υπηρεσιών Υγείας,
μετά από τις λέξεις «συμφωνίες του άρθρου 254 του
ν. 4512/2018 (Α’ 5),» προστίθενται οι λέξεις «τα φάρμακα, για τα οποία το ποσό της επιστροφής (rebate) του
άρθρου 35 του ν. 3918/2011 (Α’ 31), όπως ορίζεται στο
άρθρο 20 του ν. 4931/2022 (Α’ 94), έχει δείκτρια συνάρτησης ΙΜονάδ ίση με ένα (1),» και η παρ. 2Α διαμορφώνεται
ως εξής:
«2Α. Από 1ης.1.2022 δύναται να επιβάλλεται σε βάρος
των Κατόχων, Άδειας Κυκλοφορίας (Κ.Α.Κ.) ή των φαρμακευτικών εταιρειών πρόσθετη έκπτωση ποσοστού
έως τρία τοις εκατό (3%) επί της τιμής παραγωγού για τα
φάρμακα υψηλού κόστους της παρ. 2 του άρθρου 12 του
ν. 3816/2010 (Α’ 6), για τα φάρμακα που ταξινομούνται
μόνα τους σε υποομάδα (cluster) θεραπευτικής κατηγορίας του Καταλόγου Αποζημιούμενων Φαρμάκων, σύμφωνα με το Ανατομικό-Θεραπευτικό-Χημικό Σύστημα
Ταξινόμησης [Anatomical Therapeutic Chemical (ΑTC)
Classification System] του Παγκόσμιου Οργανισμού Υγείας, καθώς και για τα φάρμακα που ταξινομούνται στις
μεγαλύτερες σε μέγεθος δαπάνης θεραπευτικές κατηγορίες (cluster ATC4) του Καταλόγου Αποζημιούμενων
Φαρμάκων, σύμφωνα με το ίδιο Σύστημα Ταξινόμησης.
Από την εφαρμογή της παρούσας εξαιρούνται τα φάρμακα για τα οποία έχουν συναφθεί οι συμφωνίες του
άρθρου 254 του ν. 4512/2018 (Α’ 5), τα φάρμακα, για τα
οποία το ποσό της επιστροφής (rebate) του άρθρου 35
του ν. 3918/2011 (Α’ 31), όπως ορίζεται στο άρθρο 20
του ν. 4931/2022 (Α’ 94), έχει δείκτρια συνάρτησης ΙΜονάδ ίση με ένα (1), καθώς και τα φάρμακα με Κόστος
Ημερήσιας Θεραπείας (Κ.Η.Θ.) μικρότερο από ή ίσο με
είκοσι λεπτά του ευρώ (0,20). Με κοινή απόφαση των
Υπουργών Υγείας και Εθνικής Οικονομίας και Οικονομικών, η οποία εκδίδεται μετά από πρόταση του Δ.Σ. του
Ε.Ο.Π.Υ.Υ., κατόπιν γνώμης της Επιτροπής του άρθρου
15 της υπό στοιχεία οικ. 3457/14.1.2014 απόφασης του
Υπουργού Υγείας (Β’ 64), περί της τιμολόγησης των φαρμάκων, ρυθμίζεται κάθε ζήτημα σχετικά με την εφαρμογή της παρούσας, όπως το ποσοστό της πρόσθετης
έκπτωσης, ο τρόπος υπολογισμού του, τα κριτήρια επιβολής του, όπως η επιβάρυνση της φαρμακευτικής δαπάνης του Ε.Ο.Π.Υ.Υ. από έκαστο των φαρμάκων των ως
άνω κατηγοριών, η διαδικασία επιβολής και είσπραξής
του και η χρονική διάρκεια του μέτρου και εξειδικεύεται
κάθε αναγκαία λεπτομέρεια.»
Άρθρο 72
Καθορισμός ποσού έκπτωσης (rebate) για τα
ιατροτεχνολογικά προϊόντα και τα προϊόντα
αντιδραστηρίων που προμηθεύονται τα
νοσοκομεία του Εθνικού Συστήματος Υγείας
και οι αποκεντρωμένες μονάδες αυτών, το
Ωνάσειο Καρδιοχειρουργικό Κέντρο, το
Νοσοκομείο Παπαγεωργίου και όλα τα
δημόσια νοσοκομεία
1. Για κάθε ιατροτεχνολογικό προϊόν και προϊόν
αντιδραστηρίων, πλην των μηχανημάτων που χρησιμοποιούνται για την πρόληψη, διάγνωση ασθενειών ή
νοσημάτων ή για την ανίχνευση, μέτρηση της δομής ή
λειτουργίας του σώματος για κάποιον ιατρικό σκοπό, που
προμηθεύονται με δημόσια σύμβαση, μέσω της Εθνικής
Κεντρικής Αρχής Προμηθειών Υγείας ή άλλης αρμόδιας
αναθέτουσας αρχής ή απευθείας, τα νοσοκομεία του
Εθνικού Συστήματος Υγείας και οι αποκεντρωμένες μονάδες αυτών, το Ωνάσειο Καρδιοχειρουργικό Κέντρο, το
Νοσοκομείο Παπαγεωργίου, καθώς και όλα τα δημόσια
νοσοκομεία, καθιερώνεται κλιμακούμενο ποσό έκπτωσης (rebate) έως επτά τοις εκατό (7%).
2. Ως βάση υπολογισμού του ποσού έκπτωσης της
παρ. 1 που αντιστοιχεί σε κάθε προμηθευτή των παραπάνω προϊόντων και ανά νοσοκομείο, ορίζεται ο όγκος
του τζίρου ανά προμηθευτή και ανά νοσοκομείο, του
προηγούμενου τριμήνου, βάσει του αθροίσματος των
τιμολογίων που εκδίδουν οι προμηθευτές προς τα νοσοκομεία της παρ. 1, με τα οποία συμβάλλονται σε κάθε
ένα χωριστά. Ο υπολογισμός, η επιβολή και η είσπραξη
του ποσού της έκπτωσης της παρ. 1 πραγματοποιούνται
από τον εκάστοτε φορέα που διενεργεί την προμήθεια.
3. Ο φορέας που διενήργησε την προμήθεια, δύναται
να συμψηφίζει με απόφαση του αρμοδίου οργάνου του
τα οφειλόμενα από τους προμηθευτές ιατροτεχνολογικών προϊόντων ή προϊόντων αντιδραστηρίων ποσά που
προκύπτουν από την υποχρέωση έκπτωσης (rebate) του
παρόντος, με ισόποσες οφειλές της προς αυτούς.
4. Σε περίπτωση μη έγκαιρης απόδοσης του ποσού έκπτωσης της παρ. 1, αυτό εισπράττεται με τη διαδικασία του
Κώδικα Είσπραξης Δημοσίων Εσόδων (ν. 4978/2022, Α’ 190).
5. Τα ιατροτεχνολογικά προϊόντα και προϊόντα αντιδραστηρίων, για τα οποία δεν αποδόθηκε το ποσό της
έκπτωσης της παρ. 1, δεν εξοφλούνται.
6. Με κοινή απόφαση των Υπουργών Υγείας και Εθνικής Οικονομίας και Οικονομικών, ύστερα από πρόταση του Διοικητικού Συμβουλίου της Εθνικής Κεντρικής
Αρχής Προμηθειών Υγείας, καθορίζονται το ποσό της
έκπτωσης, η αναπροσαρμογή αυτού, ο τρόπος και ο
χρόνος υπολογισμού και επιβολής του, τυχόν εξαιρέσεις
κατηγοριών των ανωτέρω προϊόντων από την υποχρέωση ποσού έκπτωσης, καθώς και κάθε άλλο αναγκαίο
ειδικότερο ζήτημα για την εφαρμογή του παρόντος.
Άρθρο 73
Ένταξη μη αποζημιούμενων φαρμάκων και
φαρμάκων με προέγκριση μέσω Συστήματος
Ηλεκτρονικής Προέγκρισης Φαρμάκων στο
Σύστημα Ηλεκτρονικής Συνταγογράφησης
του Φορέα «Ηλεκτρονική Διακυβέρνηση
Κοινωνικής Ασφάλισης - Η.ΔΙ.Κ.Α. Α.Ε.»
Στο άρθρο 3 του ν. 3892/2010 (Α’ 189) προστίθεται
παρ. 3α ως εξής:
«3α. Στο Σύστημα Ηλεκτρονικής Συνταγογράφησης
(Σ.Η.Σ.) του Φορέα «Ηλεκτρονική Διακυβέρνηση Κοινωνικής Ασφάλισης Ανώνυμη Εταιρεία» (Η.ΔΙ.Κ.Α. Α.Ε.) εντάσσονται τόσο τα αποζημιούμενα όσο και τα μη αποζημιούμενα φάρμακα που χορηγούνται με ιατρική συνταγή. Τα μη
αποζημιούμενα φάρμακα εντάσσονται στο Σ.Η.Σ. με συμμετοχή του ασθενούς εκατό τοις εκατό (100%). Τα μη αποζημιούμενα σκευάσματα συνταγογραφούνται με εμπορική
ονομασία. H συνταγογράφηση των εν λόγω σκευασμάτων δεν προσμετράται στο όριο του δεκαπέντε τοις εκατό
(15%) των επιτρεπτών αποκλίσεων της συνολικής συνταγογράφησης του κάθε γιατρού στη διάρκεια του έτους
που προβλέπεται βάσει της υπό στοιχεία ΕΜΠ4/18.11.2012
(Β’ 3057) απόφασης του Αναπληρωτή Υπουργού Υγείας,
όπως εκάστοτε ισχύει. Η Διεύθυνση Φαρμάκου του Υπουργείου Υγείας αποστέλλει στην Η.ΔΙ.Κ.Α. Α.Ε. κατάλογο με
τα αποζημιούμενα και μη αποζημιούμενα φάρμακα που
χορηγούνται με ιατρική συνταγή και περιλαμβάνονται στο
ισχύον Δελτίο Τιμών Φαρμάκων και επικαιροποιεί αυτόν
κάθε φορά που δημοσιεύεται νέο Δελτίο Τιμών Φαρμάκων,
υποχρεούται δε να παρέχει κάθε επιπλέον απαιτούμενο
στοιχείο για την ένταξη στο Σ.Η.Σ. των ως άνω φαρμάκων.
Η παρούσα δεν εφαρμόζεται στα εν δυνάμει αποζημιούμενα φάρμακα, τα οποία εξαιρούνται από το Σ.Η.Σ., εκτός
εάν υπάρχει προέγκριση μέσω του Συστήματος Ηλεκτρονικής Προέγκρισης Φαρμάκων του Εθνικού Οργανισμού
Παροχής Υπηρεσιών Υγείας, βάσει της περ. δ) της παρ. 1
του άρθρου 265 του ν. 4512/2018 (Α’ 5).»
Άρθρο 74
Δυνατότητα άσκησης κλινικών καθηκόντων
ομότιμων και αφυπηρετησάντων καθηγητών
ιατρικών σχολών Ανώτατων Εκπαιδευτικών
Ιδρυμάτων, πανεπιστημιακών κλινικών και
εργαστηρίων
Ομότιμοι ή αφυπηρετήσαντες Καθηγητές των Ανώτατων Εκπαιδευτικών Ιδρυμάτων (Α.Ε.Ι.) δύναται να
ασκούν κλινικό ή εργαστηριακό έργο σε πανεπιστημιακές κλινικές ή πανεπιστημιακά εργαστήρια, που
είναι εγκατεστημένα σε πανεπιστημιακά νοσοκομεία
ή νοσοκομεία του Εθνικού Συστήματος Υγείας, για τρία
(3) επιπλέον ακαδημαϊκά έτη μετά από την αφυπηρέτησή τους. Για την εφαρμογή του πρώτου εδαφίου
απαιτείται απόφαση της Συγκλήτου του οικείου Α.Ε.Ι.
μετά από εισήγηση της Συνέλευσης του οικείου Τμήματος, η οποία εκδίδεται για κάθε ακαδημαϊκό έτος
κατόπιν σχετικής αίτησης των ανωτέρω ενδιαφερόμενων. Το κλινικό ή εργαστηριακό έργο καθορίζεται
ανά ακαδημαϊκό έτος από τον Διευθυντή της Κλινικής
ή του Εργαστηρίου.
Άρθρο 75
Aνώτατο όριο συσκευασίας τελικών
προϊόντων φαρμακευτικής κάνναβης με τη
μορφή του ξηρού ανθού συσκευασίας με
σκοπό την εξαγωγή τους για ιατρικούς και
φαρμακευτικούς σκοπούς - Τροποποίηση
παρ. 1 άρθρου 2ΙΒ του ν. 4139/2013
Στο πρώτο εδάφιο της παρ. 1 του άρθρου 2ΙΒ του
ν. 4139/2013 (Α’ 74), περί άδειας παραγωγής αποκλειστικά για εξαγωγή τελικών προϊόντων φαρμακευτικής κάνναβης με τη μορφή του ξηρού ανθού,
επέρχονται οι ακόλουθες τροποποιήσεις: α) η φράση
«έως πενήντα (50) γραμμαρίων» αντικαθίσταται από
τη φράση «έως πεντακοσίων (500) γραμμαριών», β)
μετά από τις λέξεις «ή ενδιάμεσο προϊόν» προστίθενται οι λέξεις «ή δραστική ουσία» και η παρ. 1 διαμορφώνεται ως εξής:
«1. Η αίτηση για την έκδοση άδειας παραγωγής
αποκλειστικά για εξαγωγή επιτρέπεται να αφορά στην
παραγωγή τελικών προϊόντων φαρμακευτικής κάνναβης με τη μορφή του ξηρού ανθού συσκευασίας έως
πεντακοσίων (500) γραμμαρίων με σκοπό την εξαγωγή τους για ιατρικούς και φαρμακευτικούς σκοπούς,
ανεξάρτητα αν στη χώρα εισαγωγής προορίζονται να
χρησιμοποιηθούν ως τελικό ή ενδιάμεσο προϊόν ή δραστική ουσία ή πρώτη ύλη για ιατρικούς και φαρμακευτικούς σκοπούς και ανεξαρτήτως των θεραπευτικών
ενδείξεών τους.
Στην περίπτωση αυτή, εκτός των δικαιολογητικών
της παρ. 1 του άρθρου 2ΙΑ, ο αιτών προσκομίζει στον
Ε.Ο.Φ.:
α) τεκμηριωμένη συμφωνία του ανθού κάνναβης
με τα γενικά κείμενα της ευρωπαϊκής φαρμακοποιίας
και αναφορά σε μεθόδους, μικροβιολογική ποιότητα,
αφλατοξίνες, βαρέα μέταλλα, φυτοφάρμακα, αλκαλοειδή πυρρολιζιδίνης ή, ελλείψει αυτής, με τα γενικά
κείμενα εθνικής φαρμακοποιίας άλλου κράτους μέλους της Ε.Ε. ή φαρμακοποιίας τρίτης χώρας, όπως
οι Η.Π.Α.,
β) περιγραφή της παραγωγικής διαδικασίας του προϊόντος αποξηραμένου ανθού και επικύρωση της αξιοπιστίας της,
γ) τη βεβαίωση της Διεύθυνσης Αδειοδότησης Επιχειρήσεων και Επιχειρηματικών Πάρκων της Γενικής
Γραμματείας Βιομηχανίας, σύμφωνα με το άρθρο 2ΙΓ.»
Άρθρο 76
Δυνατότητα απασχόλησης στον ιδιωτικό τομέα
και για ειδικευόμενους, επικουρικούς ιατρούς
και ιατρούς του Εθνικού Κέντρου Άμεσης
Βοήθειας - Τροποποίηση περ. α’ παρ. 1
άρθρου 11 ν. 2889/2001
Στην περ. α’ της παρ. 1 του άρθρου 11 του ν. 2889/2001
(Α’ 37), περί της πλήρους και αποκλειστικής απασχόλησης των ιατρών του Εθνικού Συστήματος Υγείας, επέρχονται οι ακόλουθες τροποποιήσεις: α) στην υποπερ. αα’:
αα) στο πρώτο και στο πέμπτο εδάφιο προστίθενται οι
λέξεις «οι ειδικευόμενοι, οι επικουρικοί και οι ιατροί του
Εθνικού Κέντρου Άμεσης Βοήθειας (ΕΚΑΒ)», αβ) στο τέταρτο εδάφιο προστίθενται οι λέξεις «τους ειδικευόμενους και επικουρικούς ιατρούς και τους ιατρούς του
ΕΚΑΒ του πρώτου εδαφίου», β) στην υποπερ. αβ: βα)
στο πρώτο εδάφιο μετά τις λέξεις «ή του Προέδρου του
Νοσοκομείου» προστίθενται οι λέξεις «ή του Προέδρου
του ΕΚΑΒ», ββ) στο στοιχείο ΙΙ του τρίτου εδαφίου μετά
τις λέξεις «και των εφημεριών του Νοσοκομείου» προστίθενται οι λέξεις «ή του ΕΚΑΒ», γ) στο πρώτο εδάφιο της
υποπερ. αγ’ μετά τις λέξεις «ή ο Πρόεδρος του Νοσοκομείου» προστίθενται οι λέξεις «ή ο πρόεδρος του ΕΚΑΒ»,
δ) στο πρώτο εδάφιο της υποπερ. αδ’ μετά τις λέξεις «ή
του Προέδρου του νοσοκομείου» προστίθενται οι λέξεις
«ή του προέδρου του ΕΚΑΒ)» και ε) στο δεύτερο εδάφιο
της υποπερ. αε’ μετά τη λέξη «ιατρούς» προστίθενται
οι λέξεις «της παρούσας» και η περ. α’ διαμορφώνεται
ως εξής:
«α. αα). Οι ιατροί του κλάδου του Εθνικού Συστήματος
Υγείας (Ε.Σ.Υ.), οι ειδικευόμενοι και επικουρικοί ιατροί και
οι ιατροί του Εθνικού Κέντρου Άμεσης Βοήθειας (ΕΚΑΒ)
είναι πλήρους και αποκλειστικής απασχόλησης. Η λειτουργία ιδιωτικού ιατρείου εντός ή εκτός του νοσοκομείου ή του κέντρου υγείας ή η με οποιονδήποτε τρόπο
απασχόληση στον ιδιωτικό τομέα αποτελεί, εκτός από
το παράπτωμα της περ. (α) της παρ. 1 του άρθρου 77
του ν. 2071/1992 (Α’ 123), το πειθαρχικό παράπτωμα της
αναξιοπρεπούς ή ανάρμοστης ή ανάξιας για υπάλληλο
συμπεριφοράς εντός ή εκτός υπηρεσίας, της περ. ε) της
παρ. 1 του άρθρου 107 του Κώδικα Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.
(ν. 3528/2007, Α’ 26) και συνεπάγεται την άμεση θέση του
παραβάτη σε κατάσταση αναστολής καθηκόντων, κατά
το άρθρο 104 του ιδίου Κώδικα, με απόφαση του Διοικητή της οικείας Διοίκησης Υγειονομικής Περιφέρειας
(Δ.Υ.ΠΕ.). Η απόφαση του πρώτου εδαφίου δεν απαιτείται
να έχει περαιτέρω αιτιολογία εκτός από τη διαπίστωση
της παράβασης, καθώς και την παραπομπή του υπαιτίου
στο αρμόδιο πειθαρχικό συμβούλιο με το ερώτημα της
οριστικής παύσης.
Κατ’ εξαίρεση, δεν συνιστά πειθαρχικό παράπτωμα για
τους ιατρούς του Ε.Σ.Υ. τους ειδικευόμενους και επικουρικούς ιατρούς και τους ιατρούς του ΕΚΑΒ του πρώτου
εδαφίου, σε χρόνο εκτός του τακτικού ωραρίου τους
και των εφημεριών, να ασκούν ιδιωτικό έργο, υπό την
προϋπόθεση ότι αναλαμβάνουν τις ασφαλιστικές και
φορολογικές υποχρεώσεις για το συγκεκριμένο διάστημα απασχόλησης. Ειδικότερα, οι ιατροί του Ε.Σ.Υ., οι ειδι
κευόμενοι και επικουρικοί ιατροί και οι ιατροί του ΕΚΑΒ
δύνανται να διατηρούν ιδιωτικό ιατρείο, να παρέχουν
ιατρικές υπηρεσίες συμπεριλαμβανόμενης και αυτής του
συμβούλου ή εμπειρογνώμονος/τεχνικού συμβούλου
και για θέματα εκπαίδευσης/επιμόρφωσης/εποπτείας
των επαγγελματιών υγείας, οργάνωσης διαλέξεων και
επιστημονικών εκδηλώσεων, συγγραφής επιστημονικών
άρθρων, ιατρικών ενημερώσεων υγείας για νοσολογικές
οντότητες, σε ιδιωτική κλινική ή ιδιωτικό διαγνωστικό ή
θεραπευτικό εργαστήριο ή φαρμακευτικές επιχειρήσεις,
ή εταιρείες ιατροτεχνολογικών προϊόντων και γενικότερα σε κάθε είδους ιδιωτικές επιχειρήσεις που παρέχουν
ή καλύπτουν υπηρεσίες υγείας υπό την προϋπόθεση
χορήγησης σε αυτούς σχετικής άδειας σύμφωνα με τη
διαδικασία της παρούσας. Οι ως άνω ιατρικές υπηρεσίες
δεν παρέχονται με σχέση μισθωτής εργασίας.
Επίσης, μέλη Διδακτικού Ερευνητικού Προσωπικού
(Δ.Ε.Π.) και μέλη Εργαστηριακού Διδακτικού Προσωπικού (Ε.ΔΙ.Π.) των Ανώτατων Εκπαιδευτικών Ιδρυμάτων
(Α.Ε.Ι.) που είναι ιατροί και τοποθετούνται σε πανεπιστημιακές κλινικές ή πανεπιστημιακά εργαστήρια ή μονάδες
Τμημάτων ή Σχολών Επιστημών Υγείας των Α.Ε.Ι., που
είναι εγκατεστημένες σε νοσοκομεία του Εθνικού Συστήματος Υγείας (Ε.Σ.Υ.) ή σε πανεπιστημιακά νοσοκομεία
που εποπτεύονται από το Υπουργείο Παιδείας, Θρησκευμάτων και Αθλητισμού ή στην ανώνυμη εταιρεία με την
επωνυμία «ΑΓΙΑ ΤΡΙΑΣ Α.Ε.» και τον διακριτικό τίτλο «ΕΥΓΕΝΙΔΕΙΟ ΘΕΡΑΠΕΥΤΗΡΙΟ», δύνανται να παρέχουν τις
υπηρεσίες της παρούσας, τηρουμένης της διαδικασίας
χορήγησης της ειδικής άδειας και των προϋποθέσεων
που προβλέπονται στην παρ. 4 του παρόντος και με την
επιφύλαξη του άρθρου 159 του ν. 4957/2022 (Α’ 141).
Ειδικά οι προσωπικοί ιατροί του κλάδου ιατρών Ε.Σ.Υ.
εξαιρούνται από τη δυνατότητα παροχής ιδιωτικού έργου προς τον εγγεγραμμένο σε αυτούς πληθυσμό, όπως
αυτός καθορίζεται κατ’ εφαρμογή της παρ. 5 του άρθρου
5 του ν. 4238/2014 (Α’ 38).
αβ) Η άδεια για την άσκηση ιδιωτικού έργου χορηγείται με αιτιολογημένη απόφαση του Διοικητή ή του
Προέδρου του Νοσοκομείου, ή του Προέδρου του ΕΚΑΒ
ή του Διοικητή της αρμόδιας Υγειονομικής Περιφέρειας, όταν πρόκειται για Κέντρο Υγείας και κάθε διασυνδεόμενη με αυτό Μονάδα Υγείας, κατόπιν αίτησης του
ενδιαφερόμενου ιατρού. Οι αιτήσεις υποβάλλονται το
δεύτερο δεκαπενθήμερο του μηνός Δεκεμβρίου και το
δεύτερο δεκαπενθήμερο του μηνός Μαΐου και αφορούν,
αντιστοίχως, στο πρώτο εξάμηνο του επόμενου έτους
και στο δεύτερο εξάμηνο αυτού. Η χορήγηση της ανωτέρω άδειας άσκησης του ιδιωτικού έργου παρέχεται
υπό τις προϋποθέσεις: i) της μη άσκησης κλινικού έργου
σε ασθενείς που εξετάστηκαν στα τακτικά ιατρεία του
Νοσοκομείου ή του Κέντρου Υγείας και κάθε διασυνδεόμενης με αυτό Μονάδας Υγείας από τον ίδιο ιατρό
ή σε όσους ασθενείς βρίσκονται στην ενιαία λίστα χειρουργείου και ii) της μη διατάραξης, διαφοροποίησης ή
παραβίασης της εύρυθμης ολοήμερης, πέραν του τακτικού ωραρίου, λειτουργίας και των εφημεριών του Νοσοκομείου, ή του ΕΚΑΒ ή της αντίστοιχης λειτουργίας του
Κέντρου Υγείας, του αριθμού των ανά κλινική χειρουργικών επεμβάσεων, του αριθμού των ιατρικών επισκέψεων, των διαγνωστικών και επεμβατικών πράξεων και
των παρακλινικών εξετάσεων. Ειδικότερα, λαμβάνονται
υπόψη: α) για τους ιατρούς του παθολογικού τομέα, ο
αριθμός των τακτικών ιατρείων που έχουν διενεργηθεί
από το σύνολο των υπηρετούντων ιατρών της κλινικής/
του Κέντρου Υγείας, β) για τους ιατρούς του χειρουργικού τομέα, ο αριθμός και η βαρύτητα των χειρουργικών
πράξεων στο σύνολο των ιατρών της κλινικής και γ) για
τους ιατρούς του εργαστηριακού τομέα, το σύνολο των
πράξεων του τμήματος.
αγ) Ο Διοικητής ή ο Πρόεδρος του Νοσοκομείου, ή ο
Πρόεδρος του ΕΚΑΒ και ο Διοικητής της αρμόδιας Υγειονομικής Περιφέρειας, όταν πρόκειται για Κέντρο Υγείας
και κάθε διασυνδεόμενη με αυτό Μονάδα Υγείας, υποχρεούνται: i) στην τήρηση αρχείου των αιτήσεων για την
παροχή άδειας και ii) στην παρακολούθηση των δεικτών
παραγωγικότητάς των ιατρών. Σε περίπτωση αδικαιολόγητης μείωσης της παραγωγικότητας, η άδεια εκτέλεσης
ιδιωτικού έργου αίρεται με αιτιολογημένη απόφασή του,
κατά τα ανωτέρω, αρμοδίου οργάνου.
αδ) Η παράβαση των όρων και προϋποθέσεων της
άνω διαδικασίας συνιστά το πειθαρχικό παράπτωμα της
περ. ε) της παρ. 1 του άρθρου 77 του ν. 2071/1992 και της
αναξιοπρεπούς ή ανάρμοστης ή ανάξιας για υπάλληλο
συμπεριφοράς εντός ή εκτός υπηρεσίας της περ. ε) της
παρ. 1 του άρθρου 107 του Κώδικα Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.
και συνεπάγεται, εκτός από την άμεση ανάκληση της
άδειας απασχόλησης στον ιδιωτικό τομέα της ιατρικής με
αιτιολογημένη απόφαση του Διοικητή ή του Προέδρου
του νοσοκομείου ή του Προέδρου του ΕΚΑΒ την άμεση
ανάκληση της άδειας λειτουργίας ιδιωτικού ιατρείου και
την άμεση καταγγελία της σύμβασης παροχής ιατρικών
υπηρεσιών από τον συμβαλλόμενο πάροχο αζημίως.
Επιπλέον, η παράβαση των όρων και προϋποθέσεων
της άνω διαδικασίας, συνεπάγεται την απαγόρευση
υποβολής νέας αίτησης σύμφωνα με το πρώτο εδάφιο
της υποπερ. αβ) για χρονικό διάστημα έξι (6) μηνών. Σε
περίπτωση πρώτης υποτροπής, η χρονική διάρκεια της
απαγόρευσης εκτείνεται σε δύο (2) έτη και σε περίπτωση
δεύτερης υποτροπής, επέρχεται οριστική απώλεια του
δικαιώματος. Η κύρωση της απαγόρευσης υποβολής
νέας αίτησης επιβάλλεται με απόφαση του Διοικητή
της Υγειονομικής Περιφέρειας μετά από εισήγηση του
Διοικητικού Συμβουλίου του νοσοκομείου και μετά από
έγγραφη κλήση του ιατρού να υποβάλει τις αντιρρήσεις
του μέσα σε δέκα (10) ημέρες από την κοινοποίηση σε
αυτόν της κλήσης. Η επιβολή κύρωσης, σύμφωνα με τα
προηγούμενα εδάφια, λαμβάνεται υπόψη σε κάθε κρίση
και αξιολόγηση του ιατρού, όταν πρόκειται για ιατρό του
Ε.Σ.Υ..
Με απόφαση του Υπουργού Υγείας καθορίζονται η διαδικασία χορήγησης της σχετικής άδειας και ανάκλησης
αυτής, η εξειδίκευση των κυρώσεων, η διαδικασία και
τα όργανα ελέγχου της τήρησης των όρων, καθώς και
κάθε άλλο θέμα σχετικό με την εφαρμογή του παρόντος.
Με την ίδια απόφαση καθορίζονται ο χρόνος υποβολής
της αίτησης και η διάρκεια της άσκησης του ιδιωτικού
έργου κατά την πρώτη εφαρμογή της προβλεπόμενης
διαδικασίας.
αε) Κατ’ εξαίρεση, επιτρέπεται η συμμετοχή των ιατρών
της παρούσας, καθώς και του λοιπού επιστημονικού και
νοσηλευτικού προσωπικού του Ε.Σ.Υ. και των πανεπιστημιακών ιατρών σε επιστημονικές εκδηλώσεις τύπου Α και
Β στην Ελλάδα ή στο εξωτερικό, με αντίστοιχη καταβολή σε αυτούς της ανάλογης εύλογης τιμητικής αμοιβής
μέσω του Ειδικού Λογαριασμού Κονδυλίων Έρευνας και
Ανάπτυξης (Ε.Λ.Κ.Ε.Α.) ή του αρμόδιου Ειδικού Λογαριασμού Κονδυλίων Έρευνας (Ε.Λ.Κ.Ε.), ανά περίπτωση,
σύμφωνα με τα οριζόμενα στην παρ. 18 και την ισχύουσα
νομοθεσία για τον Ε.Ο.Φ. και τα προϊόντα αρμοδιότητάς
του, όπως εκάστοτε εξειδικεύεται με τις αποφάσεις του
έκτου και του έβδομου εδαφίου της υποπερ. αδ).
Επίσης, επιτρέπεται στους ιατρούς της παρούσας, στο
λοιπό επιστημονικό και νοσηλευτικό προσωπικό του
Ε.Σ.Υ., καθώς και σε πανεπιστημιακούς ιατρούς, που εργάζονται σε κλινικές ή μονάδες ή εργαστήρια που έχουν
εγκατασταθεί σε νοσοκομεία του Ε.Σ.Υ. ή των Α.Ε.Ι., να
συμμετέχουν σε ομάδες εργασίας όπως «Συμβουλευτικές Επιτροπές Εμπειρογνωμόνων» για φάρμακα και
θεραπείες, με αυστηρά επιστημονικό περιεχόμενο, που
λαμβάνουν χώρα στην Ελλάδα ή στο εξωτερικό με φυσική παρουσία ή εξ αποστάσεως με ηλεκτρονικά μέσα
και οργανώνονται από φαρμακευτικές εταιρείες ή εταιρείες ιατροτεχνολογικών προϊόντων, με ή χωρίς αμοιβή,
εφόσον έχουν λάβει σχετική άδεια από τον φορέα που
τους εποπτεύει. Η καταβολή της αμοιβής γίνεται μέσω
του Ε.Λ.Κ.Ε.Α. ή Ε.Λ.Κ.Ε., ανά περίπτωση. Σε περίπτωση
που απαιτείται εκπαιδευτική άδεια για τη συμμετοχή σε
τέτοιες ομάδες εργασίας, ακολουθείται η διαδικασία που
περιγράφεται στην περ. β’. Η παρούσα συμπληρώνει τις
εξαιρέσεις της παρ. 2 του άρθρου 24 του ν. 1397/1983
(Α’ 143).»
Άρθρο 77
Πιλοτικό πρόγραμμα ψηφιακής εκπαίδευσης
και ενδυνάμωσης των ηλικιωμένων και των
ατόμων με αναπηρία
1. Το Υπουργείο Κοινωνικής Συνοχής και Οικογένειας
υλοποιεί πιλοτικό πρόγραμμα με τίτλο «Ψηφιακή εκπαίδευση και ενδυνάμωση των ηλικιωμένων και των ατόμων με αναπηρία». Στόχοι του προγράμματος είναι η ενίσχυση της ανεξάρτητης διαβίωσης και η προώθηση της
κοινωνικής ένταξης των ηλικιωμένων και των ατόμων με
αναπηρία μέσω της αξιοποίησης των δυνατοτήτων των
ψηφιακών τεχνολογιών.
2. Ωφελούμενοι του πιλοτικού προγράμματος της
παρ. 1 είναι ηλικιωμένοι από το εξηκοστό πέμπτο (65ο)
έτος της ηλικίας τους και άτομα με αναπηρία ίση ή μεγαλύτερη του πενήντα τοις εκατό (50%).
3. Αντικείμενο του προγράμματος είναι η εξοικείωση
και η εκπαίδευση των ηλικιωμένων και των ατόμων με
αναπηρία στη χρήση νέων τεχνολογιών και του διαδικτύου. Το πρόγραμμα της παρ. 1 συνίσταται σε δύο σκέλη
ως εξής:
α) ψηφιακή εκπαίδευση και ενδυνάμωση των ηλικιωμένων, από το εξηκοστό πέμπτο (65ο) έτος της ηλικίας τους, η οποία υλοποιείται σε Κόμβους Ψηφιακής
Ενδυνάμωσης Ηλικιωμένων που λειτουργούν σε δομές
που επιλέγονται για την πιλοτική εφαρμογή του προγράμματος, σύμφωνα με τα κριτήρια της απόφασης
της παρ. 5,
β) ψηφιακή εκπαίδευση και ενδυνάμωση των ατόμων
με αναπηρία, η οποία υλοποιείται σε κόμβους ψηφιακής
ενδυνάμωσης ατόμων με αναπηρία, που λειτουργούν σε
δομές που επιλέγονται για την πιλοτική εφαρμογή του
προγράμματος, σύμφωνα με τα κριτήρια της απόφασης
της παρ. 5.
4. Οι δαπάνες για τη χρηματοδότηση του πιλοτικού
προγράμματος βαρύνουν τον προϋπολογισμό του
Υπουργείου Κοινωνικής Συνοχής και Οικογένειας και
προέρχονται από πόρους του Ταμείου Ανάκαμψης και
Ανθεκτικότητας. Φορείς υλοποίησης του προγράμματος,
στους οποίους μεταβιβάζονται οι αναγκαίες πιστώσεις
για την υλοποίηση του προγράμματος, ορίζονται: α)
το Εθνικό Δίκτυο Υποδομών Τεχνολογίας και Έρευνας
(ΕΔΥΤΕ) Α.Ε. και β) το Ινστιτούτο Εθνικής Συνομοσπονδίας Ατόμων με Αναπηρία και Χρόνιες Παθήσεις Α.Μ.Κ.Ε.
(ΙΝ-ΕΣΑμεΑ).
5. Με κοινή απόφαση των Υπουργών Κοινωνικής
Συνοχής και Οικογένειας, Εθνικής Οικονομίας και Οικονομικών, Ψηφιακής Διακυβέρνησης και Εσωτερικών
καθορίζονται το περιεχόμενο του προγράμματος της
παρ. 1, ο χρόνος και ο τρόπος υλοποίησής του, τα κριτήρια και η διαδικασία επιλογής των Ο.Τ.Α. Α’ βαθμού που
δύναται να συμμετέχουν κατά την πιλοτική εφαρμογή
του, οι προϋποθέσεις, τα αρμόδια όργανα, η διαδικασία
και τα δικαιολογητικά επιλογής των ωφελουμένων, η
διαδικασία και τα αρμόδια όργανα παρακολούθησης
και ελέγχου υλοποίησης του προγράμματος, οι όροι
και οι λεπτομέρειες χρηματοδότησής τους, ο καθορισμός, η οργάνωση και λειτουργία, καθώς και κάθε
άλλο αναγκαίο τεχνικό ή οργανωτικό μέτρο ή ζητήματα
σχετικά με την προστασία των δεδομένων προσωπικού
χαρακτήρα σύμφωνα με τον Γενικό Κανονισμό Προσωπικών Δεδομένων (ΕΕ L 119) και τον ν. 4624/2019
(Α’ 137) σχετικά με την λειτουργία των Κόμβων Ψηφιακής Ενδυνάμωσης Ηλικιωμένων και Ατόμων με Αναπηρία των περ. α) και β) της παρ. 3, καθώς και κάθε τεχνική
ή άλλη αναγκαία λεπτομέρεια για την υλοποίηση του
προγράμματος της παρ. 1.
6. Μετά την ολοκλήρωση του πιλοτικού προγράμματος η Γενική Γραμματεία Κοινωνικής Αλληλεγγύης και
Καταπολέμησης της Φτώχειας του Υπουργείου Κοινωνικής Συνοχής και Οικογένειας διενεργεί αξιολόγηση,
η οποία έχει τη μορφή Έκθεσης Αξιολόγησης Αποτελεσμάτων και την υποβάλλει στον Υπουργό Κοινωνικής
Συνοχής και Οικογένειας. Στην Έκθεση Αξιολόγησης
Αποτελεσμάτων περιλαμβάνονται συγκεντρωτικά στοιχεία, καταγραφέντα προβλήματα, συμπεράσματα και
εισηγήσεις με βάση την υλοποίηση του πιλοτικού προγράμματος. Για τον σκοπό αυτόν οι φορείς υλοποίησης
της παρ. 4 υποβάλλουν στον Γενικό Γραμματέα Κοινωνικής Αλληλεγγύης και Καταπολέμησης της Φτώχειας
τεκμηριωμένες αναφορές σχετικά με την υλοποίηση
του προγράμματος.
Άρθρο 78
Επείγουσες ρυθμίσεις - Παρατάσεις
προθεσμιών
1. Η ημερομηνία της έναρξης ισχύος της παρ. 2 του
άρθρου 344 του ν. 4512/2018 (Α’ 5), περί πρόσληψης του
προσωπικού του Μητρώου Προσωπικού Αρχαιολογικών
Εργασιών, που έχει οριστεί για την 1η.7.2024, μετατίθεται
για την 1η.1.2025.
2. Η προθεσμία περάτωσης της εκκαθάρισης της
παρ. 2 του άρθρου δέκατου ένατου του ν. 4639/2019
(Α’ 185) παρατείνεται έως την 31η.7.2025. Η παράταση
του πρώτου εδαφίου δεν συνεπάγεται την παράταση
δημοσίων συμβάσεων που εμπίπτουν στο πεδίο εφαρμογής του ν. 4412/2016 (Α’ 147).
3. Οι συμβάσεις εργασίας επικουρικού προσωπικού, οι
οποίες έχουν συναφθεί βάσει της υπ’ αρ. 2978/25.5.2022
ΣΟΧ 1/2022 Προκήρυξης του Κέντρου Κοινωνικής Πρόνοιας Περιφέρειας Δυτικής Ελλάδας (ΑΔΑ: Ψ4Λ5ΟΞΝΑΙΡΗ) και παρατάθηκαν με το άρθρο 41 του ν. 5046/2023
(Α’ 137) παρατείνονται για δεκαοκτώ (18) μήνες από τη
λήξη τους. Η παράταση των συμβάσεων, σύμφωνα με
το πρώτο εδάφιο, δεν μεταβάλλει τον χαρακτήρα της
σχέσης εργασίας, βάσει της οποίας προσλήφθηκε το
προσωπικό αυτό, ούτε εμπίπτει στους περιορισμούς
των άρθρων 5 και 6 του π.δ. 164/2004 (Α’ 134).
4. Αποσπάσεις τακτικού προσωπικού ΟΤΑ Α’ βαθμού
στις Περιφερειακές Ενώσεις Δήμων και στην Κεντρική
Ένωση Δήμων Ελλάδας, δυνάμει της παρ. 5 του άρθρου
38 του ν. 3801/2009 (Α’ 163), δύνανται να παραταθούν
κατά ένα (1) έτος από τη λήξη τους, ύστερα από αίτηση του αποσπασμένου και μετά από σύμφωνη γνώμη
των αρμόδιων οργάνων του φορέα προέλευσης, κατά
παρέκκλιση κάθε γενικής ή ειδικής διάταξης. Η αίτηση
υποβάλλεται στον φορέα υποδοχής εντός μηνός από τη
δημοσίευση του παρόντος. Μέχρι την έκδοση της πράξης παράτασης, η απόσπαση παρατείνεται αυτοδικαίως.
ΜΕΡΟΣ Ε’
ΕΞΟΥΣΙΟΔΟΤΙΚΕΣ, ΜΕΤΑΒΑΤΙΚΕΣ ΚΑΙ
ΚΑΤΑΡΓΟΥΜΕΝΕΣ ΔΙΑΤΑΞΕΙΣ
ΚΕΦΑΛΑΙΟ Α’
ΕΞΟΥΣΙΟΔΟΤΙΚΕΣ ΔΙΑΤΑΞΕΙΣ
Άρθρο 79
Εξουσιοδοτικές διατάξεις Μέρους Α’
1. α) Με κοινή απόφαση των Υπουργών Υγείας, Παιδείας, Θρησκευμάτων και Αθλητισμού και των κατά περίπτωση συναρμόδιων Υπουργών προβλέπονται ο σχεδιασμός, η ανάπτυξη και κάθε αναγκαία λεπτομέρεια για τη
διαμόρφωση και υλοποίηση: αα) κοινών προγραμμάτων
ενημέρωσης και ευαισθητοποίησης του μαθητικού πληθυσμού, των οικογενειών, των εκπαιδευτικών όλων των
βαθμίδων και των επαγγελματιών ψυχικής υγείας, σε
θέματα ψυχικής υγείας, ιδίως πρόληψης και πρώιμης
ανίχνευσης των διαταραχών αυτής, αβ) κοινών προτύπων, πρωτοκόλλων και διαδικασιών για την ανάπτυξη
συνεργασιών, την παραπομπή, παρακολούθηση, συντονισμό και, κατά περίπτωση, συνδιαχείριση περιστατικών
παιδιών και εφήβων με άλλες δομές και φορείς του εκπαιδευτικού συστήματος που δραστηριοποιούνται στην
προστασία και ψυχοκοινωνική στήριξη αυτών και αγ) της
διασύνδεσης και διαλειτουργικότητας, υπό την έννοια
της περ. ε) της παρ. 2 του άρθρου 3, των Υπηρεσιών
Ψυχικής Υγείας (Υ.Ψ.Υ.) με τις δομές του εκπαιδευτικού
συστήματος για τη διασφάλιση της ευχερούς προσβασιμότητας παιδιών και εφήβων σε υπηρεσίες ψυχικής
υγείας και κάθε άλλο θέμα σχετικό με την εφαρμογή της
περ. η) της παρ. 2 του άρθρου 3.
β) Με κοινή απόφαση του Υπουργού Υγείας και του
κατά περίπτωση αρμόδιου Υπουργού εξειδικεύεται το
πλαίσιο συνεργασίας των δημόσιων φορέων παροχής
Υπηρεσιών Ψυχικής Υγείας (Υ.Ψ.Υ.) με φορείς της τοπικής
αυτοδιοίκησης, ιδιώτες παρόχους Υ.Ψ.Υ. και ιδιώτες ιατρούς, για την εξασφάλιση της παροχής των αναγκαίων
Υ.Ψ.Υ. σε όλο τον πληθυσμό, σε επίπεδο πρωτοβάθμιας,
δευτεροβάθμιας και τριτοβάθμιας φροντίδας, καθώς
και της πλήρους και ουσιαστικής ψυχοκοινωνικής αποκατάστασης και επανένταξης των ωφελουμένων στην
κοινότητα, με την πρόβλεψη ιδίως της δυνατότητας: βα)
οργάνωσης δράσεων και παρεμβάσεων για την προαγωγή της ψυχικής υγείας του πληθυσμού, σε επίπεδο
τοπικής κοινωνίας, μέσω συμπράξεων δημοσίου και
ιδιωτικού τομέα, ββ) σχεδιασμού και υλοποίησης κοινών αναπτυξιακών προγραμμάτων, σε συνεργασία με
φορείς της τοπικής αυτοδιοίκησης, με στόχο τη στήριξη
της απασχόλησης και την επαγγελματική αποκατάσταση των ωφελουμένων, βγ) συμμετοχής ιδιωτών ιατρών
στην ψυχοκοινωνική υποστήριξη του πληθυσμού, σε
περιπτώσεις ανθρωπογενών κρίσεων και φυσικών
καταστροφών, βδ) ανταλλαγής και συνδιαμόρφωσης
βέλτιστων πρακτικών και τεχνογνωσίας, οργάνωσης
προγραμμάτων κατάρτισης και πιστοποίησης επαγγελματικών δεξιοτήτων και γνώσεων για τη βελτίωση των
παρεχόμενων Υ.Ψ.Υ., και βε) παροχής τεχνογνωσίας και
συμβουλευτικής για την ανάπτυξη ψηφιακών εργαλείων
και μέσων τηλε-ψυχιατρικής και τηλε-συμβουλευτικής,
καθώς και κάθε άλλο θέμα σχετικό με την εφαρμογή της
παρ. 4 του άρθρου 3.
2. α) Με απόφαση του Υπουργού Υγείας καθορίζονται
ο τρόπος δικτύωσης και συνέργειας και οι ροές εργασιών μεταξύ των Μ.Ψ.Υ. κάθε Πε.Δ.Υ.Ψ.Υ. και κάθε άλλη
αναγκαία λεπτομέρεια, ώστε να διασφαλίζεται η παροχή του συνόλου των αναγκαίων Υ.Ψ.Υ. στο σύνολο του
πληθυσμού εντός της Υ.Πε. κατοικίας ή διαμονής του και
κατά το δυνατόν εγγύτερα στον τόπο κοινωνικής εγκατάστασης και δραστηριότητάς του, με κριτήριο τη μέγιστη διατήρηση της συνεκτικότητας της οικογενειακής,
επαγγελματικής και κοινωνικής ζωής του, σύμφωνα με
όσα προβλέπονται στην παρ. 1 και το πρώτο και δεύτερο
εδάφιο της παρ. 2 του άρθρου 4.
β) Με απόφαση του Υπουργού Υγείας ορίζονται οι προϋποθέσεις και ο τρόπος επιστημονικής, εκπαιδευτικής,
νοσηλευτικής και λειτουργικής διασύνδεσης, υπό την
έννοια της περ. ε) της παρ. 2 του άρθρου 3, των Μονάδων
Ψυχικής Υγείας διαφορετικών Υγειονομικών Περιφερειών για τη συνδιαχείριση περιστατικών στις εξαιρετικές
περιπτώσεις του τρίτου και τέταρτου εδαφίου της παρ. 2
του άρθρου 4, η διαδικασία παραπομπής των ατόμων
με ψυχικές ασθένειες μεταξύ τους, ενημέρωσης της κατά
τόπον αρμόδιας Μ.Ψ.Υ. και αναπομπής τους σε αυτή μετά
την ολοκλήρωση της φροντίδας.
3. α) Με απόφαση του Υπουργού Υγείας καθορίζονται ο τρόπος και οι λεπτομέρειες της επιστημονικής,
λειτουργικής και εκπαιδευτικής διασύνδεσης, υπό την
έννοια της περ. ε) της παρ. 2 του άρθρου 3, όλων των
δομών παροχής υπηρεσιών ψυχικής υγείας του Ε.Σ.Υ.
που εντάσσονται στο Ε.Δ.Υ.Ψ.Υ., σύμφωνα με το άρθρο
6, τόσο μεταξύ τους, όσο και με τους διασυνδεόμενους,
συνεργαζόμενους και εποπτευόμενους φορείς του οικείου Πε.Δ.Υ.Ψ.Υ., καθώς με τα λοιπά Νοσοκομεία της
Υ.Πε. εντός της οποίας λειτουργούν και τα οποία αποτελούν Νοσοκομεία Αναφοράς, προς τον σκοπό της
διασφάλισης της βέλτιστης λειτουργίας του Δικτύου
και της αυστηρής τομεοποίησης των υπηρεσιών, όπως
ιδίως η διαδικασία παραπομπής ασθενών μεταξύ των
παραπάνω δομών και συνδιαχείρισης περιστατικών, η
συνεργασία τους για την υποδοχή ασθενών στο πλαίσιο
της διαδικασίας ακουσίων νοσηλειών, το πλαίσιο συμμετοχής τους στις εφημερίες του Ε.Δ.Υ.Ψ.Υ., η μετονομασία
τους, η διαδικασία τοποθέτησης ειδικευόμενων ιατρών
σε αυτές και κάθε άλλο ειδικότερο θέμα για την εφαρμογή του άρθρου 6.
β) Με απόφαση του Διοικητή της οικείας Υ.Πε. ρυθμίζεται κάθε θέμα σχετικό με τη διασύνδεση των δομών
της περ. γ) της παρ. 1 του άρθρου 6 με τα Γενικά Νοσοκομεία του Ε.Σ.Υ. ή τα Πανεπιστημιακά Νοσοκομεία εντός
των οποίων λειτουργούν, ειδικά σε επίπεδο προμηθειών
φαρμακευτικού υλικού και λοιπού νοσοκομειακού εξοπλισμού, φύλαξης και καθαριότητας των χώρων τους,
τροφοδοσίας, εστίασης και συνεργασίας για τη συνέχιση
της ψυχολογικής υποστήριξης των ασθενών των άνω
νοσοκομείων.
γ) Με κοινή απόφαση των Υπουργών Υγείας, Παιδείας, Θρησκευμάτων και Αθλητισμού και των κατά
περίπτωση συναρμόδιων Υπουργών καθορίζονται οι
λεπτομέρειες ένταξης στο Ε.Δ.Υ.Ψ.Υ. των Πανεπιστημιακών Κλινικών των Γενικών Νοσοκομείων του Ε.Σ.Υ. και
των Ψυχιατρικών Τμημάτων του Ψυχιατρικού Τομέα των
Πανεπιστημιακών Νοσοκομείων, η μετονομασία τους, η
διασύνδεσή τους υπό την έννοια της περ. ε) της παρ. 2
του άρθρου 3, με τις λοιπές δομές παροχής υπηρεσιών
ψυχικής υγείας των οικείων Δ.Υ.Πε. και με τους διασυνδεόμενους, συνεργαζόμενους και εποπτευόμενους φορείς
του Πε.Δ.Υ.Ψ.Υ., προς τον σκοπό της διασφάλισης της
αυστηρής τομεοποίησης των υπηρεσιών, η διαδικασία
παραπομπής ασθενών μεταξύ των παραπάνω δομών
και συνδιαχείρισης περιστατικών, το πλαίσιο συμμετοχής τους στις εφημερίες του Ε.Δ.Υ.Ψ.Υ., τα θέματα μεταφοράς και κατάταξης του υπηρετούντος προσωπικού,
καταβολής της μισθοδοσίας τους, καθώς και κάθε άλλο
ειδικότερο θέμα σχετικό με την εφαρμογή της περ. γ’ της
παρ. 1 του άρθρου 6.
δ) Με κοινή απόφαση των Υπουργών Υγείας, Προστασίας του Πολίτη και των κατά περίπτωση συναρμόδιων
Υπουργών, καθορίζονται οι λεπτομέρειες ένταξης του
Ψυχιατρείου Κρατουμένων Κορυδαλλού και του Ψυχιατρικού Τμήματος Γυναικών του Σωφρονιστικού Καταστήματος Ελεώνα Θηβών στο Ε.Δ.Υ.Ψ.Υ., η μετονομασία τους,
η διασύνδεσή τους, υπό την έννοια της περ. ε) της παρ. 2
του άρθρου 3, με τις λοιπές δομές παροχής υπηρεσιών
ψυχικής υγείας της οικείας Δ.Υ.Πε. και τους διασυνδεόμενους, συνεργαζόμενους και εποπτευόμενους φορείς του
Πε.Δ.Υ.Ψ.Υ., τα θέματα οργανικών θέσεων, μεταφοράς και
κατάταξης του υπηρετούντος προσωπικού, καταβολής
της μισθοδοσίας τους, κάλυψης κενών θέσεων, καθώς
και κάθε άλλο ειδικότερο θέμα σχετικό με την εφαρμογή
των περ. ε) και στ) της παρ. 1 του άρθρου 6.
ε) Με απόφαση του Υπουργού Υγείας ή με κοινή απόφαση του Υπουργού Υγείας και του κατά περίπτωση συναρμόδιου Υπουργού δύναται να υπάγονται επιμέρους
φορείς και δομές παροχής υπηρεσιών ψυχικής υγείας
του άρθρου 6 σε άλλο Πε.Δ.Υ.Ψ.Υ. από αυτό στο οποίο
κατά τόπον ανήκουν ή να προβλέπεται ότι αυτοί εξυπηρετούν τις ανάγκες περισσότερων του ενός Πε.Δ.Υ.Ψ.Υ.,
όπου αυτό κρίνεται αναγκαίο για την καλύτερη λειτουργία του Δικτύου.
4. α) Με απόφαση του Διοικητή της οικείας Υ.Πε. καλύπτονται οι ανάγκες των μεταφερόμενων ψυχιατρικών
τμημάτων και κλινικών σε νοσηλευτικό και πάσης φύσης
προσωπικό, από τα Γενικά Νοσοκομεία του Ε.Σ.Υ. και τα
Πανεπιστημιακά Νοσοκομεία εντός των οποίων λειτουργούν, σύμφωνα με την περ. γ) της παρ. 2 του άρθρου 7.
β) Με απόφαση του Διοικητή της οικείας Υ.Πε., που
εκδίδεται εντός ενός (1) μηνός από την έναρξη ισχύος
του παρόντος, συστήνεται Τριμελής Επιτροπή Καταγραφής και Απογραφής των πάσης φύσης περιουσιακών
στοιχείων που περιέρχονται αυτοδικαίως στη Δ.Υ.Πε. από
το καταργούμενο νομικό πρόσωπο «Ψυχιατρικό Νοσοκομείο Αττικής» και την καταργούμενη αποκεντρωμένη
οργανική μονάδα «Ψυχιατρικό Νοσοκομείο Θεσσαλονίκης», σύμφωνα με την περ. β) της παρ. 6 του άρθρου 7.
Με όμοια απόφαση εγκρίνεται η έκθεση καταγραφής και
απογραφής του πρώτου εδαφίου.
γ) Με απόφαση του Διοικητή της οικείας Υ.Πε. μεταφέρονται τα ταμειακά υπόλοιπα και τα υπόλοιπα τραπεζικών λογαριασμών του καταργούμενου νομικού
προσώπου «Ψυχιατρικό Νοσοκομείο Αττικής» και της
καταργούμενης αποκεντρωμένης οργανικής μονάδας
«Ψυχιατρικό Νοσοκομείο Θεσσαλονίκης» σε λογαριασμό
ταμειακής διαχείρισης που τηρεί η Δ.Υ.Πε. στην Τράπεζα της Ελλάδος, σύμφωνα με το τελευταίο εδάφιο της
περ. β) της παρ. 6 του άρθρου 7. Με την ίδια ή όμοια
απόφαση κλείνουν οι προαναφερθέντες τραπεζικοί λογαριασμοί.
5. α) Με απόφαση του Υπουργού Υγείας καθορίζονται
ο τρόπος και οι λεπτομέρειες της διασύνδεσης, υπό την
έννοια της περ. ε) της παρ. 2 του άρθρου 3, του Ψυχιατρικού Νοσοκομείου Αττικής «ΔΡΟΜΟΚΑΪΤΕΙΟ» με τις
δομές παροχής υπηρεσιών ψυχικής υγείας της οικείας
Δ.Υ.Πε. και τους λοιπούς διασυνδεόμενους, συνεργαζόμενους και εποπτευόμενους φορείς του Πε.Δ.Υ.Ψ.Υ., προς
τον σκοπό της διασφάλισης της αυστηρής τομεοποίησης
των παρεχόμενων υπηρεσιών, η διαδικασία παραπομπής ασθενών μεταξύ των παραπάνω δομών και συνδιαχείρισης περιστατικών, το πλαίσιο συμμετοχής του
Ψυχιατρικού Νοσοκομείου Αττικής «ΔΡΟΜΟΚΑΪΤΕΙΟ»
στο πρόγραμμα εφημεριών του Ε.Δ.Υ.Ψ.Υ. και στη διαδικασία μεταφοράς και υποδοχής ασθενών στο πλαίσιο
ακούσιων νοσηλειών και κάθε αναγκαία λεπτομέρεια για
την εφαρμογή της παρ. 1 του άρθρου 8. Εφόσον απαιτείται για την ομαλή λειτουργία του Δικτύου, με την ίδια ή
όμοια απόφαση δύναται να προβλέπεται η διασύνδεσή
του με άλλο ή, παράλληλα και με άλλο Πε.Δ.Υ.Ψ.Υ από
το κατά τόπον αρμόδιο.
β) Με απόφαση του Υπουργού Υγείας καθορίζονται ο
τρόπος και οι λεπτομέρειες της διασύνδεσης του Ελληνικού Κέντρου Ψυχικής Υγιεινής και Ερευνών (Ε.Κε.Ψ.Υ.Ε.)
με το Ε.Δ.Υ.Ψ.Υ., σύμφωνα με την παρ. 2 του άρθρου 8,
εξειδικεύεται η διασύνδεση, υπό την έννοια της περ. ε)
της παρ. 2 του άρθρου 3, των επιμέρους δομών του με τις
δομές παροχής υπηρεσιών ψυχικής υγείας των οικείων
Δ.Υ.Πε. και τους λοιπούς διασυνδεόμενους, συνεργαζόμενους και εποπτευόμενους φορείς των Πε.Δ.Υ.Ψ.Υ.,
στην τοπική περιφέρεια των οποίων υπάγονται, καθορίζεται η διαδικασία παραπομπής ασθενών μεταξύ των
παραπάνω δομών και συνδιαχείρισης περιστατικών και
προβλέπεται κάθε αναγκαίο ειδικότερο ζήτημα για την
υλοποίηση της άνω διασύνδεσης, με σκοπό τη διασφάλιση της τομεοποίησης των υπηρεσιών. Με την ίδια ή
όμοια απόφαση καθορίζεται η διαδικασία ελέγχου, από
τον αρμόδιο Υποδιοικητή, της ποιότητας των παρεχόμενων υπηρεσιών ψυχικής υγείας από τις επιμέρους
δομές του Ε.Κε.Ψ.Υ.Ε., καθώς και οι προϋποθέσεις και η
διαδικασία μετακίνησης του πάσης φύσης προσωπικού
των δομών του προς τις δομές παροχής Υ.Ψ.Υ. των κατά
τόπον αρμοδίων Δ.Υ.Πε. και αντίστροφα.
6. Με κοινή απόφαση των Υπουργών Υγείας και Παιδείας, Θρησκευμάτων και Αθλητισμού καθορίζονται η λειτουργική και εκπαιδευτική διασύνδεση του Αιγινήτειου
Νοσοκομείου με τις δομές παροχής υπηρεσιών ψυχικής
υγείας της οικείας Δ.Υ.Πε. και τους λοιπούς διασυνδεόμενους και εποπτευόμενους φορείς του Πε.Δ.Υ.Ψ.Υ. στην τοπική περιφέρεια του οποίου βρίσκεται, σύμφωνα με όσα
προβλέπονται στο άρθρο 9, το πλαίσιο συμμετοχής του
στις εφημερίες του Ε.Δ.Υ.Ψ.Υ, η διαδικασία παραπομπής
ασθενών μεταξύ των παραπάνω δομών και συνδιαχείρισης περιστατικών, καθώς και κάθε άλλο θέμα σχετικό
με την υλοποίηση της άνω διασύνδεσης, με σκοπό τη
διασφάλιση της τομεοποίησης των υπηρεσιών.
7. α) Με απόφαση του Υπουργού Υγείας καθορίζονται ο τρόπος και οι λεπτομέρειες της επιστημονικής,
λειτουργικής και εκπαιδευτικής διασύνδεσης, υπό την
έννοια της περ. ε) της παρ. 2 του άρθρου 3, των εποπτευόμενων φορέων ιδιωτικού δικαίου της παρ. 1 του
άρθρου 10 με τις δομές παροχής υπηρεσιών ψυχικής
υγείας της οικείας Δ.Υ.Πε. και τους λοιπούς διασυνδεόμενους, συνεργαζόμενους και εποπτευόμενους φορείς
του Πε.Δ.Υ.Ψ.Υ. στην τοπική περιφέρεια του οποίου βρίσκονται. Με την ίδια ή όμοια απόφαση: α) ειδικά για τους
φορείς της περ. β) της παρ. 1 του άρθρου 10, καθορίζεται
η διαδικασία ελέγχου, από τον αρμόδιο για θέματα ψυχικής υγείας Υποδιοικητή της οικείας Υ.Πε., της λειτουργίας
των Μ.Ψ.Υ. που αυτοί ιδρύουν και λειτουργούν σύμφωνα
με το άρθρο 11 του ν. 2716/1999 (Α’ 96) και της ποιότητας των παρεχόμενων υπηρεσιών ψυχικής υγείας εντός
αυτών, β) ειδικά για τους φορείς της περ. δ) της παρ. 1
του άρθρου 10, δύναται να προβλέπεται η δυνατότητα
ειδικής πρόσβασης των ασθενών τους σε νοσηλευτικές
και λοιπές υπηρεσίες του Πε.Δ.Υ.Ψ.Υ..
β) Με κοινή απόφαση των Υπουργών Υγείας και Ψηφιακής Διακυβέρνησης προβλέπονται η διαδικασία σύστασης και λειτουργίας ενιαίου συστήματος ενδοεπιχειρησιακού σχεδιασμού, το οποίο εφαρμόζεται από όλα τα
νομικά πρόσωπα ιδιωτικού δικαίου που ιδρύουν Μ.Ψ.Υ.,
σύμφωνα με το άρθρο 11 του ν. 2716/1999, για την ομοιογενή οργάνωση και αυτοματοποιημένη διαχείριση των
πληροφοριών και υπηρεσιών ψυχικής υγείας που εν
συνεχεία καταχωρίζονται στο πλαίσιο λειτουργίας του
Πληροφοριακού Συστήματος Επιδημιολογικής Παρακολούθησης και Θεραπευτικής Διαχείρισης (Π.Σ.Ε.Π.Θ.Δ.)
του Ε.Δ.Υ.Ψ.Υ., η διαλειτουργικότητά του με το τελευταίο,
ο χρόνος έναρξης υποχρεωτικής εφαρμογής του από τα
υπόχρεα νομικά πρόσωπα και οι συνέπειες σε περίπτωση
μη συμμόρφωσής τους.
8. Με κοινή απόφαση των Υπουργών Εθνικής Οικονομίας και Οικονομικών και Υγείας καθορίζονται ο τρόπος
και η διαδικασία είσπραξης και απόδοσης της παρακράτησης υπέρ ψυχικής υγείας του άρθρου 18, καθώς και
κάθε άλλο θέμα σχετικό με την εφαρμογή του άρθρου
αυτού.
9. Με απόφαση του Υπουργού Υγείας προβλέπεται η
διαδικασία μετάβασης των νομικών προσώπων ιδιωτικού δικαίου κερδοσκοπικού ή μη χαρακτήρα που έχουν
ιδρύσει και λειτουργούν Μ.Ψ.Υ. στον Ιδιωτικό Τομέα, επιχορηγούμενες, σύμφωνα με την παρ. 5 του άρθρου 13
του ν. 2716/1999 από το Υπουργείο Υγείας, στο καθεστώς της υποχρεωτικής σύμβασης με τον Εθνικό Οργανισμό Παροχής Υπηρεσιών Υγείας (Ε.Ο.Π.Υ.Υ.) και τους
λοιπούς ασφαλιστικούς οργανισμούς, σύμφωνα με όσα
προβλέπονται στο άρθρο 11Γ του ν. 2716/1999 και ρυθμίζεται ο τρόπος δωρεάν κάλυψης των ανασφάλιστων,
οικονομικά αδύνατων ατόμων με ψυχικές διαταραχές
και κάθε άλλο ειδικότερο θέμα σχετικό με την εφαρμογή
του εν λόγω άρθρου.
Άρθρο 80
Εξουσιοδοτική διάταξη Μέρους Α’ Τροποποίηση παρ. 2 και 3 άρθρου 13
ν. 3772/2009
Στο άρθρο 13 του ν. 3772/2009 (Α’ 112), περί εξουσιοδοτικών ρυθμίσεων, επέρχονται οι ακόλουθες τροποποιήσεις: α) στην παρ. 2 τροποποιείται το είδος της
εξουσιοδότησης και η αναφορά στον Υπουργό Δικαιοσύνης αντικαθίσταται από την αναφορά στον Υπουργό
Προστασίας του Πολίτη, β) στην παρ. 3 η αναφορά στον
Υπουργό Δικαιοσύνης αντικαθίσταται από την αναφορά
στον Υπουργό Προστασίας του Πολίτη και οι παρ. 2 και
3 διαμορφώνονται ως εξής:
«2. Με κοινή απόφαση των Υπουργών Εθνικής Οικονομίας και Οικονομικών, Υγείας, Προστασίας του Πολίτη
και συναρμόδιων Υπουργών, καθορίζονται η διάρθρωση
και ο τρόπος λειτουργίας των ανωτέρω Θεραπευτικών
Καταστημάτων, η λειτουργία τυχόν παραρτημάτων για
γυναίκες και νεαρούς κρατουμένους, η σύνδεση με
συγκεκριμένο νοσοκομείο του Ε.Σ.Υ., τα θέματα πρόβλεψης οργανικών θέσεων, μεταφοράς και κατάταξης
του υπηρετούντος ιατρικού, νοσηλευτικού και λοιπού
επιστημονικού προσωπικού, καταβολής της μισθοδοσίας τους, κάλυψης κενών θέσεων, καθώς και κάθε άλλη
σχετική λεπτομέρεια.
3. Με κοινή απόφαση των Υπουργών Υγείας και Προστασίας του Πολίτη εγκρίνονται οι εσωτερικοί κανονισμοί λειτουργίας των ανωτέρω Θεραπευτικών Καταστημάτων.»
Άρθρο 81
Εξουσιοδοτικές διατάξεις Μέρους Β’
1. α) Με κοινή απόφαση των Υπουργών Υγείας, Εθνικής Οικονομίας και Οικονομικών και Εσωτερικών και
του εκάστοτε καθ’ ύλην αρμόδιου Υπουργού δύναται
να μεταφέρονται και να εντάσσονται στον Ε.Ο.Π.Α.Ε.
νομικά πρόσωπα ή οργανικές μονάδες αυτών, επιπλέον των αναφερόμενων στην παρ. 1 του άρθρου 29. Με
την ίδια απόφαση καθορίζονται ο τρόπος ένταξης των
ανωτέρω νομικών προσώπων ή οργανικών μονάδων και
του προσωπικού τους στον Ε.Ο.Π.Α.Ε., η λειτουργία τους,
καθώς και κάθε άλλο θέμα σχετικό με την εφαρμογή του
παρόντος.
β) Με απόφαση του Δ.Σ. του Ε.Ο.Π.Α.Ε., η οποία εκδίδεται κατόπιν εισήγησης της αρμόδιας Διεύθυνσης του
Θεραπευτικού Τομέα και γνωμοδότησης του Επιστημονικού Συμβουλίου του Οργανισμού, τροποποιούνται και
καταργούνται οι υφιστάμενες κατά την έναρξη ισχύος
του παρόντος δομές, μονάδες, υπηρεσίες και προγράμματα που λειτουργούν από τα νομικά πρόσωπα, τις μονάδες και τα τμήματα της παρ. 1 του άρθρου 29. Αν η
απόφαση του πρώτου εδαφίου επιφέρει επιβάρυνση
του κρατικού προϋπολογισμού, απαιτείται κοινή απόφαση των Υπουργών Υγείας και Εθνικής Οικονομίας και
Οικονομικών.
γ) Με απόφαση του Δ.Σ. του Ε.Ο.Π.Α.Ε. συγκροτείται
πενταμελής Επιτροπή, η οποία συντάσσει τις εκθέσεις
καταγραφής και απογραφής των πάσης φύσης περιουσιακών στοιχείων, κινητών και ακινήτων, που περιέρχονται αυτοδικαίως στον Ε.Ο.Π.Α.Ε. από τα καταργούμενα
νομικά πρόσωπα, Ο.ΚΑ.ΝΑ. και ΚΕ.Θ.Ε.Α., σύμφωνα με
την περ. α) της παρ. 4 του άρθρου 29, το αργότερο εντός
προθεσμίας οκτώ (8) μηνών από τη συγκρότησή της.
2. α) Με απόφαση του Υπουργού Υγείας, η οποία εκδίδεται μετά από εισήγηση του Διοικητικού Συμβουλίου του Ε.Ο.Π.Α.Ε., κατόπιν προηγούμενης εισήγησης
της αρμόδιας Διεύθυνσης του Θεραπευτικού Τομέα και
γνωμοδότησης του Επιστημονικού Συμβουλίου του Οργανισμού, ιδρύονται, τροποποιούνται, συγχωνεύονται
και καταργούνται οι δομές και μονάδες του άρθρου 32,
καθορίζεται το πεδίο δράσης τους και εξειδικεύεται η ειδική πληθυσμιακή ομάδα ή η συγκεκριμένη γεωγραφική
περιοχή στην οποία αφορούν. Αν η απόφαση του πρώτου εδαφίου επιφέρει επιβάρυνση του κρατικού προϋπολογισμού, απαιτείται κοινή απόφαση των Υπουργών
Υγείας και Εθνικής Οικονομίας και Οικονομικών. Αν η
απόφαση του πρώτου εδαφίου αναφέρεται σε ίδρυση,
τροποποίηση, συγχώνευση και κατάργηση δομών και
μονάδων εντός χώρων και υποδομών λοιπών δημόσιων
φορέων παροχής υπηρεσιών υγείας, που δεν εποπτεύονται από το Υπουργείο Υγείας, σύμφωνα με την παρ. 2
του άρθρου 32, απαιτείται επιπροσθέτως η σύμπραξη
και του εκάστοτε συναρμόδιου Υπουργού.
β) Με απόφαση του Υπουργού Υγείας, η οποία εκδίδεται μετά από εισήγηση του Διοικητικού Συμβουλίου
του Ε.Ο.Π.Α.Ε., κατόπιν προηγούμενης εισήγησης της
αρμόδιας Διεύθυνσης του Θεραπευτικού Τομέα και γνωμοδότησης του Επιστημονικού Συμβουλίου του Οργανισμού, αναπτύσσονται, υλοποιούνται, τροποποιούνται
και καταργούνται οι υπηρεσίες και τα προγράμματα του
άρθρου 32, καθορίζεται το πεδίο δράσης τους και εξειδικεύεται η ειδική πληθυσμιακή ομάδα ή η συγκεκριμένη
γεωγραφική περιοχή στην οποία αφορούν. Αν η απόφαση του πρώτου εδαφίου επιφέρει επιβάρυνση του κρατικού προϋπολογισμού, απαιτείται κοινή απόφαση των
Υπουργών Υγείας και Εθνικής Οικονομίας και Οικονομικών. Αν η απόφαση του πρώτου εδαφίου αναφέρεται σε
ανάπτυξη, υλοποίηση, τροποποίηση και κατάργηση υπηρεσιών και προγραμμάτων εντός χώρων και υποδομών
λοιπών δημόσιων φορέων παροχής υπηρεσιών υγείας,
μη εποπτευόμενων από το Υπουργείο Υγείας, σύμφωνα
με την παρ. 2 του άρθρου 32, απαιτείται επιπροσθέτως
η σύμπραξη και του εκάστοτε συναρμόδιου Υπουργού.
γ) Με κοινή απόφαση του Υπουργού Υγείας και του
κατά περίπτωση συναρμόδιου Υπουργού, ρυθμίζονται
οι όροι και οι προϋποθέσεις ίδρυσης, ανάπτυξης και
λειτουργίας των δομών, μονάδων, υπηρεσιών και προγραμμάτων του άρθρου 32, οι τεχνικές προδιαγραφές, τα
θέματα στέγασης, εγκατάστασης, διοικητικής οργάνωσης και στελέχωσής τους, ιδίως η σύνθεση του ιατρικού,
νοσηλευτικού και λοιπού προσωπικού τους, η διαδικασία
εκπαίδευσής του και κάθε άλλο ειδικότερο θέμα σχετικό
με την εφαρμογή του άρθρου 32.
3. α) Με απόφαση του Υπουργού Υγείας, η οποία εκδίδεται μετά από εισήγηση του Διοικητικού Συμβουλίου του Ε.Ο.Π.Α.Ε., κατόπιν προηγούμενης εισήγησης
της αρμόδιας Διεύθυνσης του Θεραπευτικού Τομέα και
γνωμοδότησης του Επιστημονικού Συμβουλίου του Οργανισμού, εξειδικεύονται τα κριτήρια σκοπιμότητας της
ίδρυσης των Κέντρων Σωματικής Αποτοξίνωσης (Κ.Σ.Α.)
του άρθρου 33, οι τεχνικές προδιαγραφές τους και ο
απαραίτητος τεχνικός εξοπλισμός τους, η σύνθεση και
η εκπαίδευση του ιατρικού, νοσηλευτικού και λοιπού
προσωπικού τους, οι λεπτομέρειες για τη διοικητική και
επιστημονική τους διεύθυνση, ο τρόπος επιστημονικής
εποπτείας τους από τον Ε.Ο.Π.Α.Ε., ο τρόπος και η διαδικασία εισαγωγής ασθενών σε αυτά και η διαλειτουργικότητά τους με άλλες δομές και υπηρεσίες του Ε.Ο.Π.Α.Ε.,
προβλέπεται η οργάνωση και λειτουργία τους σε Δίκτυο
σε ολόκληρη την Επικράτεια και ρυθμίζεται κάθε άλλο ειδικότερο θέμα σχετικό με την εφαρμογή του άρθρου 33.
β) Με απόφαση του Υπουργού Υγείας, η οποία εκδίδεται μετά από εισήγηση του Δ.Σ. του Ε.Ο.Π.Α.Ε., κατόπιν
προηγούμενης εισήγησης της αρμόδιας Διεύθυνσης
του Θεραπευτικού Τομέα και γνωμοδότησης του Επιστημονικού Συμβουλίου του Οργανισμού, ιδρύονται,
λειτουργούν, τροποποιούνται και καταργούνται τα Κ.Σ.Α.
του άρθρου 33.
γ) Με απόφαση του Διοικητικού Συμβουλίου του
Ε.Ο.Π.Α.Ε., μετά από σχετική εισήγηση της αρμόδιας
Διεύθυνσης του Οργανισμού και γνωμοδότηση του
Επιστημονικού Συμβουλίου του Οργανισμού, διαμορφώνονται τα θεραπευτικά πρωτόκολλα και οι κανονισμοί
λειτουργίας των Κ.Σ.Α. του άρθρου 33.
4. Με απόφαση του Προέδρου του Ε.Ο.Π.Α.Ε. δύναται
να ανατίθεται σε καθέναν εκ των Αντιπροέδρων Α’ και Β’
η παρακολούθηση και εποπτεία επιμέρους θεμάτων του
Οργανισμού, στο πλαίσιο του τομέα ευθύνης που τους
έχει ανατεθεί με την απόφαση του Υπουργού Υγείας της
παρ. 2 του άρθρου 37 και καθορίζονται όλες οι αναγκαίες λεπτομέρειες, όπως η έκταση, τα όρια και η χρονική
διάρκεια των αρμοδιοτήτων τους.
5. Με κοινή απόφαση των Υπουργών Υγείας και Εθνικής Οικονομίας και Οικονομικών καθορίζονται οι κάθε
είδους αποδοχές και λοιπές αποζημιώσεις του Προέδρου, των Αντιπροέδρων και των μελών του Διοικητικού
Συμβουλίου του Ε.Ο.Π.Α.Ε., οι προϋποθέσεις καταβολής
τους και κάθε άλλο θέμα σχετικό με την εφαρμογή της
παρ. 6 του άρθρου 38.
6. Με απόφαση του Υπουργού Υγείας δύναται να καθορίζονται, επιπλέον των αναφερόμενων στο άρθρο
40, αρμοδιότητες του Διοικητικού Συμβουλίου του
Ε.Ο.Π.Α.Ε., καθώς και να ρυθμίζονται ειδικότερα ζητήματα για την άσκηση των εν λόγω αρμοδιοτήτων.
7. Με απόφαση του Διοικητικού Συμβουλίου του
Ε.Ο.Π.Α.Ε. καθορίζονται η συγκρότηση και η λειτουργία
του Επιστημονικού Συμβουλίου του άρθρου 41.
8. Με κοινή απόφαση των Υπουργών Υγείας και Εθνικής Οικονομίας και Οικονομικών δύναται να ρυθμίζονται
περαιτέρω ζητήματα σχετικά με την οικονομική διαχείριση του Ε.Ο.Π.Α.Ε., σύμφωνα με το άρθρο 43, ιδίως αναφορικά με τη διαδικασία και τα όργανα άσκησης τον
οικονομικού και διαχειριστικού του ελέγχου.
9. Με κοινή απόφαση των Υπουργών Υγείας, Εσωτερικών και Εθνικής Οικονομίας και Οικονομικών, μετά
από γνώμη του Διοικητικού Συμβουλίου του Ε.Ο.Π.Α.Ε.,
καταρτίζεται ο Εσωτερικός Κανονισμός Οργάνωσης και
Λειτουργίας του άρθρου 45.
10. Με κοινή απόφαση των Υπουργών Υγείας και Εσωτερικών καθορίζεται η διαδικασία πρόσληψης από τον
Ε.Ο.Π.Α.Ε. του ιατρικού προσωπικού, των κάθε είδους θεραπευτών και των πρώην εξαρτημένων ατόμων - ειδικών
θεραπευτών, που, σύμφωνα με την παρ. 1 του άρθρου
49, εμπίπτουν στην εξαίρεση της περ. στ’ της παρ. 2 του
άρθρου 2 του ν. 4765/2021 (Α’ 6).
11. Με απόφαση του Διοικητικού του Συμβουλίου ο
Ε.Ο.Π.Α.Ε. δύναται να καλύπτει τις έκτακτες και άμεσες
ανάγκες του σε προσωπικό, με επικουρικούς ιατρούς,
σύμφωνα με το άρθρο 21 του ν. 3580/2007 (Α’ 134),
περί θεμάτων οργάνωσης και λειτουργίας του Ε.Σ.Υ.,
καθώς και σε λοιπό επικουρικό προσωπικό, σύμφωνα
με το άρθρο 10 του ν. 3329/2005 (Α’ 81), περί επικουρικού προσωπικού και σύμφωνα με το άρθρο 51 του
ν. 4622/2019 (Α’ 133), περί ετήσιου προγραμματισμού
προσλήψεων. Επιπλέον, δύναται να συνεργάζεται για
την κάλυψη των αναγκών του και για την προσήκουσα
λειτουργία του, με τις ειδικότητες ιατρικού, νοσηλευτικού
και λοιπού προσωπικού, που προβλέπονται στο άρθρο
41 του ν. 4058/2012 (Α’ 63), με καθεστώς έκδοσης δελτίου
παροχής υπηρεσιών.
Άρθρο 82
Εξουσιοδοτικές διατάξεις Μέρους Γ’
1. Με κοινή απόφαση των Υπουργών Υγείας και Ψηφιακής Διακυβέρνησης προβλέπεται ο τρόπος διασύνδεσης
και διαλειτουργίας, με ασφαλή τρόπο, του Πληροφοριακού Συστήματος Επιδημιολογικής Παρακολούθησης και
Θεραπευτικής Διαχείρισης (Π.Σ.Ε.Π.Θ.Δ.) του άρθρου 57
με τα πληροφοριακά συστήματα των Δ.Υ.Πε., των Νοσοκομείων, των εποπτευόμενων και διασυνδεόμενων με το
Ε.Δ.Υ.Ψ.Υ. φορέων, καθώς και με το Σύστημα Ηλεκτρονικής Συνταγογράφησης (Σ.Η.Σ.), το Μητρώο Μονάδων
Ψυχικής Υγείας (Μ.Ψ.Υ.) Νομικών Προσώπων Ιδιωτικού
Δικαίου του άρθρου 11Β του ν. 2716/1999 (Α’ 96), τα
Μητρώα καταγραφής ληπτών υπηρεσιών των Χώρων
Ελεγχόμενης Χρήσης (Χ.Ε.Δ) και τα Εθνικά Μητρώα Ασθενών και ρυθμίζεται κάθε άλλο τεχνικό ή λεπτομερειακό
θέμα που αφορά στη λειτουργία του Π.Σ.Ε.Π.Θ.Δ., ιδίως
τα θέματα της συλλογής, της τήρησης και της περαιτέρω
επεξεργασίας στοιχείων και δεδομένων που καταχωρίζονται σε αυτό και της ασφάλειας της επεξεργασίας των
συλλεγόμενων δεδομένων.
2. Με κοινή απόφαση των Υπουργών Υγείας και
Ψηφιακής Διακυβέρνησης καθορίζονται οι ψηφιακές
υποδομές και υπηρεσίες του Εθνικού Δικτύου Τηλεψυχιατρικής -Τηλεσυμβουλευτικής της παρ. 4 του άρθρου
57 και η διαλειτουργικότητα αυτών με άλλες ψηφιακές
υποδομές του Δημοσίου, ρυθμίζονται οι προϋποθέσεις και η διαδικασία επιλογής ψυχιάτρων, ψυχολόγων,
επαγγελματιών ψυχικής υγείας και ειδικών παιδαγωγών
του Δικτύου, ο τρόπος λειτουργίας και τα τεχνικά χαρακτηριστικά της ψηφιακής εφαρμογής, καθώς και όλα τα
θέματα λειτουργίας της εφαρμογής, οι διαπιστευμένοι
χρήστες της και ο τρόπος εισόδου τους στην εφαρμογή,
τα δεδομένα που τυγχάνουν επεξεργασίας και, ιδίως, τα
ευαίσθητα προσωπικά δεδομένα, τα δεδομένα σχετικά
με την καταγραφή του ονόματος του χρήστη, καθώς και
δεδομένα σχετικά με τον χρόνο εισόδου και παραμονής
του χρήστη στην εφαρμογή, οι λεπτομέρειες συλλογής,
τήρησης και περαιτέρω επεξεργασίας των δεδομένων,
κάθε οργανωτικό και τεχνικό μέτρο για την ασφάλεια της
επεξεργασίας των δεδομένων, συμπεριλαμβανομένης
της ταυτοποίησης των προσώπων που έχουν πρόσβαση στην εφαρμογή, της καταγραφής των δεδομένων
του χρήστη που εισέρχεται στο σύστημα, της χρήσης
τεχνικών ανωνυμοποίησης, ψευδωνυμοποίησης και κρυπτογράφησης, της διάρκειας τήρησης ανά κατηγορία
δεδομένων, ανωνυμοποιημένων, ψευδωνυμοποιημένων και μη, ανάλογα με τον σκοπό επεξεργασίας τους
για επιστημονικούς και στατιστικούς λόγους, τα θέματα οργάνωσης και διαχείρισης της εφαρμογής, με βάση
τους σκοπούς δημιουργίας και λειτουργίας της, ο τρόπος
άσκησης και ικανοποίησης των δικαιωμάτων των υποκειμένων των δεδομένων, οι αποδέκτες των δεδομένων, οι
ακριβείς όροι της διάθεσης συγκεντρωτικών στοιχείων
στατιστικής φύσεως, από τα οποία δεν μπορούν πλέον
να προσδιορισθούν τα υποκείμενα των δεδομένων και
κάθε άλλο ειδικότερο θέμα για την εφαρμογή του παρόντος.
3. Με κοινή απόφαση των Υπουργών Υγείας και Ψηφιακής Διακυβέρνησης προβλέπεται ο τρόπος διασύνδεσης και διαλειτουργίας του Πληροφοριακού Συστήματος
Προγραμμάτων (Π.Σ.Π.) του Ε.Ο.Π.Α.Ε. με το Πληροφοριακό Σύστημα Επιδημιολογικής Παρακολούθησης και
Θεραπευτικής Διαχείρισης (Π.Σ.Ε.Π.Θ.Δ.) του άρθρου 57
και με τα λοιπά, διασυνδεόμενα με αυτό, πληροφοριακά
συστήματα και μητρώα και ρυθμίζεται κάθε άλλο τεχνικό
ή λεπτομερειακό θέμα που αφορά στη λειτουργία του
Π.Σ.Π. ως Υπο-Συστήματος του Π.Σ.Ε.Π.Θ.Δ., σύμφωνα
με το άρθρο 58.
ΚΕΦΑΛΑΙΟ Β’
ΜΕΤΑΒΑΤΙΚΕΣ ΔΙΑΤΑΞΕΙΣ
Άρθρο 83
Μεταβατικές διατάξεις Μέρους Α’
1. Από την έναρξη ισχύος του Εθνικού Δικτύου Υπηρεσιών Ψυχικής Υγείας (Ε.Δ.Υ.Ψ.Υ.) και μέχρι την ολοκλήρωση των διαδικασιών του ν. 5062/2023 (Α’ 183) για
την επιλογή, σε κάθε Δ.Υ.Πε., Υποδιοικητή αρμόδιου για
θέματα ψυχικής υγείας, τα καθήκοντά του ανατίθενται
προσωρινά, με απόφαση του Διοικητή της Υ.Πε., σε έναν
(1) εκ των δύο (2) υπηρετούντων κατά την έναρξη ισχύος
του παρόντος Υποδιοικητών της.
2. Μέχρι την επιλογή προϊσταμένων, σύμφωνα με τη
διαδικασία του Κώδικα Δημόσιων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007,
Α’ 26), η τοποθέτηση του Προϊσταμένου της Διεύθυνσης Συντονισμού Υπηρεσιών Ψυχικής Υγείας και των
Προϊσταμένων των οργανικών μονάδων της γίνεται
με απόφαση του αρμόδιου για θέματα ψυχικής υγείας
Υποδιοικητή της οικείας Υ.Πε., σύμφωνα με τη διαδικασία και τα κριτήρια του άρθρου 18 του ν. 4492/2017
(Α’ 156).
3. Μέχρι την έκδοση υπουργικών αποφάσεων περί
αναγνώρισης κατάλληλων κέντρων εκπαίδευσης
στο πλαίσιο του Ε.Δ.Υ.Ψ.Υ., οι υφιστάμενες κατά την
έναρξη ισχύος του παρόντος υπουργικές αποφάσεις
διατηρούνται σε ισχύ και εφαρμόζονται αναλόγως
για τις δομές παροχής υπηρεσιών ψυχικής υγείας του
Ε.Σ.Υ., που μεταφέρονται στις Δ.Υ.Πε., σύμφωνα με
το άρθρο 6.
4. Μέχρι την έκδοση υπουργικών αποφάσεων περί οργάνωσης, λειτουργίας και προσωπικού των Σχολών Ανώτερης Επαγγελματικής Κατάρτισης (Σ.Α.Ε.Κ.) αρμοδιότητας του Υπουργείου Υγείας, αποκλειστικά για τη Δ.Υ.Πε.
που ενσωματώνει τις μονάδες του καταργούμενου Ψ.Ν.Α.
και για τη Σ.Α.Ε.Κ. αυτού, παραμένουν σε ισχύ και εφαρμόζονται αναλόγως τα άρθρα 1, 7, 8, 12, 13 παρ. 2, 14,
15 και 16 της υπό στοιχεία Γ4α/Γ.Π. 55004/15/6.7.2016
απόφασης των Αναπληρωτών Υπουργών Εσωτερικών
και Διοικητικής Ανασυγκρότησης, Υγείας και Οικονομικών (Β’ 2049). Οι σκοποί και οι δραστηριότητες αυτής
εξυπηρετούνται από τη Διεύθυνση Νοσηλευτικής Ψυχικής Υγείας του άρθρου 4 του παρόντος.
5. Έως την έκδοση ή την τροποποίηση του υφιστάμενου Οργανισμού των Δ.Υ.Πε. και το αργότερο μέχρι
την 31η.12.2025, αποκλειστικά και μόνο στις Δ.Υ.Πε.
στις οποίες ενσωματώνονται οι μονάδες των καταργούμενων Ψ.Ν.Α. και Ψ.Ν.Θ., οι Διευθύνσεις Διοικητικών
και Οικονομικών Υπηρεσιών τους λειτουργoύν μεταβατικά, με την υφιστάμενη κατά την έναρξη ισχύος
του παρόντος διάρθρωσή τους και με την επιφύλαξη
της μεταφοράς των Διευθύνσεων, Υποδιευθύνσεων
και Τμημάτων του δεύτερου εδαφίου της περ. α’ της
παρ. 3 του άρθρου 6.
6. Μέχρι την έκδοση των οργανισμών της παρ. 5, και, για
την εύρυθμη άσκηση των νέων αρμοδιοτήτων των Δ.Υ.Πε.:
α) ισχύουν και εφαρμόζονται αναλόγως οι υφιστάμενοι
κατά την έναρξη ισχύος του παρόντος οργανισμοί των
Δομών του άρθρου 6 και
β) οι σκοποί και δραστηριότητες αυτών εξυπηρετούνται σε συνεργασία με τις λοιπές υφιστάμενες μονάδες
της οικείας Δ.Υ.Πε..
7. Έως την έκδοση της απόφασης της παρ. 6 του άρθρου 11 του ν. 2716/1999 (Α’ 96), περί της διαδικασίας
και των προϋποθέσεων χορήγησης, τροποποίησης και
ανάκλησης των αδειών ίδρυσης και λειτουργίας Μονάδων Ψυχικής Υγείας από νομικά πρόσωπα ιδιωτικού
δικαίου κερδοσκοπικού και μη κερδοσκοπικού χαρακτήρα, η οποία εκδίδεται εντός έξι (6) μηνών από την
έναρξη ισχύος του παρόντος, παραμένει σε ισχύ η υπό
στοιχεία Α4β/Γ.Π./οικ. 63439/2017 (Β’ 2932) απόφαση
του Υπουργού Υγείας.
8. Μέχρι την έκδοση της κοινής υπουργικής απόφασης της παρ. 8 του άρθρου 79 διατηρείται σε ισχύ η υπό
στοιχεία ΔΥ6α/οικ36932/17.3.2009 κοινή απόφαση των
Υπουργών Οικονομίας και Οικονομικών και Υγείας και
Κοινωνικής Αλληλεγγύης (Β’ 545).
Άρθρο 84
Μεταβατικές διατάξεις Μέρους Β’
1. Μέχρι την ολοκλήρωση των διαδικασιών του
ν. 5062/2023 (Α’ 183) για την επιλογή του Προέδρου και
των Αντιπροέδρων του Ε.Ο.Π.Α.Ε., το πρώτο Δ.Σ. του Οργανισμού ορίζεται με απόφαση του Υπουργού Υγείας,
σύμφωνα με το άρθρο 15 του ν. 5062/2023.
2. Κατά την πρώτη συνεδρίασή του και έως την έγκριση του Εσωτερικού Κανονισμού Οργάνωσης και Λειτουργίας του άρθρου 45, το Διοικητικό Συμβούλιο του
Ε.Ο.Π.Α.Ε.:
α) αποφασίζει τη διάρθρωση των Διευθύνσεων του
Τομέα Επιχειρησιακού Σχεδιασμού και Λειτουργίας και
των Διευθύνσεων σε Τμήματα που, σύμφωνα με το άρθρο 46, υπάγονται απευθείας στον Πρόεδρο,
β) τοποθετεί, με απόφασή του, το προσωπικό που,
κατά την έναρξη ισχύος του παρόντος, υπηρετεί στις
διευθύνσεις και τα τμήματα του διοικητικού και οικονομικού τομέα των συγχωνευόμενων νομικών προσώπων,
μονάδων και τμημάτων της παρ. 1 του άρθρου 29, στις
Διευθύνσεις και στα Αυτοτελή Τμήματα που συστήνο
νται με τα άρθρα 46 και 47 του παρόντος, αντίστοιχων
αρμοδιοτήτων και
γ) ορίζει τους Προϊσταμένους όλων των Διευθύνσεων
του Τομέα Επιχειρησιακού Σχεδιασμού και Λειτουργίας,
της Διεύθυνσης Εσωτερικού Ελέγχου και των Αυτοτελών
Τμημάτων που συστήνονται με τα άρθρα 46 και 47 του παρόντος, κατόπιν εισήγησης του Προέδρου του Οργανισμού.
3. Εντός του πρώτου τριμήνου από την έναρξη λειτουργίας του Ε.Ο.Π.Α.Ε. και έως την έγκριση του Εσωτερικού Κανονισμού Οργάνωσης και Λειτουργίας του
άρθρου 45, το Διοικητικό Συμβούλιο του Οργανισμού,
μετά από εισήγηση του Επιστημονικού του Συμβουλίου:
α) αποφασίζει τη διάρθρωση των Διευθύνσεων του
Τομέα Θεραπείας σε Τμήματα,
β) εντάσσει, με απόφασή του, στα Τμήματα της περ. α)
τις υπηρεσίες και τα προγράμματα πρόληψης και ψυχοκοινωνικής ενδυνάμωσης, θεραπείας και επανένταξης
των νομικών προσώπων, των θεραπευτικών μονάδων,
των τμημάτων και των προγραμμάτων της παρ. 1 του
άρθρου 29, συμπεριλαμβανομένων των εκπαιδευτικών
μονάδων τους, όπως αυτά υφίστανται, κατά την έναρξη
ισχύος του παρόντος,
γ) ορίζει τους Προϊσταμένους των Διευθύνσεων του
Τομέα Θεραπείας. Έως τη συγκρότηση του Επιστημονικού Συμβουλίου, ο ορισμός των εν λόγω Προϊσταμένων
γίνεται με απόφαση του Διοικητικού Συμβουλίου του
Οργανισμού.
4. Για τη διευκόλυνση της επιστημονικής λειτουργίας
του Ε.Ο.Π.Α.Ε. και μέχρι την ολοκλήρωση των διαδικασιών
της παρ. 3 του άρθρου 41, το πρώτο Επιστημονικό Συμβούλιο του Οργανισμού ορίζεται με απόφαση του Υπουργού Υγείας. Ως μέλη του δύναται να οριστούν επιστήμονες
με ειδικές γνώσεις στον χώρο της υγείας που δεν ανήκουν
στο προσωπικό των συγχωνευόμενων νομικών προσώπων, μονάδων και τμημάτων της παρ. 1 του άρθρου 29.
5. Έως την έγκριση του Εσωτερικού Κανονισμού Λειτουργίας του Ε.Ο.Π.Α.Ε. το προσωπικό που μεταφέρεται
σε αυτό με την παρ. 2 του άρθρου 30 συμμετέχει στο
πρόγραμμα εφημεριών του Ε.Σ.Υ., καλύπτοντας τις ανάγκες των φορέων προέλευσής τους.
6. Ημέρες αδειών του προσωπικού των νομικών προσώπων, των θεραπευτικών μονάδων, των τμημάτων και
των προγραμμάτων της παρ. 1 του άρθρου 29, που δεν
έχουν χρησιμοποιηθεί εντός του έτους 2023, δύνανται
να χρησιμοποιούνται έως την 31η.12.2024.
7. Έως την έκδοση της κοινής υπουργικής απόφασης
της παρ. 10 του άρθρου 81, για τις προσλήψεις του προσωπικού του Ε.Ο.Π.Α.Ε. που εξαιρείται από τις διατάξεις
του ν. 4765/2021 (Α’ 6), σύμφωνα με την περ. στ της
παρ. 2 του άρθρου 2 του εν λόγω νόμου, εφαρμόζονται
οι υπό στοιχεία Υ5γ/Γ.Π.οικ.2496/30.7.2001 (Β’ 1010) και
Υ5γ/Γ.Π. οικ. 22284/28.2.2002 (Β’ 307) κοινές αποφάσεις
των Υπουργών Εσωτερικών, Δημοσίας Διοίκησης και
Αποκέντρωσης και Υγείας και Πρόνοιας.
8. α) Οι προϋπολογισμοί του οικονομικού έτους 2025
για το σύνολο των νομικών προσώπων, των θεραπευτικών μονάδων, των τμημάτων και των προγραμμάτων
της παρ. 1 του άρθρου 29, από 1ης.1.2025 εκτελούνται
από τις οικονομικές υπηρεσίες του Ε.Ο.Π.Α.Ε.. Διατάκτης
των προϋπολογισμών του πρώτου εδαφίου ορίζεται ο
Πρόεδρος του Ε.Ο.Π.Α.Ε..
β) Ο απολογισμός της εκτέλεσης του προϋπολογισμού
του οικονομικού έτους 2024 για το σύνολο των νομικών
προσώπων, των θεραπευτικών μονάδων, των τμημάτων
και των προγραμμάτων της παρ. 1 του άρθρου 29 πραγματοποιείται από τον Ε.Ο.Π.Α.Ε..
9. Έως την έκδοση της απόφασης του Υπουργού Υγείας
της περ. γ) της παρ. 2 του άρθρου 81, εφαρμόζεται η
υπό στοιχεία ΔΥΓ6/ΓΠ123148/9.11.2011 απόφαση του
Υπουργού Υγείας και Κοινωνικής Αλληλεγγύης (Β’ 2773).
10. Έως την έκδοση του Εσωτερικού Κανονισμού Οργάνωσης και Λειτουργίας του άρθρου 45 εφαρμόζονται
αναλογικά τα άρθρα 106 έως 146 του Κώδικα Δημοσίων Πολιτικών Διοικητικών Υπαλλήλων και Υπαλλήλων
Ν.Π.Δ.Δ. (ν. 3528/2007, Α’ 26).
ΚΕΦΑΛΑΙΟ Γ’
ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 85
Καταργούμενες διατάξεις Μέρους Α’
1. Από την 1η.1.2025, ημερομηνία έναρξης λειτουργίας
του Ε.Δ.Υ.Ψ.Υ., καταργούνται:
α) το άρθρο 92 του ν. 2071/1992 (Α’ 123), περί διάρθρωσης σε Τομείς Ψυχικής Υγείας και σύστασης Τοπικών
Επιτροπών Ψυχικής Υγείας,
β) τα άρθρα 3 και 15 του ν. 2716/1999 (Α’ 96), περί Τομέων Ψυχικής Υγείας, ένταξης των Μονάδων Ψυχικής Υγείας στους Τομείς Ψυχικής Υγείας και περί μετακίνησης του
προσωπικού των Μονάδων Ψυχικής Υγείας, αντίστοιχα,
γ) το άρθρο 10 του ν. 4272/2014 (Α’ 145), περί των Τομεακών Επιτροπών Ψυχικής Υγείας,
και
δ) τα άρθρα 1 έως 6 του ν. 4461/2017 (Α’ 38), περί των
Τομεακών Επιστημονικών Επιτροπών Ψυχικής Υγείας,
των Περιφερειακών Διοικήσεων Τομέων Ψυχικής Υγείας και των Περιφερειακών Διατομεακών Συμβουλίων
αυτών.
2. Από την έναρξη ισχύος του παρόντος καταργούνται:
α) το τέταρτο, πέμπτο, έκτο και έβδομο εδάφιο της
υποπερ. ββ’ του άρθρου 3 του ν. 3580/2007 (Α’ 134), περί
εγγραφής Ειδικού Κωδικού «Κεφάλαιο Κοινωνικής και
Ανθρωπιστικής Αντίληψης» στον προϋπολογισμό του
Υπουργείου Υγείας και Κοινωνικής Αλληλεγγύης, παρακράτησης, υπέρ του εν λόγω Κωδικού, ποσοστού δύο
τοις εκατό (2%) κατά την εξόφληση των τιμολογίων των
συμβάσεων προμηθειών και υπηρεσιών υγείας και καθορισμού του τρόπου και της διαδικασίας είσπραξης και
απόδοσης στον κρατικό προϋπολογισμό της ανωτέρω
κράτησης και
β) η παρ. 6 του άρθρου 24 του ν. 3846/2010 (Α’ 66),
περί παρακράτησης και απόδοσης ποσοστού δύο
τοις εκατό (2%) επί των τιμολογίων των συμβάσεων
προμηθειών και υπηρεσιών υγείας, σύμφωνα με το
άρθρο 3 του ν. 3580/2007 και της υπό στοιχεία ΔΥ6α/
οικ36932/17.3.2009 κοινής απόφασης των Υπουργών
Οικονομίας και Οικονομικών και Υγείας και Κοινωνικής
Αλληλεγγύης (Β’ 545).
Άρθρο 86
Καταργούμενες διατάξεις Μέρους Β’
Από την 1η.1.2025, ημερομηνία έναρξης λειτουργίας
του Ε.Ο.Π.Α.Ε. καταργούνται:
1. οι παρ. 5, 6 και 7 του άρθρου 1 του ν. 1729/1987
(Α’ 144) περί σύστασης του Κέντρου Θεραπείας Εξαρτημένων Ατόμων (ΚΕ.Θ.Ε.Α.),
2. τα άρθρα 1 έως 8 του ν. 2161/1993 (Α’ 119), περί
σύστασης, σκοπών - αρμοδιοτήτων, διοίκησης, πόρων,
προσωπικού, εποπτείας και ελέγχου θεραπευτικών κέντρων, ειδικών υπηρεσιακών μονάδων και επιστημονικών επιτροπών και προγραμμάτων πρόληψης του Οργανισμού Κατά των Ναρκωτικών (Ο.ΚΑ.ΝΑ.),
3. τα άρθρα 52 έως 56 του ν. 4139/2013 (Α’ 74), περί
Οργανισμού Κατά των Ναρκωτικών (Ο.ΚΑ.ΝΑ.) και Κέντρου Θεραπείας Εξαρτημένων Ατόμων (ΚΕ.Θ.Ε.Α.) και
4. το τέταρτο εδάφιο της παρ. 4 του άρθρου 49 του
ν. 4139/2013 (Α’ 74), περί των αποδοχών του Εθνικού
Συντονιστή για την Αντιμετώπιση των Ναρκωτικών.
ΜΕΡΟΣ ΣΤ’
ΕΝΑΡΞΗ ΙΣΧΥΟΣ
Άρθρο 87
Έναρξη ισχύος
1. Με την επιφύλαξη των παρ. 2, 3, 4 και 5, η ισχύς του
παρόντος αρχίζει από τη δημοσίευσή του στην Εφημερίδα της Κυβερνήσεως.
2. Ως ημερομηνία έναρξης της λειτουργίας του Εθνικού
Δικτύου Υπηρεσιών Ψυχικής Υγείας (Ε.Δ.Υ.Ψ.Υ.) ορίζεται
η 1η.1.2025.
3. Ως ημερομηνία έναρξης της λειτουργίας του νομικού
προσώπου ιδιωτικού δικαίου με την επωνυμία «Εθνικός
Οργανισμός Πρόληψης και Αντιμετώπισης Εξαρτήσεων
(Ε.Ο.Π.Α.Ε.)» ορίζεται η 1η.1.2025.
4. Η ισχύς της παρ. 2 του άρθρου 63 άρχεται από την
1η.1.2025.
5. Η ισχύς των άρθρων 11, 12, 13, 14, 15, 16, 19, 20,
21, 22, 23, 25, 26, 50, 51, 52, 53, 57, 58, 85 και 86 αρχίζει
από την 1η.1.2025.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 31 Ιουλίου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Εθνικής Οικονομίας
και Οικονομικών
ΚΩΝΣΤΑΝΤΙΝΟΣ ΧΑΤΖΗΔΑΚΗΣ
Αναπληρωτής Υπουργός Εθνικής
Οικονομίας και Οικονομικών
ΝΙΚΟΛΑΟΣ ΠΑΠΑΘΑΝΑΣΗΣ
Εξωτερικών
ΓΕΩΡΓΙΟΣ ΓΕΡΑΠΕΤΡΙΤΗΣ
Εθνικής Άμυνας
ΝΙΚΟΛΑΟΣ - ΓΕΩΡΓΙΟΣ ΔΕΝΔΙΑΣ
Εσωτερικών
ΘΕΟΔΩΡΟΣ ΛΙΒΑΝΙΟΣ
Παιδείας, Θρησκευμάτων
και Αθλητισμού
ΚΥΡΙΑΚΟΣ ΠΙΕΡΡΑΚΑΚΗΣ
Υγείας
ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ
Αναπληρώτρια
Υπουργός Υγείας
ΕΙΡΗΝΗ ΑΓΑΠΗΔΑΚΗ
Προστασίας του Πολίτη
ΜΙΧΑΗΛ ΧΡΥΣΟΧΟΪΔΗΣ
Περιβάλλοντος και Ενέργειας
ΘΕΟΔΩΡΟΣ ΣΚΥΛΑΚΑΚΗΣ
Ανάπτυξης
ΠΑΝΑΓΙΩΤΗΣ ΘΕΟΔΩΡΙΚΑΚΟΣ
Εργασίας και
Κοινωνικής Ασφάλισης
ΝΙΚΗ ΚΕΡΑΜΕΩΣ
Δικαιοσύνης
ΓΕΩΡΓΙΟΣ ΦΛΩΡΙΔΗΣ
Πολιτισμού
ΣΤΥΛΙΑΝΗ ΜΕΝΔΩΝΗ
Κοινωνικής Συνοχής
και Οικογένειας
ΣΟΦΙΑ ΖΑΧΑΡΑΚΗ
Ναυτιλίας
και Νησιωτικής Πολιτικής
ΧΡΗΣΤΟΣ ΣΤΥΛΙΑΝΙΔΗΣ
Ψηφιακής Διακυβέρνησης
ΔΗΜΗΤΡΙΟΣ ΠΑΠΑΣΤΕΡΓΙΟΥ
Κλιματικής Κρίσης
και Πολιτικής Προστασίας
ΒΑΣΙΛΕΙΟΣ ΚΙΚΙΛΙΑΣ
Επικρατείας
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 1 Αυγούστου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ