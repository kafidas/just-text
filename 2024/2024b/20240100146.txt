NOMOΣ ΥΠ’ ΑΡΙΘΜ. 5134
Παρεμβάσεις στον Κώδικα Πολιτικής Δικονομίας,
στον Κώδικα Οργανισμού Δικαστηρίων και Κατάστασης Δικαστικών Λειτουργών και στον Κώδικα
Ποινικής Δικονομίας σε εναρμόνιση με την ενοποίηση του πρώτου βαθμού δικαιοδοσίας με τον
ν. 5108/2024 - Διατάξεις για τη Δικαστική Αστυνομία και άλλες επείγουσες ρυθμίσεις.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Εκδίδομε τον ακόλουθο νόμο που ψήφισε η Βουλή:
ΠΙΝΑΚΑΣ ΠΕΡΙΕΧΟΜΕΝΩΝ
ΜΕΡΟΣ Α’
ΠΑΡΕΜΒΑΣΕΙΣ ΣΤΟΝ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ ΠΡΟΣ ΕΝΑΡΜΟΝΙΣΗ ΜΕ ΤΟΝ N. 5108/2024 ΠΕΡΙ ΕΝΟΠΟΙΗΣΗΣ ΤΟΥ ΠΡΩΤΟΥ ΒΑΘΜΟΥ ΔΙΚΑΙΟΔΟΣΙΑΣ ΤΩΝ
ΔΙΚΑΣΤΗΡΙΩΝ ΠΟΛΙΤΙΚΗΣ ΚΑΙ ΠΟΙΝΙΚΗΣ ΔΙΚΑΙΟΣΥΝΗΣ
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 1 Σκοπός
Άρθρο 2 Αντικείμενο
ΚΕΦΑΛΑΙΟ Β’
ΓΕΝΙΚΕΣ ΔΙΑΤΑΞΕΙΣ - ΤΡΟΠΟΠΟΙΗΣΗ ΠΡΩΤΟΥ ΒΙΒΛΙΟΥ
ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 3 Καθ’ ύλη αρμοδιότητα μονομελών πρωτοδικείων - Αντικατάσταση άρθρου 14 Κώδικα Πολιτικής
Δικονομίας
Άρθρο 4 Αποκλειστική αρμοδιότητα μονομελών πρωτοδικείων - Τροποποίηση άρθρου 16 Κώδικα Πολιτικής
Δικονομίας
Άρθρο 5 Εξαιρετική αρμοδιότητα μονομελών πρωτοδικείων - Τροποποίηση άρθρου 17 Κώδικα Πολιτικής
Δικονομίας
Άρθρο 6 Αρμοδιότητα πολυμελών πρωτοδικείων Αντικατάσταση άρθρου 18 Κώδικα Πολιτικής Δικονομίας
Άρθρο 7 Αρμοδιότητα εφετείων - Αντικατάσταση άρθρου 19 Κώδικα Πολιτικής Δικονομίας
Άρθρο 8 Δωσιδικία πολυμελών πρωτοδικείων για παρεπόμενες υποθέσεις αρμοδιότητας μονομελών πρωτοδικείων - Τροποποίηση παρ. 2 άρθρου 31 Κώδικα
Πολιτικής Δικονομίας
Άρθρο 9 Αδυναμία άσκησης ενδίκων μέσων κατά απόφασης πολυμελούς πρωτοδικείου λόγω αρμοδιότητας
μονομελούς πρωτοδικείου - Τροποποίηση άρθρου 47
Κώδικα Πολιτικής Δικονομίας
Άρθρο 10 Αρμόδιο δικαστήριο για τη λήψη απόφασης
παραπομπής σε δικαστήριο - Τροποποίηση άρθρου 50
Κώδικα Πολιτικής Δικονομίας
Άρθρο 11 Αρμόδιο δικαστήριο για την εξαίρεση δικαστή ή υπαλλήλου γραμματείας μονομελούς πρωτοδικείου - Τροποποίηση άρθρου 54 Κώδικα Πολιτικής
Δικονομίας
Άρθρο 12 Χρόνος μη επιτρεπόμενης επίδοσης - Τροποποίηση παρ. 1 άρθρου 125 Κώδικα Πολιτικής Δικονομίας
Άρθρο 13 Επίδοση στους διαμένοντες στην αλλοδαπή - Τροποποίηση παρ. 1 άρθρου 134 Κώδικα Πολιτικής
Δικονομίας
Άρθρο 14 Αρμοδιότητα μονομελούς πρωτοδικείου
για παράταση προθεσμίας κατάθεσης δικαιολογητικών
εγγυοδοσίας - Τροποποίηση παρ. 2 άρθρου 165 Κώδικα
Πολιτικής Δικονομίας
Άρθρο 15 Συμπλήρωση ή αντικατάσταση εγγύησης Τροποποίηση άρθρου 167 Κώδικα Πολιτικής Δικονομίας
Άρθρο 16 Διαδικασία άρσης ή κατάπτωσης εγγύησης Τροποποίηση άρθρου 168 Κώδικα Πολιτικής Δικονομίας
Άρθρο 17 Προκαταβολή εξόδων σε δίκες διατροφής Τροποποίηση άρθρου 173 Κώδικα Πολιτικής Δικονομίας
Άρθρο 18 Αρμόδιος δικαστής για την υποβολή αίτησης για τη χορήγηση του ευεργετήματος της πενίας - Τροποποίηση παρ. 1 άρθρου 196 Κώδικα Πολιτικής
Δικονομίας
ΚΕΦΑΛΑΙΟ Γ’
ΔΙΑΔΙΚΑΣΙΑ ΣΤΑ ΠΡΩΤΟΒΑΘΜΙΑ ΔΙΚΑΣΤΗΡΙΑ - ΤΡΟΠΟΠΟΙΗΣΗ ΔΕΥΤΕΡΟΥ ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ
ΔΙΚΟΝΟΜΙΑΣ
Άρθρο 19 Εγγραφή και εξάλειψη συναινετικής προσημείωσης υποθήκης με πράξη δικηγόρου - Τροποποίηση
άρθρου 208 Κώδικα Πολιτικής Δικονομίας
Άρθρο 20 Κατάθεση δικογράφου σε περίπτωση αγωγής που απευθύνεται σε περιφερειακή έδρα πρωτοδικείου κατά την έννοια του ν. 5108/2024 - Τροποποίηση
παρ. 1 άρθρου 215 Κώδικα Πολιτικής Δικονομίας
Άρθρο 21 Διαδικασία ως προς τις μικροδιαφορές Τροποποίηση παρ. 1 άρθρου 466 Κώδικα Πολιτικής
Δικονομίας
ΚΕΦΑΛΑΙΟ Δ’
ΕΝΔΙΚΑ ΜΕΣΑ ΚΑΙ ΑΝΑΚΟΠΕΣ  - ΤΡΟΠΟΠΟΙΗΣΗ
ΤΡΙΤΟΥ ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 22 Παράβολο στα ένδικα μέσα της έφεσης, της
αναίρεσης και της αναψηλάφησης - Τροποποίηση παρ. 3
άρθρου 495 Κώδικα Πολιτικής Δικονομίας
Άρθρο 23 Προσδιορισμός δικασίμου σε εφέσεις κατά
αποφάσεων των πρωτοδικείων που εκδικάζονται στις
μεταβατικές έδρες των εφετείων της περιφερείας τους Τροποποίηση παρ. 1 άρθρου 498 Κώδικα Πολιτικής Δικονομίας
Άρθρο 24 Προκαταβολή παραβόλου στην ανακοπή
ερημοδικίας - Τροποποίηση παρ. 2 άρθρου 505 Κώδικα
Πολιτικής Δικονομίας
Άρθρο 25 Αποφάσεις που μπορούν να προσβληθούν
με έφεση - Τροποποίηση άρθρου 511 Κώδικα Πολιτικής
Δικονομίας
Άρθρο 26 Περιπτώσεις επιτρεπόμενης αναίρεσης Τροποποίηση άρθρου 560 Κώδικα Πολιτικής Δικονομίας
ΚΕΦΑΛΑΙΟ Ε’
ΕΙΔΙΚΕΣ ΔΙΑΔΙΚΑΣΙΕΣ  - ΤΡΟΠΟΠΟΙΗΣΗ ΤΕΤΑΡΤΟΥ
ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 27 Αρμόδιο δικαστήριο για τις διαφορές από
πιστωτικούς τίτλους - Τροποποίηση παρ. 1 άρθρου 622Β
Κώδικα Πολιτικής Δικονομίας
Άρθρο 28 Αρμόδιος δικαστής για την έκδοση διαταγής
πληρωμής - Τροποποίηση άρθρου 625 Κώδικα Πολιτικής
Δικονομίας
Άρθρο 29 Αρμόδιος δικαστής για την έκδοση διαταγής απόδοσης της χρήσης του μισθίου - Τροποποίηση
άρθρου 638 Κώδικα Πολιτικής Δικονομίας
ΚΕΦΑΛΑΙΟ ΣΤ’
ΑΣΦΑΛΙΣΤΙΚΑ ΜΕΤΡΑ  - ΤΡΟΠΟΠΟΙΗΣΗ ΠΕΜΠΤΟΥ
ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 30 Αρμόδιο δικαστήριο για τις διαφορές που
αφορούν την εκτέλεση απόφασης που διατάζει ασφαλιστικά μέτρα ή ανακαλεί απόφαση γι’ αυτά - Τροποποίηση
παρ. 2 άρθρου 702 Κώδικα Πολιτικής Δικονομίας
Άρθρο 31 Προσωρινή ρύθμιση νομής ή κατοχής - Τροποποίηση άρθρου 734 Κώδικα Πολιτικής Δικονομίας
Άρθρο 32 Ευρωπαϊκή Διαταγή Δέσμευσης Λογαριασμού - Τροποποίηση παρ. 1 άρθρου 738Α Κώδικα Πολιτικής Δικονομίας
ΚΕΦΑΛΑΙΟ Ζ’
ΔΙΑΔΙΚΑΣΙΑ ΕΚΟΥΣΙΑΣ ΔΙΚΑΙΟΔΟΣΙΑΣ - ΤΡΟΠΟΠΟΙΗΣΗ ΕΚΤΟΥ ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 33 Αρμοδιότητα - Αντικατάσταση άρθρου 740
Κώδικα Πολιτικής Δικονομίας
Άρθρο 34 Σωματεία - Τροποποίηση άρθρου 787 Κώδικα Πολιτικής Δικονομίας
Άρθρο 35 Διαδικασία δημοσίευσης διαθήκης - Τροποποίηση άρθρου 808 Κώδικα Πολιτικής Δικονομίας
Άρθρο 36 Έκδοση του κληρονομητηρίου - Τροποποίηση άρθρου 819 Κώδικα Πολιτικής Δικονομίας
Άρθρο 37 Εύρεση διαθήκης ή εγγράφων - Αντικατάσταση άρθρου 828 Κώδικα Πολιτικής Δικονομίας
Άρθρο  38 Έκθεση σφράγισης  - Τροποποίηση άρθρου 830 Κώδικα Πολιτικής Δικονομίας
Άρθρο 39 Αποσφράγιση και επανασφράγιση - Τροποποίηση άρθρου 831 Κώδικα Πολιτικής Δικονομίας
Άρθρο 40 Εξέταση των σφραγίδων - Τροποποίηση
άρθρου 835 Κώδικα Πολιτικής Δικονομίας
Άρθρο 41 Διαφορές που ανακύπτουν κατά τη σφράγιση, αποσφράγιση ή απογραφή - Τροποποίηση άρθρου 841 Κώδικα Πολιτικής Δικονομίας
ΚΕΦΑΛΑΙΟ Η’
ΑΝΑΓΚΑΣΤΙΚΗ ΕΚΤΕΛΕΣΗ - ΤΡΟΠΟΠΟΙΗΣΗ ΟΓΔΟΟΥ
ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 42 Ορισμός της αξίας αντικαταστατών πραγμάτων - Τροποποίηση άρθρου 917 Κώδικα Πολιτικής
Δικονομίας
Άρθρο  43 Αμυντικά μέσα κατά της αναγκαστικής
εκτέλεσης - Τροποποίηση παρ. 1 άρθρου 933 Κώδικα
Πολιτικής Δικονομίας
Άρθρο 44 Κατάσχεση εις χείρας τρίτου - Τροποποίηση
παρ. 1 άρθρου 983 Κώδικα Πολιτικής Δικονομίας
Άρθρο  45 Συγκέντρωση στοιχείων κατασχεμένου
ακινήτου από δικαστικό επιμελητή - Τροποποίηση άρθρου 995 Κώδικα Πολιτικής Δικονομίας
Άρθρο 46 Αρμοδιότητα συμβολαιογράφου για διενέργεια πλειστηριασμού με ηλεκτρονικά μέσα - Τροποποίηση παρ. 1 και 4 άρθρου 998 Κώδικα Πολιτικής Δικονομίας
Άρθρο 47 Αναγκαστικοί δημόσιοι πλειστηριασμοί Τροποποίηση παρ. 1 άρθρου 1005 Κώδικα Πολιτικής
Δικονομίας
Άρθρο 48 Διαδικασία εκούσιου πλειστηριασμού - Τροποποίηση άρθρου 1021 Κώδικα Πολιτικής Δικονομίας
ΚΕΦΑΛΑΙΟ Θ’
ΤΕΛΙΚΕΣ - ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 49 Τελικές διατάξεις
Άρθρο 50 Δικαστικό ένσημο στις εργατικές διαφορές Τροποποίηση άρθρου 71 Εισαγωγικού Νόμου Κώδικα
Πολιτικής Δικονομίας
Άρθρο 51 Μεταβατική διάταξη
Άρθρο 52 Καταργούμενες διατάξεις
ΜΕΡΟΣ Β’
ΠΑΡΕΜΒΑΣΕΙΣ ΣΤΟΝ ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
ΠΡΟΣ ΕΝΑΡΜΟΝΙΣΗ ΜΕ ΤΟΝ N. 5108/2024 ΠΕΡΙ ΤΗΣ
ΕΝΟΠΟΙΗΣΗΣ ΤΟΥ ΠΡΩΤΟΥ ΒΑΘΜΟΥ ΔΙΚΑΙΟΔΟΣΙΑΣ
ΤΩΝ ΔΙΚΑΣΤΗΡΙΩΝ ΠΟΛΙΤΙΚΗΣ ΚΑΙ ΠΟΙΝΙΚΗΣ ΔΙΚΑΙΟΣΥΝΗΣ
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 53 Σκοπός
Άρθρο 54 Αντικείμενο
ΚΕΦΑΛΑΙΟ Β’
ΓΕΝΙΚΟΙ ΟΡΙΣΜΟΙ - ΤΡΟΠΟΠΟΙΗΣΗ ΠΡΩΤΟΥ ΒΙΒΛΙΟΥ
ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο 55 Διενέργεια προανάκρισης και προκαταρκτικής εξέτασης από προανακριτές - πρωτοδίκες - Τροποποίηση παρ. 1 άρθρου 31 Κώδικα Ποινικής Δικονομίας
Άρθρο 56 Αρμοδιότητα Τριμελούς Εφετείου - Τροποποίηση περ. 6 άρθρου 111 Κώδικα Ποινικής Δικονομίας
ΚΕΦΑΛΑΙΟ Γ’
ΑΠΟΔΕΙΞΕΙΣ - ΤΡΟΠΟΠΟΙΗΣΗ ΔΕΥΤΕΡΟΥ ΒΙΒΛΙΟΥ ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο 57 Λιπομαρτυρία στην ανάκριση ή στο ακροατήριο - Τροποποίηση παρ. 1 άρθρου 231 Κώδικα Ποινικής Δικονομίας
Άρθρο 58 Άσκηση ανακοπής κατόπιν καταδίκης για
λιπομαρτυρία - Τροποποίηση παρ. 2 άρθρου 232 Κώδικα
Ποινικής Δικονομίας
ΚΕΦΑΛΑΙΟ Δ’
ΠΡΟΔΙΚΑΣΙΑ - ΤΡΟΠΟΠΟΙΗΣΗ ΤΡΙΤΟΥ ΒΙΒΛΙΟΥ ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο 59 Νυχτερινή έρευνα σε κατοικία - Τροποποίηση παρ. 5 άρθρου 256 Κώδικα Ποινικής Δικονομίας
ΚΕΦΑΛΑΙΟ Ε’
ΕΝΔΙΚΑ ΜΕΣΑ - ΤΡΟΠΟΠΟΙΗΣΗ ΕΚΤΟΥ ΒΙΒΛΙΟΥ ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο  60 Άσκηση ένδικου μέσου  - Τροποποίηση
παρ. 1 άρθρου 474 Κώδικα Ποινικής Δικονομίας
ΜΕΡΟΣ Γ’
ΠΑΡΕΜΒΑΣΕΙΣ ΣΤΟΝ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ ΠΡΟΣ
ΕΝΑΡΜΟΝΙΣΗ ΜΕ ΤΟΝ ν. 5108/2024 ΠΕΡΙ ΤΗΣ ΕΝΟΠΟΙΗΣΗΣ ΤΟΥ ΠΡΩΤΟΥ ΒΑΘΜΟΥ ΔΙΚΑΙΟΔΟΣΙΑΣ ΤΩΝ
ΔΙΚΑΣΤΗΡΙΩΝ ΠΟΛΙΤΙΚΗΣ ΚΑΙ ΠΟΙΝΙΚΗΣ ΔΙΚΑΙΟΣΥΝΗΣ
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 61 Σκοπός
Άρθρο 62 Αντικείμενο
ΚΕΦΑΛΑΙΟ Β’
ΕΚΤΑΣΗ ΕΦΑΡΜΟΓΗΣ - ΙΔΡΥΣΗ, ΣΥΓΧΩΝΕΥΣΗ, ΚΑΤΑΡΓΗΣΗ, ΠΕΡΙΦΕΡΕΙΑ ΚΑΙ ΕΔΡΑ ΔΙΚΑΣΤΗΡΙΩΝ - ΤΡΟΠΟΠΟΙΗΣΗ ΚΕΦΑΛΑΙΟΥ Α’ ΤΜΗΜΑΤΟΣ ΠΡΩΤΟΥ ΚΩΔΙΚΑ
ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 63 Έκταση εφαρμογής - Τροποποίηση άρθρου 1 Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 64 Ίδρυση, συγχώνευση και κατάργηση περιφέρειας και έδρας δικαστηρίων - Τροποποίηση παρ. 1
και 2 άρθρου 2 Κώδικα Οργανισμού Δικαστηρίων και
Κατάστασης Δικαστικών Λειτουργών
ΚΕΦΑΛΑΙΟ Γ’
ΟΡΓΑΝΙΚΕΣ ΘΕΣΕΙΣ ΚΑΙ ΣΥΓΚΡΟΤΗΣΗ ΔΙΚΑΣΤΗΡΙΩΝ ΤΡΟΠΟΠΟΙΗΣΗ ΚΕΦΑΛΑΙΟΥ Β’ ΤΜΗΜΑΤΟΣ ΠΡΩΤΟΥ
ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ
ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 65 Αριθμός και κατανομή οργανικών θέσεων Προσθήκη παρ. 4 στο άρθρο 3 του Κώδικα Οργανισμού
Δικαστηρίων και Κατάστασης Δικαστικών Λειτουργών
Άρθρο 66 Συγκρότηση δικαστηρίων και των τμημάτων τους - Τροποποίηση άρθρου 4 Κώδικα Οργανισμού
Δικαστηρίων και Κατάστασης Δικαστικών Λειτουργών
Άρθρο 67 Αναπλήρωση δικαστών - Τροποποίηση άρθρου 5 Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 68 Αδυναμία συγκρότησης δικαστηρίων - Τροποποίηση παρ. 1 και 5 άρθρου 6 Κώδικα Οργανισμού
Δικαστηρίων και Κατάστασης Δικαστικών Λειτουργών
Άρθρο 69 Γραμματεία Δικαστηρίων και Εισαγγελιών Τροποποίηση παρ. 1 και 5 άρθρου 11 Κώδικα Οργανισμού
Δικαστηρίων και Κατάστασης Δικαστικών Λειτουργών
Άρθρο 70 Δικαστικό έτος και θερινά τμήματα - Τροποποίηση παρ. 3 άρθρου 12 Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 71 Αρχείο δικαστηρίου - Τροποποίηση παρ. 1
άρθρου 13 Κώδικα Οργανισμού Δικαστηρίων και Κατάστασης Δικαστικών Λειτουργών
ΚΕΦΑΛΑΙΟ Δ’
ΔΙΚΑΣΤΙΚΑ ΣΥΜΒΟΥΛΙΑ ΚΑΙ ΟΛΟΜΕΛΕΙΕΣ - ΤΡΟΠΟΠΟΙΗΣΗ ΚΕΦΑΛΑΙΟΥ Γ’ ΤΜΗΜΑΤΟΣ ΠΡΩΤΟΥ ΚΩΔΙΚΑ
ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 72 Δικαστικά συμβούλια - Τροποποίηση παρ. 1
άρθρου 14 Κώδικα Οργανισμού Δικαστηρίων και Κατάστασης Δικαστικών Λειτουργών
ΚΕΦΑΛΑΙΟ Ε’
ΔΙΕΥΘΥΝΣΗ ΔΙΚΑΣΤΗΡΙΩΝ ΚΑΙ ΕΙΣΑΓΓΕΛΙΩΝ - ΤΡΟΠΟΠΟΙΗΣΗ ΚΕΦΑΛΑΙΟΥ Δ’ ΤΜΗΜΑΤΟΣ ΠΡΩΤΟΥ ΚΩΔΙΚΑ
ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 73 Διεύθυνση δικαστηρίων - Αντικατάσταση
παρ. 1 και τροποποίηση παρ. 2, 3, 4 και 5 άρθρου 17
Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 74 Εισαγγελείς παράλληλης ή περιφερειακής
έδρας εισαγγελίας - Χρόνος άσκησης καθηκόντων διεύθυνσης εισαγγελιών - Τροποποίηση παρ. 1 και 4 άρθρου 18 Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο  75 Κανονισμοί εσωτερικής υπηρεσίας των
δικαστηρίων - Τροποποίηση παρ. 2, 3 και 7 άρθρου 19
Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 76 Συνθέσεις ποινικών δικαστηρίων - Τροποποίηση παρ. 3, 6 και 8 και προσθήκη παρ. 13 στο άρθρο 20 του Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 77 Συνθέσεις εκδίκασης ασφαλιστικών μέτρων - Τροποποίηση παρ. 1 άρθρου 21 Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 78 Δικαστικά καταστήματα, λειτουργία και συνεδριάσεις των δικαστηρίων - Τροποποίηση παρ. 2, 4, 5
και 9 και προσθήκη παρ. 4Α στο άρθρο 22 του Κώδικα
Οργανισμού Δικαστηρίων και Κατάστασης Δικαστικών
Λειτουργών
Άρθρο 79 Εποπτεία του Υπουργείου Δικαιοσύνης επί
εισαγγελιών - Τροποποίηση παρ. 4 άρθρου 23 Κώδικα
Οργανισμού Δικαστηρίων και Κατάστασης Δικαστικών
Λειτουργών
ΚΕΦΑΛΑΙΟ ΣΤ’
ΠΟΛΙΤΙΚΑ ΚΑΙ ΠΟΙΝΙΚΑ ΔΙΚΑΣΤΗΡΙΑ - ΤΡΟΠΟΠΟΙΗΣΗ ΚΕΦΑΛΑΙΟΥ Ζ’ ΤΜΗΜΑΤΟΣ ΠΡΩΤΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 80 Ορισμός Ανακριτών και Δικαστών Ανηλίκων
από τη Γενική Επετηρίδα - Τροποποίηση παρ. 1, 2, 3, 5
και 6 άρθρου 30 Κώδικα Οργανισμού Δικαστηρίων και
Κατάστασης Δικαστικών Λειτουργών
Άρθρο 81 Προανακριτές Πρωτοδίκες - Προσθήκη άρθρου 30Α στον Κώδικα Οργανισμού Δικαστηρίων και
Κατάστασης Δικαστικών Λειτουργών
ΚΕΦΑΛΑΙΟ Ζ’
ΔΙΚΑΙΩΜΑΤΑ ΚΑΙ ΕΓΓΥΗΣΕΙΣ ΔΙΚΑΣΤΙΚΩΝ ΛΕΙΤΟΥΡΓΩΝ - ΤΡΟΠΟΠΟΙΗΣΗ ΚΕΦΑΛΑΙΟΥ Γ’ ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 82 Κανονική άδεια δικαστικών λειτουργών Τροποποίηση παρ. 6 άρθρου 52 Κώδικα Οργανισμού
Δικαστηρίων και Κατάστασης Δικαστικών Λειτουργών
Άρθρο 83 Άδειες κύησης, λοχείας και ανατροφής τέκνου - Τροποποίηση παρ. 2 άρθρου 53 Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 84 Αναρρωτική άδεια - Τροποποίηση παρ. 1
άρθρου 54 Κώδικα Οργανισμού Δικαστηρίων και Κατάστασης Δικαστικών Λειτουργών
Άρθρο 85 Εκπαιδευτική άδεια - Τροποποίηση παρ. 1
άρθρου 55 Κώδικα Οργανισμού Δικαστηρίων και Κατάστασης Δικαστικών Λειτουργών
ΚΕΦΑΛΑΙΟ Η’
ΥΠΗΡΕΣΙΑΚΕΣ ΜΕΤΑΒΟΛΕΣ - ΤΡΟΠΟΠΟΙΗΣΗ ΚΕΦΑΛΑΙΟΥ Ε’ ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 86 Μεταθέσεις δικαστικών λειτουργών - Τροποποίηση παρ. 1 και 3 άρθρου 60 Κώδικα Οργανισμού
Δικαστηρίων και Κατάστασης Δικαστικών Λειτουργών
Άρθρο 87 Αποσπάσεις δικαστικών λειτουργών - Τροποποίηση παρ. 2 άρθρου 61 Κώδικα Οργανισμού Δικαστηρίων και Κατάστασης Δικαστικών Λειτουργών
ΚΕΦΑΛΑΙΟ Θ’
ΒΑΘΜΟΙ ΙΕΡΑΡΧΙΑΣ - ΤΡΟΠΟΠΟΙΗΣΗ ΚΕΦΑΛΑΙΟΥ ΣΤ’
ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 88 Βαθμοί ιεραρχίας, αντιστοιχία και προβάδισμα δικαστικών λειτουργών - Τροποποίηση άρθρου 66
Κώδικα Οργανισμού Δικαστηρίων και Κατάστασης Δικαστικών Λειτουργών
ΚΕΦΑΛΑΙΟ Ι’
ΔΙΚΑΣΤΙΚΟΙ ΛΕΙΤΟΥΡΓΟΙ ΤΩΝ ΠΟΛΙΤΙΚΩΝ - ΠΟΙΝΙΚΩΝ
ΔΙΚΑΣΤΗΡΙΩΝ ΚΑΙ ΕΙΣΑΓΓΕΛΙΩΝ - ΤΡΟΠΟΠΟΙΗΣΗ ΚΕΦΑΛΑΙΟΥ ΙΓ’ ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 89 Δικαίωμα ένταξης στη γενική επετηρίδα Αντικατάσταση άρθρου 90 Κώδικα Οργανισμού Δικαστηρίων και Κατάστασης Δικαστικών Λειτουργών
ΚΕΦΑΛΑΙΟ ΙΑ’
ΑΝΩΤΑΤΟ ΔΙΚΑΣΤΙΚΟ ΣΥΜΒΟΥΛΙΟ ΠΟΛΙΤΙΚΗΣ ΚΑΙ
ΠΟΙΝΙΚΗΣ ΔΙΚΑΙΟΣΥΝΗΣ - ΤΡΟΠΟΠΟΙΗΣΗ ΚΕΦΑΛΑΙΟΥ
ΙΔ’ ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 90 Αποφάσεις Ανώτατου Δικαστικού Συμβουλίου Πολιτικής και Ποινικής Δικαιοσύνης περί διορισμού
και ένταξης στη γενική επετηρίδα - Τροποποίηση παρ. 1
άρθρου 91 Κώδικα Οργανισμού Δικαστηρίων και Κατάστασης Δικαστικών Λειτουργών
ΚΕΦΑΛΑΙΟ ΙΒ’
ΠΟΛΙΤΙΚΑ ΚΑΙ ΠΟΙΝΙΚΑ ΔΙΚΑΣΤΗΡΙΑ - ΤΡΟΠΟΠΟΙΗΣΗ
ΚΕΦΑΛΑΙΟΥ ΙΣΤ’ ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 91 Όργανα επιθεώρησης και ετήσια επιθεώρηση - Τροποποίηση παρ. 2 και 10 άρθρου 93 Κώδικα
Οργανισμού Δικαστηρίων και Κατάστασης Δικαστικών
Λειτουργών
ΚΕΦΑΛΑΙΟ ΙΓ’
ΔΙΩΞΗ - ΤΡΟΠΟΠΟΙΗΣΗ ΚΕΦΑΛΑΙΟΥ ΚΑ’ ΤΜΗΜΑΤΟΣ
ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 92 Άσκηση πειθαρχικής δίωξης - Αρμοδιότητα για την άσκηση πειθαρχικής δίωξης σε εισαγγελείς - Τροποποίηση παρ. 1 άρθρου 117 Κώδικα Οργανισμού Δικαστηρίων και Κατάστασης Δικαστικών
Λειτουργών
Άρθρο 93 Μεταβατική διάταξη
ΜΕΡΟΣ Δ’
ΡΥΘΜΙΣΕΙΣ ΓΙΑ ΤΗ ΔΙΚΑΣΤΙΚΗ ΑΣΤΥΝΟΜΙΑ - ΤΡΟΠΟΠΟΙΗΣΗ N. 4963/2022
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 94 Σκοπός
Άρθρο 95 Αντικείμενο
ΚΕΦΑΛΑΙΟ Β’
ΕΠΙΜΟΡΦΩΤΙΚΑ ΣΕΜΙΝΑΡΙΑ ΓΙΑ ΤΟ ΠΡΟΣΩΠΙΚΟ ΤΟΥ
ΠΟΛΙΤΙΚΟΥ ΤΟΜΕΑ ΤΗΣ ΔΙΚΑΣΤΙΚΗΣ ΑΣΤΥΝΟΜΙΑΣ
Άρθρο 96 Έξοδα εισαγωγικής εκπαίδευσης και επιμορφωτικών σεμιναρίων για το προσωπικό της Δικαστικής Αστυνομίας - Τροποποίηση παρ. 3 άρθρου 33
ν. 4963/2022
ΚΕΦΑΛΑΙΟ Γ’
ΑΜΟΙΒΑΙΑ ΜΕΤΑΘΕΣΗ ΤΟΥ ΠΡΟΣΩΠΙΚΟΥ ΤΟΥ ΑΣΤΥΝΟΜΙΚΟΥ ΤΟΜΕΑ ΤΗΣ ΔΙΚΑΣΤΙΚΗΣ ΑΣΤΥΝΟΜΙΑΣ
Άρθρο 97 Αμοιβαία μετάθεση του αστυνομικού προσωπικού της Δικαστικής Αστυνομίας - Τροποποίηση
παρ. 1 άρθρου 39 ν. 4963/2022
ΚΕΦΑΛΑΙΟ Δ’
ΓΡΑΠΤΟΣ ΔΙΑΓΩΝΙΣΜΟΣ ΓΙΑ ΤΗΝ ΠΛΗΡΩΣΗ ΘΕΣΕΩΝ
ΤΟΥ ΠΟΛΙΤΙΚΟΥ ΤΟΜΕΑ ΤΗΣ ΔΙΚΑΣΤΙΚΗΣ ΑΣΤΥΝΟΜΙΑΣ
ΚΑΤΑ ΤΗΝ ΠΡΩΤΗ ΕΦΑΡΜΟΓΗ ΤΟΥ N. 4963/2022
Άρθρο 98 Πλήρωση θέσεων προσωπικού του πολιτικού τομέα της Δικαστικής Αστυνομίας - Μεταβατική
ρύθμιση - Προσθήκη παρ. 1Α, 1Β και 1Γ στο άρθρο 60
ν. 4963/2022
Άρθρο 99 Προκήρυξη γραπτού διαγωνισμού για την
πλήρωση θέσεων προσωπικού του πολιτικού τομέα της
Δικαστικής Αστυνομίας - Προσθήκη άρθρου 60Α στον
ν. 4963/2022
Άρθρο 100 Εξεταστική Επιτροπή για τη διενέργεια
γραπτού διαγωνισμού για την πλήρωση θέσεων προσωπικού του πολιτικού τομέα της Δικαστικής Αστυνομίας - Προσθήκη άρθρου 60Β στον ν. 4963/2022
Άρθρο 101 Διενέργεια γραπτού διαγωνισμού για την
πλήρωση θέσεων προσωπικού του πολιτικού τομέα της
Δικαστικής Αστυνομίας - Προσθήκη άρθρου 60Γ στον
ν. 4963/2022
Άρθρο 102 Βαθμολόγηση - Πίνακας οριστικών αποτελεσμάτων και πίνακας διοριστέων του γραπτού διαγωνισμού για την πλήρωση θέσεων προσωπικού του
πολιτικού τομέα της Δικαστικής Αστυνομίας - Προσθήκη
άρθρου 60Δ στον ν. 4963/2022
Άρθρο 103 Διορισμός υποψήφιων που περιλαμβάνονται στον πίνακα διοριστέων του γραπτού διαγωνισμού
για την πλήρωση θέσεων προσωπικού του πολιτικού τομέα της Δικαστικής Αστυνομίας - Προσθήκη άρθρου 60Ε
στον ν. 4963/2022
ΜΕΡΟΣ Ε’
ΑΛΛΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 104 Προϊστάμενοι οργανικών μονάδων - Τροποποίηση άρθρου 143 ν. 4798/2021
Άρθρο 105 Επίδομα θέσης ευθύνης προϊσταμένων δικαστικών υπαλλήλων και δυνατότητα ανάθεσης ομοίων
καθηκόντων από τον διευθύνοντα το πρωτοδικείο
Άρθρο 106 Παράταση της αναστολής της μεταβατικής διάταξης του άρθρου 228 του Κώδικα Δικαστικών
Υπαλλήλων
Άρθρο 107 Σύντμηση του χρόνου πρακτικής άσκησης
για τους σπουδαστές της κατεύθυνσης των Εισαγγελέων
της Εθνικής Σχολής Δικαστικών Λειτουργών της 30ής
εκπαιδευτικής σειράς
Άρθρο 108 Καθορισμός της τοπικής αρμοδιότητας
εισαγγελίας Πρωτοδικών για την τήρηση ποινικού μητρώου
Άρθρο 109 Το πρωτοδικείο έδρας ως καθολικός διάδοχος - Τροποποίηση άρθρου 14 ν. 5108/2024
Άρθρο 110 Κατάρτιση ποινικών συνθέσεων και συνθέσεων υποθέσεων ασφαλιστικών μέτρων με πράξη
του διευθύνοντος - Τροποποίηση άρθρου 129 Κώδικα
Οργανισμού Δικαστηρίων και Κατάστασης Δικαστικών
Λειτουργών
Άρθρο 111 Διαγραφή από το πινάκιο των φορολογικών υποθέσεων που εκκρεμούν ενώπιον της Επιτροπής εξωδικαστικής επίλυσης διαφορών - Τροποποίηση
παρ. 6 και 7 άρθρου 16 ν. 4714/2020
Άρθρο 112 Οργανικές θέσεις καταργούμενων ειρηνοδικείων - Ανακατανομή οργανικών θέσεων - Τροποποίηση άρθρων 4 και 6 ν. 5108/2024
Άρθρο 113 Εκδίκαση ποινικών υποθέσεων σε περίπτωση μεταβολής τοπικής αρμοδιότητας - Τροποποίηση
άρθρου 14 ν. 5108/2024
Άρθρο 114 Αρμοδιότητα Μονομελούς Εφετείου - Συγκρότηση τριμελούς εφετείου κατά αποφάσεων τριμελούς εφετείου - Φύλαξη των πραγμάτων που κατασχέθηκαν - Σφράγιση - Αντιρρήσεις κατά της ποινικής
διαταγής - Τροποποίηση περ. δ) άρθρου 110, αντικατάσταση περ. 8 άρθρου 111 και τροποποίηση παρ. 2 άρθρου 268 και άρθρου 412 Κώδικα Ποινικής Δικονομίας
Άρθρο 115 Κλήρωση των συνθέσεων των ποινικών
δικαστηρίων - Τροποποίηση παρ. 1 άρθρου 20 Κώδικα
Οργανισμού Δικαστηρίων και Κατάστασης Δικαστικών
Λειτουργών
Άρθρο 116 Επανακαθορισμός περιφερειών επιθεώρησης πολιτικών και ποινικών δικαστηρίων - Τροποποίηση
παρ. 1 άρθρου 94 Κώδικα Οργανισμού Δικαστηρίων και
Κατάστασης Δικαστικών Λειτουργών
Άρθρο 117 Προσκόμιση γραμματίων σε υποθέσεις
αρμοδιότητας ειρηνοδικείων μετά την έναρξη ισχύος
του ν. 5108/2024 - Προσθήκη παρ. 7 στο άρθρο 61 του
Κώδικα Δικηγόρων
Άρθρο 118 Αξιολόγηση και επιλογή εκπαιδευτικών
στο Ψηφιακό Φροντιστήριο - Τροποποίηση παρ. 3, 4, 5
και 7 και προσθήκη παρ. 5Α και 10 στο άρθρο 26Α του
ν. 4368/2016
Άρθρο 119 Ρυθμίσεις για την έγκαιρη έναρξη της μεταφοράς μαθητών για το διδακτικό έτος 2024 - 2025
ΜΕΡΟΣ ΣΤ’
ΕΝΑΡΞΗ ΙΣΧΥΟΣ
Άρθρο 120 Έναρξη ισχύος
ΜΕΡΟΣ Α’
ΠΑΡΕΜΒΑΣΕΙΣ ΣΤΟΝ ΚΩΔΙΚΑ ΠΟΛΙΤΙΚΗΣ
ΔΙΚΟΝΟΜΙΑΣ ΠΡΟΣ ΕΝΑΡΜΟΝΙΣΗ ΜΕ ΤΟΝ
Ν. 5108/2024 ΠΕΡΙ ΕΝΟΠΟΙΗΣΗΣ ΤΟΥ ΠΡΩΤΟΥ
ΒΑΘΜΟΥ ΔΙΚΑΙΟΔΟΣΙΑΣ ΤΩΝ ΔΙΚΑΣΤΗΡΙΩΝ
ΠΟΛΙΤΙΚΗΣ ΚΑΙ ΠΟΙΝΙΚΗΣ ΔΙΚΑΙΟΣΥΝΗΣ
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 1
Σκοπός
Σκοπός του παρόντος Μέρους είναι η υποβοήθηση
του έργου των δικαστικών αρχών, η συμβολή στην επιτάχυνση της απονομής της δικαιοσύνης και η βελτίωση της
ποιότητας των παρεχόμενων υπηρεσιών προς τους πολίτες, ιδίως με την αποφυγή της καθυστέρησης έκδοσης
των δικαστικών αποφάσεων, μέσω της εναρμόνισης του
Κώδικα Πολιτικής Δικονομίας με τον ν. 5108/2024 (Α’ 65),
περί ενοποίησης του πρώτου βαθμού δικαιοδοσίας της
πολιτικής δικαιοσύνης.
Άρθρο 2
Αντικείμενο
Αντικείμενο του παρόντος Μέρους αποτελεί η τροποποίηση του Κώδικα Πολιτικής Δικονομίας (π.δ. 503/1985,
Α’ 182), και συγκεκριμένα η τροποποίηση:
α) του Πρώτου Βιβλίου του Κώδικα Πολιτικής Δικονομίας, περί των γενικών διατάξεων αυτού,
β) του Δεύτερου Βιβλίου του Κώδικα Πολιτικής Δικονομίας, περί της διαδικασίας στα πρωτοβάθμια δικαστήρια,
γ) του Τρίτου Βιβλίου του Κώδικα Πολιτικής Δικονομίας, περί ενδίκων μέσων και ανακοπών,
δ) του Τέταρτου Βιβλίου του Κώδικα Πολιτικής Δικονομίας, περί ειδικών διαδικασιών,
ε) του Πέμπτου Βιβλίου του Κώδικα Πολιτικής Δικονομίας, περί ασφαλιστικών μέτρων,
στ) του Έκτου Βιβλίου του Κώδικα Πολιτικής Δικονομίας, περί της διαδικασίας της εκούσιας δικαιοδοσίας και,
ζ) του Όγδοου Βιβλίου του Κώδικα Πολιτικής Δικονομίας, περί αναγκαστικής εκτέλεσης.
ΚΕΦΑΛΑΙΟ Β’
ΓΕΝΙΚΕΣ ΔΙΑΤΑΞΕΙΣ - ΤΡΟΠΟΠΟΙΗΣΗ ΠΡΩΤΟΥ
ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 3
Καθ’ ύλη αρμοδιότητα μονομελών
πρωτοδικείων - Αντικατάσταση άρθρου 14
Κώδικα Πολιτικής Δικονομίας
Το άρθρο  14 του Κώδικα Πολιτικής Δικονομίας.
(π.δ. 503/1985, Α’ 182), περί της αρμοδιότητας των ειρηνοδικείων και των μονομελών πρωτοδικείων λόγω
ποσού, αντικαθίσταται ως εξής:
«Άρθρο 14
Καθ’ ύλη αρμοδιότητα μονομελών πρωτοδικείων
Στην αρμοδιότητα των μονομελών πρωτοδικείων υπάγονται όλες οι διαφορές που μπορούν να αποτιμηθούν
σε χρήματα και που η αξία του αντικειμένου τους δεν
υπερβαίνει το ποσό των διακοσίων πενήντα χιλιάδων
(250.000) ευρώ.»
Άρθρο 4
Αποκλειστική αρμοδιότητα μονομελών
πρωτοδικείων - Τροποποίηση άρθρου 16
Κώδικα Πολιτικής Δικονομίας
Στο άρθρο  16 του Κώδικα Πολιτικής Δικονομίας
(π.δ. 503/1985, Α’ 182), περί της αρμοδιότητας των μονομελών πρωτοδικείων ανεξαρτήτως ποσού, επέρχονται
οι ακόλουθες τροποποιήσεις:
α) προστίθεται τίτλος,
β) στο εισαγωγικό εδάφιο, οι λέξεις «, ακόμη και αν
η αξία του αντικειμένου της διαφοράς υπερβαίνει τις
διακόσιες πενήντα χιλιάδες (250.000) ευρώ» αντικαθίστανται από τη λέξη «πάντοτε»,
γ) στην περ. 1, οι λέξεις «ή από επίμορτη αγροληψία
που δεν υπάγονται στην αρμοδιότητα των ειρηνοδικείων» διαγράφονται,
δ) στην περ. 7, οι λέξεις «, εκτός από εκείνες που αναφέρονται στο άρθρο 15 αρ. 11» διαγράφονται,
ε) προστίθενται περ. 13) έως 25) και το άρθρο 16 διαμορφώνεται ως εξής:
«Άρθρο 16
Αποκλειστική αρμοδιότητα μονομελών
πρωτοδικείων
Στην αρμοδιότητα των μονομελών πρωτοδικείων υπάγονται πάντοτε:
1) οι διαφορές από μίσθωση πράγματος ή άλλου προσοδοφόρου αντικειμένου,
2) οι διαφορές από παροχή εξαρτημένης εργασίας ή
και από οποιαδήποτε άλλη αιτία, με αφορμή την εργασία
αυτή, ανάμεσα στους εργαζομένους ή τους διαδόχους
τους ή εκείνους στους οποίους ο νόμος δίνει δικαιώματα
από την παροχή της εργασίας των πρώτων και στους
εργοδότες ή τους διαδόχους τους,
3) οι διαφορές από παροχή εξαρτημένης εργασίας ή
και από οποιαδήποτε άλλη αιτία, με αφορμή την εργασία
αυτή, ανάμεσα σε εκείνους που εργάζονται από κοινού
στον ίδιο εργοδότη,
4) οι διαφορές ανάμεσα στους επαγγελματίες ή τους
βιοτέχνες, είτε μεταξύ τους είτε με τους πελάτες τους,
από την παροχή εργασίας ή ειδών που κατασκεύασαν
αυτοί,
5) οι διαφορές από συλλογική σύμβαση εργασίας ή
από διατάξεις που εξομοιώνονται με διατάξεις συλλογικής σύμβασης, είτε ανάμεσα σε αυτούς που δεσμεύονται
από αυτές είτε ανάμεσα σε αυτούς και τρίτους,
6) οι διαφορές ανάμεσα σε οργανισμούς κοινωνικής
ασφάλισης και στους ασφαλισμένους σε αυτούς ή τους
διαδόχους τους ή εκείνους που κατά το νόμο έχουν δικαιώματα από τη σχέση ασφάλισης,
7) οι διαφορές που αφορούν τις αμοιβές, τις αποζημιώσεις και τα έξοδα δικηγόρων, συμβολαιογράφων, άμισθων δικαστικών επιμελητών, γιατρών, οδοντογιατρών,
διπλωματούχων μαιών, κτηνιάτρων, μηχανικών και χημικών διπλωματούχων ανώτατων και ανώτερων σχολών,
μεσιτών που έχουν διοριστεί νόμιμα ή των καθολικών
διαδόχων όλων αυτών, όπως και αν χαρακτηρίζεται η
σχέση από την οποία προκύπτουν και ανεξάρτητα από
το αν υπάρχει ή όχι συμφωνία για τον καθορισμό της
αμοιβής ή για τον τρόπο της πληρωμής της,
8) οι διαφορές που αφορούν απαιτήσεις διαιτητών,
εκτελεστών διαθηκών, διαχειριστών σε ιδιοκτησία κατά
ορόφους ή διαχειριστών που διορίστηκαν από δικαστική
αρχή, εκκαθαριστών εταιριών ή νομικών προσώπων ή
κληρονομιών ή των καθολικών διαδόχων όλων αυτών
για τις αμοιβές και τα έξοδά τους, ανεξάρτητα από το αν
υπάρχει ή όχι συμφωνία για τον καθορισμό της αμοιβής
ή για τον τρόπο της πληρωμής της,
9) οι διαφορές που αφορούν το ποσοστό ή την πληρωμή του ασφαλίστρου,
10) οι διαφορές που αφορούν τις αμοιβές, τις αποζημιώσεις και τα έξοδα των πραγματογνωμόνων, των
διαιτητών πραγματογνωμόνων και των εκτιμητών, με
οποιονδήποτε τρόπο και αν διορίστηκαν, ή των καθολικών διαδόχων τους,
11) οι διαφορές που αφορούν απαιτήσεις αποζημίωσης οποιασδήποτε μορφής για ζημίες από αυτοκίνητο,
ανάμεσα στους δικαιούχους ή τους διαδόχους τους και
εκείνους που έχουν υποχρέωση για αποζημίωση ή τους
διαδόχους τους, όπως και οι απαιτήσεις από σύμβαση
ασφάλισης αυτοκινήτου, ανάμεσα στις ασφαλιστικές
εταιρίες και τους ασφαλισμένους ή τους διαδόχους τους,
12) οι διαφορές από προσβολή της νομής ή κατοχής
κινητών ή ακινήτων,
13) οι διαφορές ανάμεσα στους ιδιοκτήτες ορόφων ή
διαμερισμάτων από τη σχέση της οροφοκτησίας, καθώς
και οι διαφορές ανάμεσα στους διαχειριστές ιδιοκτησίας
κατ’ ορόφους και στους ιδιοκτήτες ορόφων και διαμερισμάτων,
14) οι διαφορές από επίμορτη αγροληψία,
15) οι διαφορές που αφορούν ζημίες σε δέντρα, κλήματα, καρπούς, σπαρτά, ρίζες, και γενικά φυτά, που έγιναν με παράνομη βοσκή ζώων ή με οποιοδήποτε άλλον
τρόπο,
16) οι διαφορές που αφορούν τον καθορισμό των αποστάσεων που επιβάλλουν οι νόμοι και οι κανονισμοί ή οι
επιτόπιες συνήθειες για το φύτεμα δέντρων ή φυτειών
ή για την ανέγερση φραχτών ή για τη διάνοιξη τάφρων,
17) οι διαφορές που αφορούν την παρεμπόδιση της
ελεύθερης χρήσης δρόμων και μονοπατιών, καθώς και τις
ζημίες που προκαλούνται από την παρεμπόδιση αυτής,
18) οι διαφορές που αφορούν τη χρήση του τρεχούμενου νερού ή την παρεμπόδιση της χρήσης του,
19) οι διαφορές που προκύπτουν από πώληση ζώων,
εξαιτίας πραγματικών ελαττωμάτων ή έλλειψης συμφωνημένων ιδιοτήτων,
20) οι διαφορές που προκύπτουν από τις διατάξεις
των άρθρων 1003 έως 1009, 1018 έως 1020 και 1023
έως 1031 του Αστικού Κώδικα, καθώς και εκείνες που
αναφέρονται σε ζημίες που προκλήθηκαν από την παράβασή τους,
21) οι διαφορές που προκύπτουν από τις διατάξεις των
άρθρων 834 έως 839 του Αστικού Κώδικα,
22) οι διαφορές που αφορούν απαιτήσεις των προσώπων που αναφέρονται στα άρθρα 834 και 839 του
Αστικού Κώδικα ή των καθολικών διαδόχων τους,
23) οι διαφορές από σύμβαση μεταφοράς προσώπων
με οποιοδήποτε μέσο για τις απαιτήσεις που έχουν από
αυτήν οι μεταφορείς ή οι καθολικοί διάδοχοί τους,
24) οι διαφορές που αφορούν δικαιώματα ή αποζημιώσεις ή έξοδα των μαρτύρων που εξετάστηκαν σε οποιοδήποτε δικαστήριο ή σε διαιτητές, καθώς και εκείνες που
αφορούν τα δικαιώματα ή αποζημιώσεις ή έξοδα των
διερμηνέων, των μεσεγγυούχων, και των φυλάκων, με
οποιοδήποτε τρόπο και αν διορίστηκαν, και των καθολικών διαδόχων όλων αυτών και
25) οι διαφορές που αφορούν τις απαιτήσεις των σωματείων και των συνεταιρισμών εναντίον των μελών τους
ή των καθολικών διαδόχων τους, για την εισφορά που
τους οφείλουν, καθώς και οι διαφορές που αφορούν τις
απαιτήσεις που έχουν εναντίον των σωματείων και των
συνεταιρισμών τα μέλη ή οι καθολικοί διάδοχοί τους για
χρηματική ή άλλη παροχή.»
Άρθρο 5
Εξαιρετική αρμοδιότητα μονομελών
πρωτοδικείων - Τροποποίηση άρθρου 17
Κώδικα Πολιτικής Δικονομίας
Στο άρθρο  17 του Κώδικα Πολιτικής Δικονομίας
(π.δ. 503/1985, Α’ 182), περί της αρμοδιότητας των μονομελών πρωτοδικείων ανεξαρτήτως ποσού, επέρχονται
οι ακόλουθες τροποποιήσεις: α) προστίθεται τίτλος, β)
μετά από τη λέξη «πάντοτε», προστίθεται η λέξη «και»,
γ) η περ. 3 καταργείται και το άρθρο 17, μετά από νομοτεχνικές βελτιώσεις, διαμορφώνεται ως εξής:
«Άρθρο 17
Εξαιρετική αρμοδιότητα μονομελών
πρωτοδικείων
Στην αρμοδιότητα των μονομελών πρωτοδικείων
υπάγονται πάντοτε και: 1) οι διαφορές που αφορούν το
διαζύγιο, την ακύρωση του γάμου, την αναγνώριση της
ύπαρξης ή της ανυπαρξίας του γάμου, τις σχέσεις των συζύγων κατά τη διάρκεια του γάμου, οι οποίες πηγάζουν
από αυτόν, καθώς και εκείνες της περ. 2 του άρθρου 592,
2) οι διαφορές που αναφέρονται στην περ. 3 του άρθρου 592, καθώς και εκείνες που αφορούν τη ρύθμιση
της οικογενειακής στέγης και την κατανομή των κινητών
μεταξύ των συζύγων σε περίπτωση διακοπής της συμβίωσης, 3) [Καταργείται], 4) οι διαφορές που αφορούν την
ακύρωση αποφάσεων της γενικής συνέλευσης σωματείων ή συνεταιρισμών.»
Άρθρο 6
Αρμοδιότητα πολυμελών πρωτοδικείων Αντικατάσταση άρθρου 18 Κώδικα Πολιτικής
Δικονομίας
To άρθρο  18 του Κώδικα Πολιτικής Δικονομίας
(π.δ. 503/1985, Α’ 182), περί της αρμοδιότητας των πολυμελών πρωτοδικείων, αντικαθίσταται ως εξής:
«Άρθρο 18
Αρμοδιότητα πολυμελών πρωτοδικείων
στον πρώτο και δεύτερο βαθμό
1. Στην αρμοδιότητα των πολυμελών πρωτοδικείων
υπάγονται σε πρώτο βαθμό όλες οι διαφορές για τις
οποίες δεν είναι αρμόδια τα μονομελή πρωτοδικεία.
2. Στην αρμοδιότητα των πολυμελών πρωτοδικείων
υπάγονται και οι εφέσεις κατά των αποφάσεων των μονομελών πρωτοδικείων της περιφέρειάς τους:
α) όταν η αξία του αντικειμένου της διαφοράς δεν
υπερβαίνει τις τριάντα χιλιάδες (30.000) ευρώ,
β) της περ. 1) του άρθρου 16, εφόσον το συμφωνημένο μηνιαίο μίσθωμα δεν υπερβαίνει τα οκτακόσια (800)
ευρώ,
γ) των περ. 2) έως 13) του άρθρου 16, εφόσον η αξία
του αντικειμένου της διαφοράς δεν υπερβαίνει τις τριάντα χιλιάδες (30.000) ευρώ,
δ) των περ. 14) έως 24) του άρθρου 16, ανεξάρτητα
από την αξία του αντικειμένου της διαφοράς.»
Άρθρο 7
Αρμοδιότητα εφετείων - Αντικατάσταση
άρθρου 19 Κώδικα Πολιτικής Δικονομίας
Το άρθρο  19 του Κώδικα Πολιτικής Δικονομίας
(π.δ. 503/1985, Α’ 182), περί της αρμοδιότητας των εφετείων, αντικαθίσταται ως εξής:
«Άρθρο 19
Αρμοδιότητα εφετείων
Στην αρμοδιότητα των μονομελών εφετείων υπάγονται οι εφέσεις: α) κατά των αποφάσεων των μονομελών πρωτοδικείων της περιφέρειάς τους, για τις οποίες
δεν είναι αρμόδια τα πολυμελή πρωτοδικεία κατά την
παρ. 2 του άρθρου 18 και β) κατά των αποφάσεων του
άρθρου 17. Στην αρμοδιότητα των τριμελών εφετείων
υπάγονται οι εφέσεις κατά των αποφάσεων των πολυμελών πρωτοδικείων της περιφέρειάς τους.»
Άρθρο 8
Δωσιδικία πολυμελών πρωτοδικείων
για παρεπόμενες υποθέσεις αρμοδιότητας
μονομελών πρωτοδικείων - Τροποποίηση
παρ. 2 άρθρου 31 Κώδικα Πολιτικής Δικονομίας
Στην παρ. 2 του άρθρου 31 του Κώδικα Πολιτικής Δικονομίας (π.δ. 503/1985, Α’ 182), περί της δωσιδικίας επί παρεπόμενων διαφορών, οι λέξεις «του μονομελούς και του
ειρηνοδικείου, και στην αρμοδιότητα του μονομελούς
πρωτοδικείου που δικάζει την κύρια δίκη υπάγονται οι
παρεπόμενες υποθέσεις της αρμοδιότητας του ειρηνοδικείου» αντικαθίστανται από τις λέξεις «του μονομελούς
πρωτοδικείου» και η παρ. 2 διαμορφώνεται ως εξής:
«2. Στην αρμοδιότητα του πολυμελούς πρωτοδικείου
που δικάζει την κύρια δίκη υπάγονται οι παρεπόμενες
υποθέσεις της αρμοδιότητας του μονομελούς πρωτοδικείου.».
Άρθρο 9
Αδυναμία άσκησης ενδίκων μέσων κατά
απόφασης πολυμελούς πρωτοδικείου λόγω
αρμοδιότητας μονομελούς πρωτοδικείου Τροποποίηση άρθρου 47 Κώδικα Πολιτικής
Δικονομίας
Στο άρθρο  47 του Κώδικα Πολιτικής Δικονομίας
(π.δ. 503/1985, Α’ 182), περί της μη άσκησης ενδίκου
μέσου κατά απόφασης ανώτερου δικαστηρίου και κατά
απόφασης που παραπέμπει την υπόθεση σε ανώτερο
δικαστήριο, επέρχονται οι ακόλουθες τροποποιήσεις: α)
προστίθεται τίτλος, β) στο πρώτο εδάφιο, βα) οι λέξεις «ή
μονομελούς» διαγράφονται και ββ) οι λέξεις «κατώτερου
δικαστηρίου» αντικαθίσταται από τις λέξεις «μονομελούς
πρωτοδικείου» και το άρθρο 47 διαμορφώνεται ως εξής:
«Άρθρο 47
Αδυναμία άσκησης ενδίκων μέσων κατά
απόφασης πολυμελούς πρωτοδικείου λόγω
αρμοδιότητας μονομελούς πρωτοδικείου και
κατά απόφασης κατώτερου δικαστηρίου που
παραπέμπει σε ανώτερο
Απόφαση πολυμελούς πρωτοδικείου δεν προσβάλλεται με ένδικο μέσο για το λόγο ότι η υπόθεση ανήκει
στην αρμοδιότητα του μονομελούς πρωτοδικείου. Το
ίδιο εφαρμόζεται αναλόγως και για την απόφαση κατώτερου δικαστηρίου που παραπέμπει την υπόθεση σε
ανώτερο.»
Άρθρο 10
Αρμόδιο δικαστήριο για τη λήψη απόφασης
παραπομπής σε δικαστήριο - Τροποποίηση
άρθρου 50 Κώδικα Πολιτικής Δικονομίας
Στο άρθρο  50 του Κώδικα Πολιτικής Δικονομίας
(π.δ. 503/1985, Α’ 182), περί της παραπομπής από δικαστήριο σε δικαστήριο, επέρχονται οι ακόλουθες τροποποιήσεις: α) προστίθεται τίτλος, β) η περ. 1) του πρώτου
εδαφίου καταργείται και το άρθρο 50, μετά από νομοτεχνικές βελτιώσεις, διαμορφώνεται ως εξής:
«Άρθρο 50
Αρμόδιο δικαστήριο για τη λήψη απόφασης
παραπομπής σε δικαστήριο
Για την παραπομπή, στις περ. 1 και 2 του άρθρου 48,
έχει αρμοδιότητα:
1) [Καταργείται]
2) το εφετείο, αν πρόκειται για παραπομπή από μονομελές ή πολυμελές πρωτοδικείο σε μονομελές ή πολυμελές πρωτοδικείο,
3) ο Άρειος Πάγος, σε κάθε άλλη περίπτωση. Για την
παραπομπή στην περ. 3 του άρθρου 48, έχει αρμοδιότητα πάντοτε ο Άρειος Πάγος.»
Άρθρο 11
Αρμόδιο δικαστήριο για την εξαίρεση δικαστή
ή υπαλλήλου γραμματείας μονομελούς
πρωτοδικείου - Τροποποίηση άρθρου 54
Κώδικα Πολιτικής Δικονομίας
Στο άρθρο  54 του Κώδικα Πολιτικής Δικονομίας
(π.δ. 503/1985, Α’ 182), περί του δικαστηρίου που είναι
αρμόδιο να αποφανθεί για την αίτηση εξαίρεσης δικαστών και υπαλλήλων της γραμματείας, επέρχονται οι
ακόλουθες τροποποιήσεις: α) προστίθεται τίτλος, β) στο
δεύτερο εδάφιο, βα) οι λέξεις «ή ειρηνοδίκη» διαγράφονται και ββ) οι λέξεις «στην περιφέρεια του οποίου
υπάγονται τα δικαστήρια αυτά» αντικαθίστανται από
τις λέξεις «στην περιφέρεια του οποίου υπάγεται το μονομελές πρωτοδικείο» και το άρθρο 54 διαμορφώνεται
ως εξής:
«Άρθρο 54
Αρμόδιο δικαστήριο για την εξαίρεση δικαστή
ή υπαλλήλου γραμματείας μονομελούς
πρωτοδικείου
Αρμόδιο να αποφανθεί για την εξαίρεση είναι το δικαστήριο στο οποίο υπηρετεί ο εξαιρούμενος. Σε περίπτωση εξαίρεσης δικαστή μονομελούς πρωτοδικείου,
είναι αρμόδιο το πολυμελές πρωτοδικείο, στην περιφέρεια του οποίου υπάγεται το μονομελές πρωτοδικείο.
Σε περίπτωση εξαίρεσης υπαλλήλου γραμματείας, είναι
αρμόδιος ο προϊστάμενος του δικαστηρίου στο οποίο
υπηρετεί ο εξαιρούμενος.»
Άρθρο 12
Χρόνος μη επιτρεπόμενης επίδοσης Τροποποίηση παρ. 1 άρθρου 125 Κώδικα
Πολιτικής Δικονομίας
Στο δεύτερο εδάφιο της παρ. 1 του άρθρου 125 του
Κώδικα Πολιτικής Δικονομίας (π.δ. 503/1985, Α’ 182), περί
του χρόνου της επίδοσης, η λέξη «ειρηνοδίκη» αντικαθίσταται από τις λέξεις «πρόεδρο, ή τον νόμιμο αναπληρωτή του, του δικαστηρίου» και η παρ. 1 διαμορφώνεται
ως εξής:
«1. Η επίδοση δεν επιτρέπεται να γίνει νύχτα, Σάββατο
ή Κυριακή ή άλλη εορτή που ορίζεται από τον νόμο ως
αργία, χωρίς να συναινεί ο παραλήπτης ή χωρίς άδεια
του αρμόδιου δικαστή στον οποίο εκκρεμεί η υπόθεση
και, αν πρόκειται για πολυμελή δικαστήρια, του προέδρου τους. Αν δεν εκκρεμεί δίκη, η άδεια δίνεται από
τον πρόεδρο, ή τον νόμιμο αναπληρωτή του, του δικαστηρίου, στην περιφέρεια του οποίου πρόκειται να γίνει
η επίδοση.»
Άρθρο 13
Επίδοση στους διαμένοντες στην αλλοδαπή Τροποποίηση παρ. 1 άρθρου 134 Κώδικα
Πολιτικής Δικονομίας
Στο πρώτο εδάφιο της παρ. 1 του άρθρου 134 του Κώδικα Πολιτικής Δικονομίας (π.δ. 503/1985, Α’ 182), περί
των επιδόσεων σε πρόσωπα που διαμένουν ή έχουν
την έδρα τους στο εξωτερικό, διαγράφονται οι λέξεις
«και για δίκες στο ειρηνοδικείο, στον εισαγγελέα του
πρωτοδικείου, στην περιφέρεια του οποίου υπάγεται
το ειρηνοδικείο» και η παρ. 1 διαμορφώνεται ως εξής:
«1. Αν το πρόσωπο στο οποίο γίνεται η επίδοση διαμένει ή έχει την έδρα του στο εξωτερικό, η επίδοση γίνεται
στον εισαγγελέα του δικαστηρίου, στο οποίο εκκρεμεί ή
πρόκειται να εισαχθεί η δίκη ή σ’ αυτό που εξέδωσε την
επιδιδόμενη απόφαση. Για έγγραφα που αφορούν την
εκτέλεση, η επίδοση γίνεται στον εισαγγελέα πρωτοδικών, στην περιφέρεια του οποίου γίνεται η εκτέλεση, και
για εξώδικες πράξεις στον εισαγγελέα της τελευταίας
στο εσωτερικό κατοικίας ή γνωστής διαμονής του παραλήπτη της επίδοσης και αν δεν υπάρχει κατοικία ή
γνωστή διαμονή στο εσωτερικό, η επίδοση γίνεται στον
εισαγγελέα πρωτοδικών της πρωτεύουσας.»
Άρθρο 14
Αρμοδιότητα μονομελούς πρωτοδικείου
για παράταση προθεσμίας κατάθεσης
δικαιολογητικών εγγυοδοσίας Τροποποίηση παρ. 2 άρθρου 165 Κώδικα
Πολιτικής Δικονομίας
Στο δεύτερο εδάφιο της παρ. 2 του άρθρου 165 του
Κώδικα Πολιτικής Δικονομίας (π.δ. 503/1985, Α’ 182), περί
της εγγυοδοσίας και της κατάθεσης τίτλων στο Ταμείο
Παρακαταθηκών και Δανείων, οι λέξεις «ή το ειρηνοδικείο, όταν αυτό διέταξε την εγγυοδοσία,» διαγράφονται
και η παρ. 2 διαμορφώνεται ως εξής:
«2. Το γραμμάτιο που βεβαιώνει την κατάθεση των
τίτλων, η εγγυητική επιστολή της αξιόχρεης τράπεζας
και το πιστοποιητικό εγγραφής της υποθήκης πρέπει
να κατατεθούν, μέσα στην προθεσμία του άρθρου 162,
στη γραμματεία του δικαστηρίου που διέταξε την εγγυοδοσία. Το μονομελές πρωτοδικείο μπορεί να παρατείνει
την προθεσμία αυτή για δεκαπέντε ημέρες, δικάζοντας
κατά τη διαδικασία των άρθρων 686 επ..»
Άρθρο 15
Συμπλήρωση ή αντικατάσταση εγγύησης Τροποποίηση άρθρου 167 Κώδικα Πολιτικής
Δικονομίας
Στο άρθρο  167 του Κώδικα Πολιτικής Δικονομίας
(π.δ. 503/1985, Α’ 182), περί της συμπλήρωσης ή αντικατάστασης της εγγύησης, επέρχονται οι ακόλουθες τροποποιήσεις: α) προστίθεται τίτλος, β) στο πρώτο εδάφιο,
οι λέξεις «ή το ειρηνοδικείο, όταν αυτό είχε διατάξει την
εγγυοδοσία» διαγράφονται και το άρθρο 167 διαμορφώνεται ως εξής:
«Άρθρο 167
Συμπλήρωση ή αντικατάσταση εγγύησης
Αν μετά τη χορήγηση της εγγύησης γίνει φανερό ότι
είναι ανεπαρκής ή αν μεσολαβήσουν νέα γεγονότα που
δικαιολογούν την αντικατάστασή της, μπορεί να ζητηθεί συμπλήρωση ή αντικατάσταση από το μονομελές
πρωτοδικείο, κατά τη διαδικασία των άρθρων 686 επ..
Η σχετική αίτηση δεν αναστέλλει την πρόοδο της κύριας
δίκης.»
Άρθρο 16
Διαδικασία άρσης ή κατάπτωσης εγγύησης Τροποποίηση άρθρου 168 Κώδικα Πολιτικής
Δικονομίας
Στο άρθρο 168 του Κώδικα Πολιτικής Δικονομίας
(π.δ. 503/1985, Α’ 182), περί της άρσης ή κατάπτωσης
της εγγύησης, επέρχονται οι ακόλουθες τροποποιήσεις:
α) προστίθεται τίτλος, β) στο δεύτερο εδάφιο, οι λέξεις
«ή το ειρηνοδικείο, όταν αυτό είχε διατάξει την εγγύηση» διαγράφονται και το άρθρο 168 διαμορφώνεται
ως εξής:
«Άρθρο 168
Διαδικασία άρσης ή κατάπτωσης εγγύησης
Αν πάψει η αιτία για την οποία δόθηκε η εγγύηση,
αυτή αίρεται και αν πραγματοποιηθεί ο λόγος για τον
οποίο δόθηκε, επέρχεται κατάπτωση της εγγύησης υπέρ
εκείνου, για τον οποίο είχε δοθεί. Σχετικά αποφασίζει το
μονομελές πρωτοδικείο, κατά τη διαδικασία των ασφαλιστικών μέτρων.»
Άρθρο 17
Προκαταβολή εξόδων σε δίκες διατροφής -
Τροποποίηση άρθρου 173 Κώδικα Πολιτικής
Δικονομίας
Στην παρ. 4 του άρθρου 173 του Κώδικα Πολιτικής
Δικονομίας (π.δ. 503/1985, Α’ 182), περί δικαστικών εξόδων, διαγράφονται οι λέξεις «και τα, κατά την κρίση του
δικαστή, έξοδα και τέλη του ενάγοντος, έως» και η παρ. 4
διαμορφώνεται ως εξής:
«4. Σε δίκες διατροφής, όποιος έχει υποχρέωση σύμφωνα με τον νόμο ή με δικαιοπραξία να δώσει διατροφή,
προκαταβάλλει το ποσό των τριακοσίων (300) ευρώ.»
Άρθρο 18
Αρμόδιος δικαστής για την υποβολή αίτησης
για τη χορήγηση του ευεργετήματος της
πενίας - Τροποποίηση παρ. 1 άρθρου 196
Κώδικα Πολιτικής Δικονομίας
Στην παρ. 1 του άρθρου 196 του Κώδικα Πολιτικής
Δικονομίας (π.δ. 503/1985, Α’ 182), περί του ευεργετήματος της πενίας, επέρχονται οι ακόλουθες τροποποιήσεις: α) οι λέξεις «από τον ειρηνοδίκη, το δικαστή»
αντικαθίστανται από τις λέξεις «από τον δικαστή», β)
οι λέξεις «από τον ειρηνοδίκη» αντικαθίστανται από
τις λέξεις «από τον πρόεδρο ή τον νόμιμο αναπληρωτή του, του δικαστηρίου» και η παρ. 1 διαμορφώνεται
ως εξής:
«1. Το ευεργέτημα της πενίας δίνεται ύστερα από
αίτηση από τον δικαστή του μονομελούς πρωτοδικείου
ή τον πρόεδρο του δικαστηρίου στο οποίο εκκρεμεί
ή πρόκειται να εισαχθεί η δίκη και, αν πρόκειται για
πράξεις που είναι άσχετες με δίκη, από τον πρόεδρο
ή τον νόμιμο αναπληρωτή του, του δικαστηρίου της
κατοικίας του αιτούντος.»
ΚΕΦΑΛΑΙΟ Γ’
ΔΙΑΔΙΚΑΣΙΑ ΣΤΑ ΠΡΩΤΟΒΑΘΜΙΑ ΔΙΚΑΣΤΗΡΙΑ ΤΡΟΠΟΠΟΙΗΣΗ ΔΕΥΤΕΡΟΥ ΒΙΒΛΙΟΥ ΚΩΔΙΚΑ
ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 19
Εγγραφή και εξάλειψη συναινετικής
προσημείωσης υποθήκης με πράξη δικηγόρου Τροποποίηση άρθρου 208 Κώδικα Πολιτικής
Δικονομίας
Στο άρθρο  208 του Κώδικα Πολιτικής Δικονομίας
(π.δ. 503/1985, Α’ 182), περί εγγραφής και εξάλειψης
συναινετικής προσημείωσης υποθήκης με πράξη δικηγόρου, επέρχονται οι ακόλουθες τροποποιήσεις: α) στην
παρ. 1, αα) στο πρώτο εδάφιο, η λέξη «ειρηνοδικείο»
αντικαθίσταται από τη λέξη «πρωτοδικείο», αβ) στο τρίτο
εδάφιο, η λέξη «αμοιβής» αντικαθίσταται από τη λέξη
«αποζημίωσης», αγ) στο πέμπτο εδάφιο, προστίθενται
οι λέξεις «, είτε ιδιωτικό έγγραφο, το οποίο φέρει βεβαίωση του γνησίου της υπογραφής του συναινούντος
από Κέντρο Εξυπηρέτησης Πολιτών ή οποιαδήποτε άλλη
δημόσια ή δημοτική αρχή», αδ) στο ένατο εδάφιο, η λέξη
«παραλαμβάνει» αντικαθίσταται από τις λέξεις «ειδοποιείται από τη γραμματεία του δικαστηρίου να παραλάβει»,
αε) στο δέκατο τρίτο εδάφιο, η λέξη «ειρηνοδικείου»
αντικαθίσταται από τη λέξη «πρωτοδικείου» και αστ)
προστίθεται δέκατο τέταρτο εδάφιο, β) στην παρ. 2 προστίθενται οι λέξεις «ή μεταρρυθμίζεται» και το άρθρο 208
διαμορφώνεται ως εξής:
«Άρθρο 208
Εγγραφή και εξάλειψη συναινετικής
προσημείωσης υποθήκης με πράξη δικηγόρου
«1. Τίτλο για την εγγραφή συναινετικής προσημείωσης υποθήκης και τίτλο για την εξάλειψη συναινετικής
προσημείωσης υποθήκης αποτελεί πράξη η οποία εκδίδεται από δικηγόρο, μέλος του δικηγορικού συλλόγου
της περιφέρειας του πρωτοδικείου στην περιφέρεια του
οποίου εδρεύει το πρωτοδικείο, στο οποίο κατατίθεται η
αίτηση. Η αίτηση μπορεί να κατατεθεί και τα δικαιολογητικά έγγραφα να υποβληθούν ηλεκτρονικά. Η αίτηση της
εγγραφής ή της εξάλειψης συναινετικής προσημείωσης
υποθήκης: α) υπογράφεται από πληρεξούσιο δικηγόρο,
και β) συνοδεύεται βα) από το σχετικό γραμμάτιο προείσπραξης των πληρεξουσίων δικηγόρων του αιτούντος
και του καθ’ ου η αίτηση, ββ) την έγγραφη συναίνεση
του καθ’ ου η αίτηση, η οποία υπογράφεται υποχρεωτικά από τον πληρεξούσιο δικηγόρο του τελευταίου, βγ)
από ειδικό γραμμάτιο προκαταβολής αποζημίωσης του
δικηγόρου του πρώτου εδαφίου του παρόντος που εκδίδει ο δικηγορικός σύλλογος του οποίου μέλος είναι ο
ανωτέρω δικηγόρος. Όταν το Δημόσιο, Οργανισμοί Τοπικής Αυτοδιοίκησης, οργανισμοί κοινωνικής ασφάλισης
ή λοιπά νομικά πρόσωπα δημοσίου δικαίου υποβάλλουν
την αίτηση του πρώτου εδαφίου καταβάλλουν το ήμισυ
της προβλεπόμενης αποζημίωσης για τον δικηγόρο του
πρώτου εδαφίου που εκδίδει την πράξη. Για την έγγραφη
συναίνεση απαιτείται είτε συμβολαιογραφικό είτε ψηφιακά υπογεγραμμένο έγγραφο, είτε ιδιωτικό έγγραφο,
το οποίο φέρει βεβαίωση του γνησίου της υπογραφής
του συναινούντος από Κέντρο Εξυπηρέτησης Πολιτών
ή οποιαδήποτε άλλη δημόσια ή δημοτική αρχή. Στην
έγγραφη συναίνεση αποτυπώνεται η συμφωνία του καθ’
ου η αίτηση για την εγγραφή της προσημείωσης υποθήκης σε βάρος της ακίνητης περιουσίας του, με ειδική
μνεία της αιτίας και του ύψους της οφειλής, καθώς και
του ποσού της προσημείωσης υποθήκης και περιγραφή
του ακινήτου ή των ακινήτων που θα προσημειωθούν.
Ο δικηγόρος ορίζεται από κατάλογο, που καταρτίζει και
διαβιβάζει πριν από την έναρξη κάθε δικαστικού έτους
στη γραμματεία του δικαστηρίου ο δικηγορικός σύλλογος, και ορίζεται, τηρουμένης της σειράς του καταλόγου,
από τον γραμματέα του δικαστηρίου στην πράξη κατάθεσης της σχετικής αίτησης. Ο δικηγόρος ενημερώνεται
από τη γραμματεία του δικαστηρίου με μήνυμα μέσω
ηλεκτρονικού ταχυδρομείου, παραλαμβάνει, έγχαρτα
ή ηλεκτρονικά, την αίτηση και τα συνοδευτικά έγγραφα, επί των οποίων δύναται να ζητεί διευκρινίσεις και
συμπληρώσεις και εκδίδει την πράξη αμελλητί. Αν ο δικηγόρος που ορίστηκε αρνείται ή κωλύεται για οποιονδήποτε λόγο να αναλάβει την έκδοση της πράξης ή αν
αποβιώσει ή αν δεν εκδώσει την πράξη εντός δέκα (10)
ημερών από την επομένη της ημέρας που ειδοποιείται
από τη γραμματεία του δικαστηρίου να παραλάβει την
αίτηση και τα έγγραφα, αντικαθίσταται και καταλαμβάνει τη θέση του ο επόμενος κατά σειρά στον κατάλογο
δικηγόρος. O δικηγόρος οφείλει να ενεργεί κατά την
άσκηση των καθηκόντων του σύμφωνα με τον Κώδικα
Δικηγόρων (ν. 4194/2013, Α’ 208). Αν καθ’ υποτροπήν δεν
εκδίδει εμπροθέσμως την πράξη, υποβάλλεται από τη
γραμματεία του αρμοδίου δικαστηρίου στο πειθαρχικό
όργανο του οικείου δικηγορικού συλλόγου ενημέρωση
για τη μη άσκηση των καθηκόντων του και εφαρμόζονται τα άρθρα 146 έως 159 του Κώδικα Δικηγόρων. Στην
περίπτωση του δέκατου εδαφίου, ο δικηγόρος δύναται
να αποκλείεται έως και ένα (1) έτος από την εγγραφή
στον κατάλογο του έκτου εδαφίου.
Ο δικηγόρος εκδίδει την πράξη, την υπογράφει και την
προσκομίζει στη γραμματεία του πρωτοδικείου, όπου η
πράξη λαμβάνει αριθμό πρωτοκόλλου και στη συνέχεια
αρχειοθετείται με τα αναγκαία έγγραφα στο αρχείο του
δικαστηρίου, από όπου οι έχοντες έννομο συμφέρον
λαμβάνουν αντίγραφα. Τα άρθρα 315 έως 320, περί
της διαδικασίας διόρθωσης και ερμηνείας αποφάσεων,
εφαρμόζονται αναλόγως.
2. Με πράξη δικηγόρου, σύμφωνα με την παρ. 1, εξαλείφεται ή μεταρρυθμίζεται προσημείωση υποθήκης,
ανεξαρτήτως του τίτλου εγγραφής της, εφόσον από την
πράξη προκύπτει ρητά η συναίνεση όλων των μερών
που είχαν εμπλακεί στην εγγραφή της.»
Άρθρο 20
Κατάθεση δικογράφου σε περίπτωση αγωγής
που απευθύνεται σε περιφερειακή έδρα
πρωτοδικείου κατά την έννοια
του ν. 5108/2024 - Τροποποίηση παρ. 1
άρθρου 215 Κώδικα Πολιτικής Δικονομίας
Στην παρ. 1 του άρθρου 215 του Κώδικα Πολιτικής
Δικονομίας (π.δ. 503/1985, Α’ 182), περί της άσκησης της
αγωγής, προστίθεται νέο, δεύτερο εδάφιο και η παρ. 1
διαμορφώνεται ως εξής:
«1. Η αγωγή ασκείται με κατάθεση δικογράφου στη
γραμματεία του δικαστηρίου στο οποίο απευθύνεται
και με επίδοση αντιγράφου της στον εναγόμενο. Αποκλειστικά σε περίπτωση αγωγής που απευθύνεται σε
περιφερειακή έδρα πρωτοδικείου, κατά την έννοια του
ν. 5108/2024 (Α’ 65), η κατάθεση του δικογράφου μπορεί
να γίνεται είτε στη γραμματεία της έδρας του πρωτοδικείου είτε στη γραμματεία της περιφερειακής έδρας
αυτού. Η κατάθεση του δικογράφου μπορεί να γίνεται
και με ηλεκτρονικά μέσα σύμφωνα με την παρ. 4 του
άρθρου 119. Κάτω από το δικόγραφο που κατατέθηκε
συντάσσεται έκθεση στην οποία αναφέρεται η ημέρα, ο
μήνας και το έτος της κατάθεσης, καθώς και το ονοματεπώνυμο του καταθέτη. Η έκθεση μπορεί να συντάσσεται και με ηλεκτρονικά μέσα σύμφωνα με την παρ. 2
του άρθρου 117. Αναφορά του δικογράφου της αγωγής
που κατατέθηκε γίνεται χωρίς καθυστέρηση σε ειδικό
βιβλίο με αλφαβητικό ευρετήριο. Στο βιβλίο αυτό αναγράφονται με αύξοντα αριθμό και χρονολογική σειρά
οι αγωγές που κατατίθενται και αναφέρονται τα ονοματεπώνυμα των διαδίκων, η χρονολογία της κατάθεσης
και το αντικείμενο της διαφοράς. Στη γραμματεία κάθε
δικαστηρίου τηρείται και ηλεκτρονικό αρχείο αγωγών.»
Άρθρο 21
Διαδικασία ως προς τις μικροδιαφορές Τροποποίηση παρ. 1 άρθρου 466 Κώδικα
Πολιτικής Δικονομίας
Στην παρ. 1 του άρθρου 466 του Κώδικα Πολιτικής
Δικονομίας (π.δ. 503/1985, Α’ 182), περί της διαδικασίας
ως προς τις μικροδιαφορές, οι λέξεις «Αν το αντικείμενο
της διαφοράς υπάγεται στο ειρηνοδικείο και» αντικαθίστανται από τις λέξεις «Εξαιρουμένων των διαφορών
του άρθρου 17, αν το αντικείμενο της διαφοράς» και η
παρ. 1 διαμορφώνεται ως εξής:
«1. Εξαιρουμένων των διαφορών του άρθρου 17, αν το
αντικείμενο της διαφοράς αφορά απαιτήσεις, καθώς και
δικαιώματα επάνω σε κινητά πράγματα ή τη νομή τους
και η αξία του δεν είναι μεγαλύτερη από πέντε χιλιάδες
(5.000) ευρώ, εφαρμόζονται τα άρθρα 467 έως 471.»
ΚΕΦΑΛΑΙΟ Δ’
ΕΝΔΙΚΑ ΜΕΣΑ ΚΑΙ ΑΝΑΚΟΠΕΣ - ΤΡΟΠΟΠΟΙΗΣΗ
ΤΡΙΤΟΥ ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ
ΔΙΚΟΝΟΜΙΑΣ
Άρθρο 22
Παράβολο στα ένδικα μέσα της έφεσης,
της αναίρεσης και της αναψηλάφησης Τροποποίηση παρ. 3 άρθρου 495 Κώδικα
Πολιτικής Δικονομίας
Στο πρώτο εδάφιο της παρ. 3 του άρθρου 495 του
Κώδικα Πολιτικής Δικονομίας (π.δ. 503/1985, Α’ 182),
περί της υποχρέωσης καταβολής παραβόλου στα ένδικα μέσα της έφεσης, της αναίρεσης και της αναψηλάφησης, επέρχονται οι ακόλουθες τροποποιήσεις: α)
στην περ. Α’, η υποπερ. α) καταργείται, β) στην περ. Β’, η
υποπερ. α) καταργείται, γ) στην υποπερ. α) της περ. Γ’, οι
λέξεις «ειρηνοδικείων, μονομελών και πολυμελών πρωτοδικείων» αντικαθίστανται από τη λέξη «πρωτοδικείων»
και η παρ. 3 διαμορφώνεται ως εξής:
«3. Εκείνος που ασκεί το ένδικο μέσο της έφεσης, της
αναίρεσης και της αναψηλάφησης, υποχρεούται να καταθέσει παράβολο, που επισυνάπτεται στην έκθεση που
συντάσσει ο γραμματέας, ως εξής:
Α. Για το ένδικο μέσο της έφεσης:
α) [Καταργείται]
β) κατά απόφασης μονομελούς πρωτοδικείου παράβολο ποσού εκατό (100) ευρώ,
γ) κατά απόφασης πολυμελούς πρωτοδικείου παράβολο ποσού εκατόν πενήντα (150) ευρώ.
Β. Για το ένδικο μέσο της αναίρεσης:
α) [Καταργείται]
β) κατά απόφασης μονομελούς πρωτοδικείου παράβολο ποσού τριακοσίων (300) ευρώ,
γ) κατά απόφασης πολυμελούς πρωτοδικείου παράβολο ποσού τετρακοσίων (400) ευρώ,
δ) κατά απόφασης εφετείου παράβολο ποσού τετρακοσίων πενήντα (450) ευρώ.
Γ. Για το ένδικο μέσο της αναψηλάφησης:
α) κατά αποφάσεων πρωτοδικείων παράβολο ποσού
τετρακοσίων (400) ευρώ,
β) κατά αποφάσεων εφετείου και του Αρείου Πάγου
παράβολο ποσού πεντακοσίων (500) ευρώ. Σε περίπτωση που ασκήθηκε ένα ένδικο μέσο από ή κατά περισσότερων διαδίκων κατατίθεται ένα παράβολο από
τους εκκαλούντες, αναιρεσείοντες ή αιτούντες. Το ύψος
του ποσού αναπροσαρμόζεται με κοινή απόφαση των
Υπουργών Εθνικής Οικονομίας και Οικονομικών και Δικαιοσύνης. Σε περίπτωση που δεν κατατεθεί το παράβολο, το ένδικο μέσο απορρίπτεται από το δικαστήριο
ως απαράδεκτο. Σε περίπτωση ολικής ή μερικής νίκης
του καταθέσαντος, το δικαστήριο με την απόφασή του
διατάσσει να επιστραφεί το παράβολο σε αυτόν, αλλιώς
διατάσσει να εισαχθεί στο δημόσιο ταμείο. Η υποχρέωση
της παρούσας παραγράφου δεν ισχύει για τις διαφορές
των περ. 3 και 5 του άρθρου 614 και των περ. 1 και 3 του
άρθρου 592.»
Άρθρο 23
Προσδιορισμός δικασίμου σε εφέσεις
κατά αποφάσεων των πρωτοδικείων
που εκδικάζονται στις μεταβατικές έδρες
των εφετείων της περιφερείας τους -
Τροποποίηση παρ. 1 άρθρου 498 Κώδικα
Πολιτικής Δικονομίας
Στο δεύτερο εδάφιο της παρ. 1 του άρθρου 498 του
Κώδικα Πολιτικής Δικονομίας (π.δ. 503/1985, Α’ 182), περί
προσδιορισμού δικασίμου σε εφέσεις κατά αποφάσεων
των πρωτοδικείων που εκδικάζονται στις μεταβατικές
έδρες των εφετείων της περιφέρειάς τους, οι λέξεις «των
πολυμελών και μονομελών πρωτοδικείων» αντικαθίστανται από τις λέξεις «των πρωτοδικείων» και η παρ. 1 διαμορφώνεται ως εξής:
«1. Κάθε διάδικος μπορεί μετά την άσκηση του ένδικου μέσου, φέρνοντας αντίγραφο του ένδικου μέσου
και της απόφασης που προσβάλλεται στη γραμματεία
του δικαστηρίου προς το οποίο το ένδικο μέσο απευθύνεται, να ζητήσει να προσδιοριστεί δικάσιμος και να
φέρει για συζήτηση την υπόθεση με κλήση, κάτω από
το αντίγραφο του δικογράφου που έχει κατατεθεί ή και
αυτοτελώς, η οποία επιδίδεται στον αντίδικο.
Ο προσδιορισμός δικασίμου, σύμφωνα με το προηγούμενο εδάφιο, προκειμένου για εφέσεις κατά αποφάσεων
των πρωτοδικείων που εκδικάζονται στις μεταβατικές
έδρες των εφετείων της περιφερείας τους, γίνεται κατ’
εντολήν του οικείου προέδρου εφετών από τον προϊστάμενο του πρωτοδικείου τούτου.»
Άρθρο 24
Προκαταβολή παραβόλου στην ανακοπή
ερημοδικίας - Τροποποίηση παρ. 2 άρθρου 505
Κώδικα Πολιτικής Δικονομίας
Η περ.  α) του πρώτου εδαφίου της παρ.  2 του
άρθρου  505 του Κώδικα Πολιτικής Δικονομίας
(π.δ. 503/1985, Α’ 182), καταργείται και η παρ. 2 διαμορφώνεται ως εξής:
«2. Ο ανακόπτων οφείλει να προκαταβάλει στη γραμματεία του δικαστηρίου κατά την κατάθεση της ανακοπής το παράβολο που όρισε η ερήμην απόφαση και
ανέρχεται για κάθε ανακόπτοντα:
α) [Καταργείται]
β) σε ποσό που δεν μπορεί να είναι μικρότερο από εκατόν πενήντα (150) ευρώ και μεγαλύτερο από διακόσια
πενήντα (250) ευρώ, αν αυτή εκδίδεται από το μονομελές
πρωτοδικείο, ή
γ) σε ποσό που δεν μπορεί να είναι μικρότερο από
διακόσια (200) ευρώ και μεγαλύτερο από τριακόσια (300)
ευρώ, όταν εκδίδεται από το πολυμελές πρωτοδικείο ή
το εφετείο.
Το ύψος του ποσού αναπροσαρμόζεται με κοινή απόφαση των Υπουργών Εθνικής Οικονομίας και Οικονομικών και Δικαιοσύνης. Σε περίπτωση που δεν κατατεθεί
το παράβολο, το ένδικο μέσο απορρίπτεται από το δικαστήριο ως απαράδεκτο. Σε περίπτωση ολικής ή μερικής
νίκης του καταθέσαντος, το δικαστήριο με την απόφασή
του διατάσσει να επιστραφεί το παράβολο σε αυτόν, αλλιώς διατάσσει να εισαχθεί στο δημόσιο ταμείο.»
Άρθρο 25
Αποφάσεις που μπορούν να προσβληθούν
με έφεση - Τροποποίηση άρθρου 511 Κώδικα
Πολιτικής Δικονομίας
Στο άρθρο  511 του Κώδικα Πολιτικής Δικονομίας
(π.δ. 503/1985, Α’ 182), περί των αποφάσεων που μπορούν να προσβληθούν με έφεση, επέρχονται οι ακόλουθες τροποποιήσεις: α) προστίθεται τίτλος, β) οι λέξεις
«των ειρηνοδικείων, των μονομελών και των πολυμελών
πρωτοδικείων» αντικαθίστανται από τις λέξεις «των πρωτοδικείων» και το άρθρο 511 διαμορφώνεται ως εξής:
«Άρθρο 511
Αποφάσεις που μπορούν να προσβληθούν
με έφεση
Με έφεση μπορούν να προσβληθούν οι αποφάσεις
των πρωτοδικείων.»
Άρθρο 26
Περιπτώσεις επιτρεπόμενης αναίρεσης Τροποποίηση άρθρου 560 Κώδικα Πολιτικής
Δικονομίας
Στο άρθρο  560 του Κώδικα Πολιτικής Δικονομίας
(π.δ. 503/1985, Α’ 182), περί των περιπτώσεων επιτρεπόμενης αναίρεσης, οι λέξεις «Κατά των αποφάσεων των
ειρηνοδικείων, καθώς και των αποφάσεων των πρωτοδικείων που εκδίδονται σε εφέσεις κατά των αποφάσεων των ειρηνοδικείων,» αντικαθίστανται από τις λέξεις
«Κατά των αποφάσεων των μονομελών πρωτοδικείων,
που υπάγονται στην παρ. 2 του άρθρου 18, καθώς και
κατά των αποφάσεων των πολυμελών πρωτοδικείων
της παρ. 2 του άρθρου 18,» και το άρθρο 560 διαμορφώνεται ως εξής:
«Άρθρο 560
Περιπτώσεις επιτρεπόμενης αναίρεσης
Κατά των αποφάσεων των μονομελών πρωτοδικείων,
που υπάγονται στην παρ. 2 του άρθρου 18, καθώς και
κατά των αποφάσεων των πολυμελών πρωτοδικείων
της παρ. 2 του άρθρου 18, επιτρέπεται αναίρεση μόνο:
1) αν παραβιάστηκε κανόνας του ουσιαστικού δικαίου, στον οποίο περιλαμβάνονται και οι ερμηνευτικοί κανόνες των δικαιοπραξιών, αδιάφορο αν πρόκειται για
νόμο ή έθιμο, ελληνικό ή ξένο, εσωτερικού ή διεθνούς
δικαίου. Η παράβαση των διδαγμάτων της κοινής πείρας
αποτελεί λόγο αναίρεσης μόνο αν τα διδάγματα αυτά
αφορούν την ερμηνεία κανόνων δικαίου ή την υπαγωγή
των πραγματικών γεγονότων σε αυτούς. Ο λόγος αυτός
αναίρεσης δεν μπορεί να προβληθεί σε μικροδιαφορές,
2) αν το δικαστήριο δεν συγκροτήθηκε, όπως ορίζει
ο νόμος ή δίκασε δικαστής του οποίου είχε γίνει δεκτή
η εξαίρεση,
3) αν το δικαστήριο δέχτηκε ή δεν δέχτηκε τη δικαιοδοσία των πολιτικών δικαστηρίων ή δεν είχε καθ’ ύλην
αρμοδιότητα,
4) αν παράνομα αποκλείστηκε η δημοσιότητα της
διαδικασίας,
5) αν το δικαστήριο παρά τον νόμο έλαβε υπόψη πράγματα που δεν προτάθηκαν ή δεν έλαβε υπόψη πράγματα που προτάθηκαν και έχουν ουσιώδη επίδραση στην
έκβαση της δίκης,
6) αν η απόφαση δεν έχει νόμιμη βάση και ιδίως αν δεν
έχει καθόλου αιτιολογίες ή έχει αιτιολογίες αντιφατικές
ή ανεπαρκείς σε ζήτημα που ασκεί ουσιώδη επίδραση
στην έκβαση της δίκης.»
ΚΕΦΑΛΑΙΟ Ε’
ΕΙΔΙΚΕΣ ΔΙΑΔΙΚΑΣΙΕΣ - ΤΡΟΠΟΠΟΙΗΣΗ
ΤΕΤΑΡΤΟΥ ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ
ΔΙΚΟΝΟΜΙΑΣ
Άρθρο 27
Αρμόδιο δικαστήριο για τις διαφορές από
πιστωτικούς τίτλους - Τροποποίηση παρ. 1
άρθρου 622Β Κώδικα Πολιτικής Δικονομίας
Στην παρ. 1 του άρθρου 622Β του Κώδικα Πολιτικής
Δικονομίας (π.δ. 503/1985, Α’ 182), περί του αρμόδιου
δικαστηρίου για τις διαφορές από πιστωτικούς τίτλους,
οι λέξεις «στην αρμοδιότητα του ειρηνοδικείου εφόσον
η αξία του αντικειμένου της διαφοράς δεν υπερβαίνει το
ποσό των είκοσι χιλιάδων (20.000) ευρώ και στην αρμοδιότητα του μονομελούς πρωτοδικείου αν υπερβαίνει
το ποσό αυτό» αντικαθίστανται από τις λέξεις «πάντοτε
στην αρμοδιότητα του μονομελούς πρωτοδικείου» και
η παρ. 1 διαμορφώνεται ως εξής:
«1. Οι διαφορές της περ. 8 του άρθρου 614 υπάγονται
πάντοτε στην αρμοδιότητα του μονομελούς πρωτοδικείου.».
Άρθρο 28
Αρμόδιος δικαστής για την έκδοση διαταγής
πληρωμής - Τροποποίηση άρθρου 625 Κώδικα
Πολιτικής Δικονομίας
Στο άρθρο 625 του Κώδικα Πολιτικής Δικονομίας
(π.δ. 503/1985, Α’ 182), περί του αρμόδιου δικαστή για
την έκδοση διαταγής πληρωμής, επέρχονται οι ακόλουθες τροποποιήσεις: α) προστίθεται τίτλος, β) στο
πρώτο εδάφιο, οι λέξεις «για απαίτηση της αρμοδιότητας του ειρηνοδικείου ο ειρηνοδίκης και για κάθε άλλη
απαίτηση ο δικαστής του μονομελούς πρωτοδικείου»
αντικαθίστανται από τις λέξεις «ο δικαστής του μονομελούς πρωτοδικείου» και το άρθρο 625 διαμορφώνεται
ως εξής:
«Άρθρο 625
Αρμόδιος δικαστής για την έκδοση διαταγής
πληρωμής
Αρμόδιος να εκδώσει διαταγή πληρωμής είναι ο δικαστής του μονομελούς πρωτοδικείου. Για την έκδοση διαταγής πληρωμής δεν γίνεται συζήτηση στο ακροατήριο.»
Άρθρο 29
Αρμόδιος δικαστής για την έκδοση διαταγής
απόδοσης της χρήσης του μισθίου Τροποποίηση άρθρου 638 Κώδικα Πολιτικής
Δικονομίας
Στο άρθρο  638 του Κώδικα Πολιτικής Δικονομίας
(π.δ. 503/1985, Α’ 182), περί του αρμόδιου δικαστή για
την έκδοση διαταγής απόδοσης της χρήσης του μισθίου,
επέρχονται οι ακόλουθες τροποποιήσεις: α) προστίθεται
τίτλος, β) στο πρώτο εδάφιο, οι λέξεις «ο ειρηνοδίκης στις
περιπτώσεις που αυτός έχει αρμοδιότητα κατά το άρθρο 14 παράγραφος 1 περίπτωση β’ και ο δικαστής του
μονομελούς πρωτοδικείου σε κάθε άλλη περίπτωση»
αντικαθίστανται από τις λέξεις «ο δικαστής του μονομελούς πρωτοδικείου» και το άρθρο 638 διαμορφώνεται
ως εξής:
«Άρθρο 638
Αρμόδιος δικαστής για την έκδοση διαταγής
απόδοσης της χρήσης του μισθίου
Αρμόδιος για την έκδοση της διαταγής απόδοσης της
χρήσης του μισθίου είναι ο δικαστής του μονομελούς
πρωτοδικείου. Η αίτηση υποβάλλεται στο κατά το άρθρο 29 κατά τόπο αρμόδιο δικαστήριο.»
ΚΕΦΑΛΑΙΟ ΣΤ’
ΑΣΦΑΛΙΣΤΙΚΑ ΜΕΤΡΑ - ΤΡΟΠΟΠΟΙΗΣΗ
ΠΕΜΠΤΟΥ ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ
ΔΙΚΟΝΟΜΙΑΣ
Άρθρο 30
Αρμόδιο δικαστήριο για τις διαφορές που
αφορούν την εκτέλεση απόφασης που διατάζει
ασφαλιστικά μέτρα ή ανακαλεί απόφαση
γι’ αυτά - Τροποποίηση παρ. 2 άρθρου 702
Κώδικα Πολιτικής Δικονομίας
Στην παρ. 2 του άρθρου 702 του Κώδικα Πολιτικής
Δικονομίας (π.δ. 503/1985, Α’ 182), περί του αρμόδιου
δικαστηρίου για τις διαφορές που αφορούν την εκτέλεση
απόφασης που διατάζει ασφαλιστικά μέτρα ή ανακαλεί
ολικά ή εν μέρει απόφαση γι’ αυτά, επέρχονται οι ακόλουθες τροποποιήσεις: α) στο πρώτο εδάφιο, οι λέξεις
«και, όπου δεν υπάρχει μονομελές πρωτοδικείο, το ειρηνοδικείο» διαγράφονται, β) στο δεύτερο εδάφιο, οι
λέξεις «ή του ειρηνοδικείου» διαγράφονται και η παρ. 2
διαμορφώνεται ως εξής:
«2. Σε πολύ επείγουσες περιπτώσεις τις διαφορές που
αναφέρονται στην παρ. 1 τις δικάζει το μονομελές πρωτοδικείο του τόπου όπου γίνεται η εκτέλεση της απόφασης,
εφαρμόζοντας τις διατάξεις των άρθρων 686 έως 688, 690
έως 692, 695 και 699. Ανάκληση της απόφασης του μονομελούς πρωτοδικείου μπορεί να ζητηθεί για οποιοδήποτε
λόγο από το αρμόδιο κατά την παρ. 1 δικαστήριο.»
Άρθρο 31
Προσωρινή ρύθμιση νομής ή κατοχής Τροποποίηση άρθρου 734 Κώδικα Πολιτικής
Δικονομίας
Στο άρθρο  734 του Κώδικα Πολιτικής Δικονομίας
(π.δ. 503/1985, Α’ 182), περί των ασφαλιστικών μέτρων
σε κάθε είδους υποθέσεις νομής ή κατοχής, επέρχονται
οι ακόλουθες τροποποιήσεις:
α) προστίθεται τίτλος,
β) στην παρ. 1, βα) οι λέξεις «Στην περίπτωση του προηγούμενου άρθρου επιδίδεται πάντοτε αντίγραφο της
αίτησης» αντικαθίστανται από τις λέξεις «Σε κάθε είδους
υποθέσεις νομής ή κατοχής, αντίγραφο της αίτησης για
τη λήψη ασφαλιστικών μέτρων» και ββ) προστίθενται οι
λέξεις «επιδίδεται πάντοτε»,
γ) στην παρ. 2, η λέξη «ειρηνοδικείο» αντικαθίσταται
από τη λέξη «δικαστήριο»,
δ) στο πρώτο εδάφιο της παρ. 3, δα) η λέξη «ειρηνοδικείου» αντικαθίσταται από τις λέξεις «μονομελούς πρωτοδικείου» και δβ) προστίθενται οι λέξεις «ενώπιον του
πολυμελούς πρωτοδικείου»,
ε) στην παρ. 4, η λέξη «ειρηνοδικείου» αντικαθίσταται
από τις λέξεις «μονομελούς πρωτοδικείου»,
στ) στην παρ. 5, η λέξη «ειρηνοδίκης» αντικαθίσταται
από τις λέξεις «δικαστής του μονομελούς πρωτοδικείου»
και το άρθρο 734 διαμορφώνεται ως εξής:
«Άρθρο 734
Προσωρινή ρύθμιση νομής ή κατοχής
1. Σε κάθε είδους υποθέσεις νομής ή κατοχής, αντίγραφο της αίτησης για τη λήψη ασφαλιστικών μέτρων
με επισημείωση της πράξης που ορίζει τόπο και χρόνο
για τη συζήτηση επιδίδεται πάντοτε σε εκείνον κατά του
οποίου στρέφεται η αίτηση.
2. Το δικαστήριο για την προσωρινή ρύθμιση της νομής ή της κατοχής δικαιούται να διατάξει οποιοδήποτε
ασφαλιστικό μέτρο κρίνει πρόσφορο και ιδίως να επιτρέψει ή να απαγορεύσει πράξεις νομής ή κατοχής ή να
επιδικάσει τη νομή ή την κατοχή σε κάποιον από τους
διαδίκους, είτε με παροχή είτε χωρίς παροχή εγγύησης.
3. Κατά της απόφασης του μονομελούς πρωτοδικείου
επιτρέπεται έφεση ενώπιον του πολυμελούς πρωτοδικείου μέσα σε δέκα (10) ημέρες από την επίδοση της. Η
έφεση δικάζεται κατά την ίδια διαδικασία, εφαρμόζεται
όμως και το άρθρο 226.
4. Η προθεσμία της έφεσης και η άσκησή της δεν αναστέλλουν την εκτέλεση της απόφασης του μονομελούς
πρωτοδικείου, εκτός αν η αναστολή διαταχθεί κατά το
άρθρο 912.
5. Στα ασφαλιστικά μέτρα νομής ή κατοχής δεν εφαρμόζονται τα άρθρα 696 παρ. 3 και 697 και ο δικαστής
του μονομελούς πρωτοδικείου δικάζει με τη σύμπραξη
γραμματέα που τηρεί πρακτικά.»
Άρθρο 32
Ευρωπαϊκή Διαταγή Δέσμευσης Λογαριασμού Τροποποίηση παρ. 1 άρθρου 738Α Κώδικα
Πολιτικής Δικονομίας
Στην παρ. 1 του άρθρου 738Α του Κώδικα Πολιτικής
Δικονομίας (π.δ. 503/1985, Α’ 182), περί της Ευρωπαϊκής
Διαταγής Δέσμευσης Λογαριασμού, οι λέξεις «για απαίτηση της αρμοδιότητας ειρηνοδικείου ο ειρηνοδίκης
και για κάθε άλλη απαίτηση ο δικαστής του μονομελούς
πρωτοδικείου» αντικαθίστανται από τις λέξεις «για κάθε
απαίτηση ο δικαστής του μονομελούς πρωτοδικείου» και
η παρ. 1 διαμορφώνεται ως εξής:
«1. Αρμόδιος να εκδώσει Ευρωπαϊκή Διαταγή Δέσμευσης Λογαριασμού σύμφωνα με τον Κανονισμό 655/2014
είναι για κάθε απαίτηση ο δικαστής του μονομελούς
πρωτοδικείου.»
ΚΕΦΑΛΑΙΟ Ζ’
ΔΙΑΔΙΚΑΣΙΑ ΕΚΟΥΣΙΑΣ ΔΙΚΑΙΟΔΟΣΙΑΣ -
ΤΡΟΠΟΠΟΙΗΣΗ ΕΚΤΟΥ ΒΙΒΛΙΟΥ ΚΩΔΙΚΑ
ΠΟΛΙΤΙΚΗΣ ΔΙΚΟΝΟΜΙΑΣ
Άρθρο 33
Αρμοδιότητα - Αντικατάσταση άρθρου 740
Κώδικα Πολιτικής Δικονομίας
Το άρθρο  740 του Κώδικα Πολιτικής Δικονομίας
(π.δ. 503/1985, Α’ 182), περί του αρμόδιου δικαστηρίου
στην εκούσια δικαιοδοσία, αντικαθίσταται ως εξής:
«Άρθρο 740
Αρμοδιότητα
1. Στην αρμοδιότητα του μονομελούς πρωτοδικείου
και του δικαστή του μονομελούς πρωτοδικείου, όπου
αυτός ορίζεται, υπάγονται οι υποθέσεις οι οποίες αναφέρονται στο άρθρο 739. Εξαιρούνται οι υποθέσεις που
αφορούν την ιατρικώς υποβοηθούμενη αναπαραγωγή,
οι οποίες υπάγονται στην αρμοδιότητα των πολυμελών
πρωτοδικείων.
2. Στις υποθέσεις που αναφέρονται στο άρθρο 739 δεν
επιτρέπεται παρέκταση της αρμοδιότητας.
3. Στην αρμοδιότητα των πολυμελών πρωτοδικείων
υπάγονται και οι εφέσεις κατά των αποφάσεων των μονομελών πρωτοδικείων της περιφέρειάς τους των άρθρων 782, 789, 790, 792 έως 794, 797, 798, 811, 813 έως
818, 819 παρ. 3, 831 έως 833, 835 παρ. 3, 838, 847, 848,
857, 861, 864 και 1023 του παρόντος, καθώς και κατά
αποφάσεων των ν. 3869/2010 (Α’ 130), 4072/2012 (Α’ 86)
και 4738/2020 (Α’ 207).
4. Στην αρμοδιότητα των μονομελών εφετείων υπάγονται οι εφέσεις κατά των αποφάσεων των μονομελών
πρωτοδικείων της περιφέρειάς τους, για τις οποίες δεν
είναι αρμόδια τα πολυμελή πρωτοδικεία κατά την παρ. 3,
καθώς και κατά των αποφάσεων των μονομελών πρωτοδικείων, σε υποθέσεις που εκδικάζονται από αυτά με
διάταξη νόμου. Στην αρμοδιότητα των τριμελών εφετείων υπάγονται οι εφέσεις κατά των αποφάσεων των
πολυμελών πρωτοδικείων της περιφέρειάς τους.»
Άρθρο 34
Σωματεία - Τροποποίηση άρθρου 787
Κώδικα Πολιτικής Δικονομίας
Στο άρθρο  787 του Κώδικα Πολιτικής Δικονομίας
(π.δ. 503/1985, Α’ 182), περί σωματείων, επέρχονται οι
ακόλουθες τροποποιήσεις: α) προστίθεται τίτλος, β) στην
παρ. 1, βα) στο πρώτο εδάφιο, η λέξη «Ειρηνοδίκης»
αντικαθίσταται από τις λέξεις «δικαστής του μονομελούς πρωτοδικείου», ββ) στο δεύτερο εδάφιο, η λέξη
«Ειρηνοδίκης» αντικαθίσταται από τις λέξεις «δικαστής
του μονομελούς πρωτοδικείου», βγ) στο τρίτο εδάφιο,
προστίθενται οι λέξεις «ειδοποίηση της γραμματείας του
Δικαστηρίου για την», βδ) στο πέμπτο εδάφιο, η λέξη
«Ειρηνοδίκη» αντικαθίσταται από τη λέξη «δικαστή», βε)
στο έβδομο εδάφιο, η λέξη «αμοιβή» αντικαθίσταται από
τη λέξη «αποζημίωση», βστ) στο δέκατο εδάφιο, η λέξη
«παραλαμβάνει» αντικαθίσταται από τις λέξεις «ειδοποιείται από τη γραμματεία του δικαστηρίου να παραλάβει»
και το άρθρο 787 διαμορφώνεται ως εξής:
«Άρθρο 787
Σωματεία
1. Όταν ζητείται κατά τον νόμο να διαταχθεί η εγγραφή
σωματείου στο βιβλίο που τηρείται για αυτόν τον σκοπό,
ή η τροποποίηση του καταστατικού ή η εξουσιοδότηση
για τη σύγκληση της συνέλευσης σωματείου και τη ρύθμιση της προεδρίας της ή η διάλυση σωματείου, αρμόδιος είναι ο δικαστής του μονομελούς πρωτοδικείου της
περιφέρειας που έχει έδρα το σωματείο. Ο δικαστής του
μονομελούς πρωτοδικείου στις υποθέσεις του πρώτου
εδαφίου επικουρείται από δικηγόρο ο οποίος διενεργεί
προέλεγχο της αίτησης ως προς τα απαιτούμενα κατά
νόμον τυπικά στοιχεία της και τα συνοδευτικά έγγραφά
της. Ο δικηγόρος του δεύτερου εδαφίου, εντός πέντε
(5) ημερών από την ειδοποίηση της γραμματείας του
δικαστηρίου για την παραλαβή της αίτησης του πρώτου
εδαφίου, μπορεί να ζητήσει από εκείνον που υποβάλλει
την αίτηση να προσκομίσει συμπληρωματικά έγγραφα
ή στοιχεία. Στην περίπτωση του τρίτου εδαφίου, αν ζητηθούν συμπληρωματικά έγγραφα ή στοιχεία, προσκομίζονται από εκείνον που υποβάλλει την αίτηση εντός
τριών (3) εργάσιμων ημερών. Μετά από την ολοκλήρωση του προελέγχου παραδίδει στη γραμματεία τον
φάκελο με όλα τα έγγραφα και ο φάκελος διαβιβάζεται
στον αρμόδιο δικαστή για να εκδώσει κατά την κρίση
του τη σχετική διαταγή. Ο δικηγόρος ορίζεται με την
πράξη κατάθεσης του γραμματέα του δικαστηρίου στο
οποίο κατατίθεται η αίτηση, από κατάλογο που τηρείται
στη γραμματεία του δικαστηρίου και αποστέλλεται στη
γραμματεία από τον οικείο δικηγορικό σύλλογο προ της
έναρξης κάθε δικαστικού έτους, τηρουμένης της σειράς
που αναγράφεται στον κατάλογο. Η αίτηση με την οποία
ζητείται κατά τον νόμο να διαταχθεί η εγγραφή σωματείου στο οικείο βιβλίο συνοδεύεται από ειδικό γραμμάτιο
προκαταβολής αποζημίωσης του δικηγόρου του δεύτερου εδαφίου που εκδίδει ο δικηγορικός σύλλογος, του
οποίου μέλος είναι ο ανωτέρω δικηγόρος.
Η γραμματεία ενημερώνει με ηλεκτρονικό μήνυμα τον
δικηγόρο που ορίζεται, ο οποίος παραλαμβάνει την αίτηση και τα έγγραφα και μπορεί να ζητεί διευκρινίσεις
και συμπληρώσεις.
Η παράδοση των εγγράφων στον δικηγόρο που ορίστηκε μπορεί να γίνει και ηλεκτρονικά.
Αν ο δικηγόρος που ορίστηκε αρνείται ή κωλύεται για
οποιονδήποτε λόγο να αναλάβει τη διενέργεια του προελέγχου ή αν αποβιώσει ή αν δεν παραδώσει στη γραμματεία τον φάκελο εντός δεκαπέντε (15) ημερών, από
την επομένη της ημέρας που ειδοποιείται από τη γραμματεία του δικαστηρίου να παραλάβει την αίτηση και
τα έγγραφα, αντικαθίσταται και καταλαμβάνει τη θέση
του ο επόμενος κατά σειρά στον κατάλογο δικηγόρος.
O δικηγόρος οφείλει να ενεργεί κατά την άσκηση των
καθηκόντων του, σύμφωνα με τον Κώδικα Δικηγόρων.
(ν. 4194/2013, Α’ 208). Αν καθ’ υποτροπήν δεν ολοκληρώνει τον προέλεγχο και δεν παραδίδει εμπροθέσμως
τον φάκελο, υποβάλλεται από τη γραμματεία του αρμοδίου δικαστηρίου στο πειθαρχικό όργανο του οικείου
δικηγορικού συλλόγου ενημέρωση για τη μη άσκηση
των καθηκόντων του και εφαρμόζονται τα άρθρα 146
έως 159 του Κώδικα Δικηγόρων. Στην περίπτωση του
ενδέκατου εδαφίου, ο δικηγόρος δύναται να αποκλείεται
έως και ένα (1) έτος από την εγγραφή στον κατάλογο του
πέμπτου εδαφίου.
2. Δικαίωμα ανακοπής κατά της διαταγής που δέχεται
αίτηση εγγραφής σωματείου ή τροποποίησης καταστατικού έχει ο εισαγγελέας πρωτοδικών αυτεπαγγέλτως ή
κατόπιν αίτησης της εποπτεύουσας αρχής, καθώς και
κάθε τρίτος που έχει έννομο συμφέρον.»
Άρθρο 35
Διαδικασία δημοσίευσης διαθήκης Τροποποίηση άρθρου 808 Κώδικα Πολιτικής
Δικονομίας
Στο άρθρο  808 του Κώδικα Πολιτικής Δικονομίας
(π.δ. 503/1985, Α’ 182), περί της διαδικασίας δημοσίευσης διαθήκης, επέρχονται οι ακόλουθες τροποποιήσεις:
α) προστίθεται τίτλος, β) η παρ. 1 αντικαθίσταται, γ)
στην παρ. 3, γα) στο πρώτο εδάφιο, η λέξη «ειρηνοδίκη» αντικαθίσταται από τις λέξεις «δικαστή του μονομελούς πρωτοδικείου», γβ) στο δεύτερο εδάφιο, η λέξη
«ειρηνοδίκης» αντικαθίσταται από τη λέξη «δικαστής»,
δ) στην παρ. 4, δα) η λέξη «ειρηνοδίκη» αντικαθίσταται
από τις λέξεις «δικαστή του μονομελούς πρωτοδικείου»,
δβ) η λέξη «ειρηνοδικείου» αντικαθίσταται από τις λέξεις
«μονομελούς πρωτοδικείου», ε) στο πρώτο εδάφιο της
παρ. 6, η λέξη «ειρηνοδικείου» αντικαθίσταται από τις
λέξεις «μονομελούς πρωτοδικείου» και το άρθρο 808
διαμορφώνεται ως εξής:
«Άρθρο 808
Διαδικασία δημοσίευσης διαθήκης
1. Η δημοσίευση διαθήκης γίνεται με καταχώρισή
της, ολόκληρης, στο πρακτικό που υπογράφεται από
τον δικαστή του μονομελούς πρωτοδικείου, στο οποίο
βεβαιώνονται όλα τα εξωτερικά ελαττώματά της.
2. Η δημοσίευση διαθήκης από προξενική αρχή γίνεται από τον πρόξενο ο οποίος συντάσσει πρακτικό που
υπογράφεται από αυτόν και, αν πρόκειται για ιδιόγραφη
διαθήκη, και από εκείνο που την παρέδωσε.
3. Η κήρυξη ιδιόγραφης διαθήκης ως κυρίας γίνεται
με πράξη του αρμόδιου για τη δημοσίευσή της δικαστή
του μονομελούς πρωτοδικείου, εφόσον πιθανολογηθεί
γνησιότητα της γραφής και της υπογραφής του διαθέτη. Όταν η διαθήκη δημοσιεύθηκε από προξενική αρχή,
αρμόδιος για να την κηρύξει κύρια είναι ο δικαστής του
δικαστηρίου της κληρονομιάς. Όταν με ιδιόγραφη διαθήκη ορίζεται αποκλειστικά κληρονόμος πρόσωπο που
δεν είναι σύζυγος του διαθέτη ή δεν έχει με τον διαθέτη
συγγενική σχέση τουλάχιστον τέταρτου βαθμού, διατάσσεται γραφολογική πραγματογνωμοσύνη προκειμένου να αποδειχθεί η γνησιότητα της γραφής και της
υπογραφής του διαθέτη. Στην περίπτωση αυτή καλείται
υποχρεωτικά, εξήντα (60) τουλάχιστον ημέρες πριν από
τη συνεδρίαση, το Ελληνικό Δημόσιο.
4. Τα αντίγραφα των δημόσιων διαθηκών που δημοσιεύονται και τα πρωτότυπα των μυστικών ή έκτακτων
ή ιδιόγραφων διαθηκών, με τα περικαλύμματά τους,
χρονολογούνται και υπογράφονται από τον δικαστή
του μονομελούς πρωτοδικείου ή τον πρόξενο και φυλάγονται στο αρχείο του μονομελούς πρωτοδικείου ή
του προξενείου.
5. Αντίγραφα των πρακτικών δημοσίευσης της διαθήκης αποστέλλονται χωρίς υπαίτια καθυστέρηση, με
επιμέλεια της γραμματείας του δικαστηρίου ή του προξενείου, στη γραμματεία του πρωτοδικείου Αθηνών, καθώς
και στη γραμματεία του πρωτοδικείου της τελευταίας
κατοικίας ή διαμονής του διαθέτη και φυλάγονται στα
αρχεία τους.
6. Αντίγραφα διαθηκών και ανακλήσεων διαθηκών,
που δημοσιεύθηκαν στο εξωτερικό, μπορεί να κατατεθούν σε ελληνική προξενική αρχή ή στη γραμματεία
οποιουδήποτε μονομελούς πρωτοδικείου. Η προξενική
αρχή ή η γραμματεία που παραλαμβάνει τα αντίγραφα συντάσσει επάνω σε αυτά πράξη κατάθεσης, όπου
αναγράφει όσα κατατέθηκαν, εκείνον που τα κατέθεσε
και την ημερομηνία της κατάθεσης. Τα αντίγραφα αυτά
πρέπει να είναι επικυρωμένα από την αλλοδαπή αρχή
που δημοσίευσε τη διαθήκη. Αν είναι διατυπωμένες
ολόκληρες ή εν μέρει σε ξένη γλώσσα, πρέπει να επισυνάπτεται, κατά την κατάθεση τους, μετάφραση στην
ελληνική γλώσσα του ξενόγλωσσου μέρους τους, που
έχει γίνει από το Υπουργείο Εξωτερικών, ελληνική προξενική αρχή ή δικηγόρο. Αντίγραφα τους αποστέλλονται
χωρίς καθυστέρηση, με επιμέλεια του προξένου που τα
παρέλαβε ή της γραμματείας του δικαστηρίου, στη γραμματεία του πρωτοδικείου Αθηνών.»
Άρθρο 36
Έκδοση του κληρονομητηρίου - Τροποποίηση
άρθρου 819 Κώδικα Πολιτικής Δικονομίας
Στο άρθρο  819 του Κώδικα Πολιτικής Δικονομίας
(π.δ.  503/1985, Α’ 182), περί της έκδοσης κληρονομητηρίου, επέρχονται οι ακόλουθες τροποποιήσεις:
α) προστίθεται τίτλος, β) στην παρ. 1, βα) στο πρώτο
εδάφιο, η λέξη «ειρηνοδικείου» αντικαθίσταται από τη
λέξη «δικαστηρίου», ββ) στο δεύτερο εδάφιο, η λέξη
«αμοιβής» αντικαθίσταται από τη λέξη «αποζημίωσης»,
γ) στην παρ. 2, στο τέταρτο εδάφιο, η λέξη «παραλαμβάνει» αντικαθίσταται από τις λέξεις «ειδοποιείται από
τη γραμματεία να παραλάβει», δ) στο πρώτο εδάφιο της
παρ. 3, οι λέξεις «ο ειρηνοδίκης προσδιορίζει δικάσιμο»
αντικαθίστανται από τις λέξεις «προσδιορίζεται δικάσιμος» και το άρθρο 819 διαμορφώνεται ως εξής:
«Άρθρο 819
Έκδοση του κληρονομητηρίου
1. Το πιστοποιητικό για το κληρονομικό δικαίωμα (κληρονομητήριο) χορηγείται μετά από πράξη δικηγόρου,
μέλους του δικηγορικού συλλόγου της περιφέρειας του
πρωτοδικείου του δικαστηρίου της κληρονομιάς, κατόπιν αίτησης, η οποία κατατίθεται στο δικαστήριο της
κληρονομίας από τον κληρονόμο ή τον καταπιστευματοδόχο ή τον κληροδόχο ή τον εκτελεστή διαθήκης και
η οποία αναρτάται σε ειδικό χώρο του καταστήματος
του δικαστηρίου για χρονικό διάστημα δέκα (10) ημερών. Η αίτηση του πρώτου εδαφίου υπογράφεται από
πληρεξούσιο δικηγόρο και συνοδεύεται από το σχετικό
γραμμάτιο προείσπραξης, καθώς και από ειδικό γραμμάτιο προκαταβολής της αποζημίωσης του δικηγόρου του
πρώτου εδαφίου, που εκδίδει ο δικηγορικός σύλλογος
του οποίου μέλος είναι ο ανωτέρω δικηγόρος. Όταν το
Δημόσιο, Οργανισμοί Τοπικής Αυτοδιοίκησης, οργανισμοί κοινωνικής ασφάλισης ή λοιπά νομικά πρόσωπα
δημοσίου δικαίου υποβάλλουν την αίτηση του πρώτου
εδαφίου καταβάλλουν το ήμισυ της προβλεπόμενης
αποζημίωσης για τον δικηγόρο του πρώτου εδαφίου
που εκδίδει την πράξη.
2. Ο δικηγόρος ορίζεται από κατάλογο, που καταρτίζει
και διαβιβάζει, πριν από την έναρξη κάθε δικαστικού
έτους, στη γραμματεία του δικαστηρίου ο δικηγορικός
σύλλογος, και ορίζεται, τηρουμένης της σειράς του καταλόγου, από τον γραμματέα του δικαστηρίου στην
πράξη κατάθεσης της σχετικής αίτησης. Ο δικηγόρος
ενημερώνεται από τη γραμματεία του δικαστηρίου με
μήνυμα μέσω ηλεκτρονικού ταχυδρομείου, παραλαμβάνει, έγχαρτα ή ηλεκτρονικά, την αίτηση και τα συνοδευτικά έγγραφα μετά από την πάροδο του χρονικού
διαστήματος του πρώτου εδαφίου της παρ. 1 και με την
επιφύλαξη του τέταρτου εδαφίου της παρούσας, επί των
οποίων δύναται να ζητεί διευκρινίσεις και συμπληρώσεις. Αν δεν πληρούνται οι προϋποθέσεις των άρθρων
1956 περί της έννοιας του κληρονομητηρίου, 1957 περί
του περιεχομένου της αίτησης κληρονομητηρίου, 1958,
1959, 1960 περί περισσότερων κληρονόμων και 1961
περί περιεχομένου του κληρονομητηρίου του Αστικού
Κώδικα ο δικηγόρος εκδίδει σχετική απορριπτική πράξη.
Αν ο δικηγόρος που ορίστηκε αρνείται ή κωλύεται για
οποιονδήποτε λόγο να αναλάβει την έκδοση της πράξης
ή αν αποβιώσει ή αν δεν εκδώσει την πράξη εντός τριάντα (30) ημερών από την επομένη της ημέρας που ειδοποιείται από τη γραμματεία να παραλάβει την αίτηση και
τα έγγραφα, αντικαθίσταται και καταλαμβάνει τη θέση
του ο επόμενος κατά σειρά στον κατάλογο δικηγόρος.
O δικηγόρος οφείλει να ενεργεί κατά την άσκηση των
καθηκόντων του, σύμφωνα με τον Κώδικα Δικηγόρων
(ν. 4194/2013, Α’ 208). Αν καθ’ υποτροπήν δεν εκδίδει
την πράξη εμπροθέσμως, υποβάλλεται από τη γραμματεία του αρμοδίου δικαστηρίου στο πειθαρχικό όργανο
του οικείου δικηγορικού συλλόγου ενημέρωση για τη
μη άσκηση των καθηκόντων του και εφαρμόζονται τα
άρθρα 146 έως 159 του Κώδικα Δικηγόρων. Στην περίπτωση του πέμπτου εδαφίου, ο δικηγόρος δύναται να
αποκλείεται έως και ένα (1) έτος από την εγγραφή στον
κατάλογο του δευτέρου εδαφίου.
3. Αν εντός του χρονικού διαστήματος του πρώτου
εδαφίου της παρ. 1 ασκηθεί παρέμβαση τρίτου, προσδιορίζεται δικάσιμος για τη συζήτησή της, προκειμένου να
εκδοθεί απόφαση επ’ αυτής. Η άσκηση της παρέμβασης
του πρώτου εδαφίου αναστέλλει την ισχύ της πράξης και
την έκδοση του πιστοποιητικού.
4. Το πιστοποιητικό (κληρονομητήριο) εκδίδεται από
τον γραμματέα του δικαστηρίου στο οποίο κατατέθηκε η
αίτηση και παραδίδεται σε αυτόν που αιτήθηκε την έκδοσή του με απόδειξη παραλαβής, η οποία φυλάσσεται στο
αρχείο του δικαστηρίου. Αν την έκδοση του πιστοποιητικού διατάζει το δικαστήριο που δίκασε ύστερα από έφεση, το πιστοποιητικό εκδίδεται από τον γραμματέα του
πρωτοβάθμιου δικαστηρίου, στον οποίο αποστέλλεται
χωρίς υπαίτια καθυστέρηση αντίγραφο της απόφασης.»
Άρθρο 37
Εύρεση διαθήκης ή εγγράφων - Αντικατάσταση
άρθρου 828 Κώδικα Πολιτικής Δικονομίας
Στο άρθρο  828 του Κώδικα Πολιτικής Δικονομίας
(π.δ. 503/1985, Α’ 182), περί της εύρεσης διαθήκης ή
εγγράφων, επέρχονται οι ακόλουθες τροποποιήσεις: α)
προστίθεται τίτλος, β) τα εδάφια δεύτερο και τρίτο αντικαθίστανται και το άρθρο 828 διαμορφώνεται ως εξής:
«Άρθρο 828
Εύρεση διαθήκης ή εγγράφων
Αν κάποιος από εκείνους που παρευρίσκονται κατά
τη σφράγιση ισχυρίζεται ότι υπάρχει διαθήκη ή άλλο
σημαντικό έγγραφο, όποιος ενεργεί τη σφράγιση οφείλει
να ερευνήσει, αν υπάρχει. Αν βρεθεί η διαθήκη, ο συμβολαιογράφος που ενεργεί τη σφράγιση την παραλαμβάνει
και τη στέλνει χωρίς υπαίτια καθυστέρηση στο αρμόδιο
για τη δημοσίευσή της δικαστήριο. Αν βρεθεί άλλο σημαντικό έγγραφο, ο συμβολαιογράφος που ενεργεί τη
σφράγιση το παραλαμβάνει και ο δικαστής του μονομελούς πρωτοδικείου διατάζει να παραδοθεί σ’ αυτόν
που δικαιούται να το κατέχει, ή, ώσπου να εξακριβωθεί
εκείνος που δικαιούται, να φυλάσσεται στο αρχείο της
γραμματείας του δικαστηρίου.»
Άρθρο 38
Έκθεση σφράγισης - Τροποποίηση άρθρου 830
Κώδικα Πολιτικής Δικονομίας
Στο άρθρο  830 του Κώδικα Πολιτικής Δικονομίας
(π.δ. 503/1985, Α’ 182), περί της έκθεσης σφράγισης,
επέρχονται οι ακόλουθες τροποποιήσεις: α) προστίθεται τίτλος, β) στην περ. 1 του πρώτου εδαφίου οι λέξεις
«την απόφαση του ειρηνοδίκη» αντικαθίστανται από τις
λέξεις «τη διαταγή του δικαστή» και το άρθρο 830, μετά
από νομοτεχνικές βελτιώσεις, διαμορφώνεται ως εξής:
«Άρθρο 830
Έκθεση σφράγισης
Για τη σφράγιση συντάσσεται έκθεση, η οποία εκτός
από τα στοιχεία που απαιτούνται κατά το άρθρο 117 πρέπει να αναφέρει: 1) τη διαταγή του δικαστή με την οποία
διατάσσεται η σφράγιση, 2) περιγραφή των χώρων στους
οποίους τοποθετήθηκαν οι σφραγίδες, 3) περιγραφή των
εγγράφων που βρέθηκαν κατά το άρθρο 828 και αναφορά των προσώπων στα οποία παραδόθηκαν, 4) κάθε
ισχυρισμό ή αμφισβήτηση εκείνων που παραβρέθηκαν
κατά τη σφράγιση και κάθε τι που υπέπεσε στην αντίληψη εκείνου που έκανε τη σφράγιση και 5) βεβαίωση ότι
εκείνος που έκανε τη σφράγιση παρέλαβε τα κλειδιά,
ότι έκανε την έρευνα που αναφέρεται στην παρ. 3 του
άρθρου 829 και το αποτέλεσμά της. Αν στο διαμέρισμα,
το οποίο πρόκειται να σφραγιστεί, δεν υπάρχουν κινητά
πράγματα, αυτό σημειώνεται στην έκθεση.»
Άρθρο 39
Αποσφράγιση και επανασφράγιση Τροποποίηση άρθρου 831 Κώδικα Πολιτικής
Δικονομίας
Στο άρθρο  831 του Κώδικα Πολιτικής Δικονομίας
(π.δ. 503/1985, Α’ 182), περί αποσφράγισης και επανασφράγισης, επέρχονται οι ακόλουθες τροποποιήσεις: α)
προστίθεται τίτλος, β) στο πρώτο εδάφιο της παρ. 1, οι
λέξεις «ο ειρηνοδίκης που διέταξε τη σφράγιση» αντικαθίστανται από τις λέξεις «το δικαστήριο της περιφέρειας όπου διατάχθηκε η σφράγιση», γ) στην παρ. 2, γα)
οι λέξεις «Ο ειρηνοδίκης κατά τη δικάσιμο που ο ίδιος
ορίζει είναι υποχρεωμένος να διατάξει την κλήτευση
εκείνου που ζήτησε τη σφράγιση, όπως και εκείνων που
παραβρέθηκαν» αντικαθίστανται από τις λέξεις «Κατά
τη συζήτηση καλούνται εκείνος που ζήτησε τη σφράγιση, όπως και εκείνοι που παραβρέθηκαν», γβ) οι λέξεις
«μπορεί να διατάξει κλήτευση εκείνων» αντικαθίστανται
από τις λέξεις «μπορούν να κλητευθούν εκείνοι» και το
άρθρο 831 διαμορφώνεται ως εξής:
«Άρθρο 831
Αποσφράγιση και επανασφράγιση
1. Αν η διατήρηση της σφράγισης δεν είναι αναγκαία ή
πρόκειται να γίνει απογραφή, το δικαστήριο της περιφέρειας όπου διατάχθηκε η σφράγιση, με αίτηση οποιουδήποτε έχει έννομο συμφέρον ή και αυτεπαγγέλτως,
διατάζει την αποσφράγιση. Αποσφράγιση και επανασφράγιση μπορεί να διαταχθεί και για να αποτραπεί ο
κίνδυνος ή για άλλο σπουδαίο λόγο.
2. Κατά τη συζήτηση καλούνται εκείνος που ζήτησε τη
σφράγιση, όπως και εκείνοι που παραβρέθηκαν κατά την
ενέργειά της και, αν η σφράγιση έγινε σε περιουσιακό
στοιχείο κληρονομίας, μπορούν να κλητευθούν εκείνοι
που πιθανολογείται ότι είναι κληρονόμοι, καταπιστευματοδόχοι, κληροδόχοι και εκτελεστές διαθήκης.»
Άρθρο 40
Εξέταση των σφραγίδων - Τροποποίηση
άρθρου 835 Κώδικα Πολιτικής Δικονομίας
Στο άρθρο  835 του Κώδικα Πολιτικής Δικονομίας
(π.δ. 503/1985, Α’ 182), περί της εξέτασης των σφραγίδων, επέρχονται οι ακόλουθες τροποποιήσεις: α) προστίθεται τίτλος, β) η παρ. 2 αντικαθίσταται, γ) στην παρ. 3,
οι λέξεις «Ο ειρηνοδίκης» αντικαθίστανται από τις λέξεις
«Το δικαστήριο» και το άρθρο 835 διαμορφώνεται ως
εξής:
«Άρθρο 835
Εξέταση των σφραγίδων
1. Όποιος ενεργεί την αποσφράγιση οφείλει να εξετάσει την κατάσταση των σφραγίδων που έχουν τεθεί.
2. Αν οι σφραγίδες που έχουν τεθεί δεν είναι άθικτες,
ο συμβολαιογράφος που ενεργεί την αποσφράγιση διακόπτει κάθε παραπέρα ενέργεια και αυτό το αναφέρει αμέσως εγγράφως στο δικαστήριο που διέταξε την
αποσφράγιση.
3. Το δικαστήριο στις περιπτώσεις της παρ. 2 πηγαίνει χωρίς υπαίτια καθυστέρηση στον τόπο όπου έχουν
τεθεί οι σφραγίδες, βεβαιώνει την κατάστασή τους και
με απόφασή του διατάζει κάθε κατά την κρίση του πρόσφορο μέτρο.»
Άρθρο 41
Διαφορές που ανακύπτουν κατά τη σφράγιση,
αποσφράγιση ή απογραφή - Τροποποίηση
άρθρου 841 Κώδικα Πολιτικής Δικονομίας
Στο άρθρο  841 του Κώδικα Πολιτικής Δικονομίας
(π.δ. 503/1985, Α’ 182), περί των διαφορών που ανακύπτουν κατά τη σφράγιση, αποσφράγιση ή απογραφή,
επέρχονται οι ακόλουθες τροποποιήσεις: α) προστίθεται
τίτλος, β) στην παρ. 1, οι λέξεις «τον ειρηνοδίκη» αντικαθίστανται από τις λέξεις «το κατά περίπτωση δικαιοδοτικό όργανο», γ) στο δεύτερο εδάφιο της παρ. 2, γα) οι
λέξεις «τον ειρηνοδίκη» αντικαθίστανται από τις λέξεις
«το δικαιοδοτικό όργανο», γβ) προστίθενται οι λέξεις
«τη διαταγή ή», δ) στην παρ. 3, προστίθενται οι λέξεις
«διαταγές ή» και το άρθρο 841, μετά από νομοτεχνικές
βελτιώσεις, διαμορφώνεται ως εξής:
«Άρθρο 841
Διαφορές που ανακύπτουν κατά τη σφράγιση,
αποσφράγιση ή απογραφή
1. Κάθε διαφορά ή δυσχέρεια που προκύπτει κατά τη
σφράγιση, την αποσφράγιση ή την απογραφή δικάζεται
από το κατά περίπτωση δικαιοδοτικό όργανο που τις
διέταξε.
2. Ο συμβολαιογράφος που ενεργεί τη σφράγιση, την
αποσφράγιση και την απογραφή, αποφασίζει προσωρινά
για τις διαφορές ή δυσχέρειες που παρουσιάζονται κατά
τη διενέργειά τους και η απόφασή του καταχωρίζεται
στην έκθεση και εκτελείται αμέσως. Οποιοσδήποτε έχει
έννομο συμφέρον μπορεί να ζητήσει από το δικαιοδοτικό όργανο που αναφέρεται στην παρ. 1, να ανακαλέσει
τη διαταγή ή την απόφαση αυτή και να επαναφέρει τα
πράγματα στην προηγούμενη κατάσταση.
3. Οι διαταγές ή αποφάσεις που εκδίδονται κατά την
παρ. 1 έχουν προσωρινή ισχύ, δεν επηρεάζουν την κύρια
υπόθεση και το δικαστήριο που είναι αρμόδιο να διατάξει ασφαλιστικά μέτρα μπορεί να τις τροποποιήσει ή να
τις ανακαλέσει.»
ΚΕΦΑΛΑΙΟ Η’
ΑΝΑΓΚΑΣΤΙΚΗ ΕΚΤΕΛΕΣΗ - ΤΡΟΠΟΠΟΙΗΣΗ
ΟΓΔΟΟΥ ΒΙΒΛΙΟΥ ΚΩΔΙΚΑ ΠΟΛΙΤΙΚΗΣ
ΔΙΚΟΝΟΜΙΑΣ
Άρθρο 42
Ορισμός της αξίας αντικαταστατών
πραγμάτων - Τροποποίηση άρθρου 917 Κώδικα
Πολιτικής Δικονομίας
Στο άρθρο  917 του Κώδικα Πολιτικής Δικονομίας
(π.δ. 503/1985, Α’ 182), περί της αναγκαστικής εκτέλεσης
επί αντικαταστατών πραγμάτων, επέρχονται οι ακόλουθες τροποποιήσεις: α) προστίθεται τίτλος, β) το δεύτερο
εδάφιο καταργείται και το άρθρο 917 διαμορφώνεται
ως εξής:
«Άρθρο 917
Ορισμός της αξίας αντικαταστατών πραγμάτων
Όταν αντικείμενο της παροχής είναι πράγματα αντικαταστατά και πρέπει για την αναγκαστική εκτέλεση να
οριστεί η αξία τους σε χρήμα, ο προσδιορισμός της αξίας
του αντικειμένου της παροχής γίνεται με απόφαση του
μονομελούς πρωτοδικείου, που δικάζει κατά τη διαδικασία των περιουσιακών διαφορών των άρθρων 614 επ..»
Άρθρο 43
Αμυντικά μέσα κατά της αναγκαστικής
εκτέλεσης - Τροποποίηση παρ. 1 άρθρου 933
Κώδικα Πολιτικής Δικονομίας
Στην παρ. 1 του άρθρου 933 του Κώδικα Πολιτικής
Δικονομίας (π.δ. 503/1985, Α’ 182), περί άσκησης ανακοπής στην αναγκαστική εκτέλεση, επέρχονται οι ακόλουθες τροποποιήσεις: α) στο πρώτο εδάφιο, οι λέξεις
«ειρηνοδικείο, αν ο εκτελεστός τίτλος, έχει εκδοθεί από
το δικαστήριο αυτό, και στο μονομελές πρωτοδικείο σε
κάθε άλλη περίπτωση» αντικαθίστανται από τις λέξεις
«μονομελές πρωτοδικείο», β) προστίθεται νέο, δεύτερο,
εδάφιο και η παρ. 1 διαμορφώνεται ως εξής:
«1. Αντιρρήσεις εκείνου κατά του οποίου στρέφεται η
εκτέλεση και κάθε δανειστή του που έχει έννομο συμφέρον και αφορούν την εγκυρότητα του εκτελεστού τίτλου,
τη διαδικασία της αναγκαστικής εκτέλεσης, ή την απαίτηση ασκούνται μόνο με ανακοπή, που εισάγεται στο
μονομελές πρωτοδικείο. Η έφεση κατά της απόφασης επί
της ανακοπής εισάγεται στο πολυμελές πρωτοδικείο, αν
ο εκτελεστός τίτλος είναι δικαστική απόφαση ή διαταγή
πληρωμής για χρηματική απαίτηση ή απαίτηση αποτιμητή σε χρήμα, συνολικού κεφαλαίου έως τριάντα χιλιάδες
(30.000) ευρώ, και στο μονομελές εφετείο σε κάθε άλλη
περίπτωση. Αν ασκηθούν περισσότερες ανακοπές με
χωριστά δικόγραφα, με επιμέλεια της γραμματείας προσδιορίζονται και εκδικάζονται όλες υποχρεωτικά στην ίδια
δικάσιμο. Πρόσθετοι λόγοι ανακοπής μπορούν να προταθούν μόνο με ιδιαίτερο δικόγραφο, που κατατίθεται
στη γραμματεία του δικαστηρίου προς το οποίο απευθύνεται η ανακοπή, κάτω από το οποίο συντάσσεται έκθεση και κοινοποιείται στον αντίδικο, σε κάθε περίπτωση
οκτώ (8) τουλάχιστον μέρες πριν τη συζήτηση. Η ανακοπή κατά του πλειστηριασμού απευθύνεται, με ποινή το
απαράδεκτο, κατά του επισπεύδοντα δανειστή και του
υπερθεματιστή. Επί κοινής δε πλειοδοσίας η ανακοπή
ασκείται από όλους και κατά όλων των πλειοδοτών.»
Άρθρο 44
Κατάσχεση εις χείρας τρίτου - Τροποποίηση
παρ. 1 άρθρου 983 Κώδικα Πολιτικής
Δικονομίας
Στην παρ. 1 του άρθρου 983 του Κώδικα Πολιτικής
Δικονομίας (π.δ. 503/1985, Α’ 182), περί της επίδοσης
εγγράφου για διενέργεια κατάσχεσης εις χείρας τρίτου,
επέρχονται οι ακόλουθες τροποποιήσεις: α) οι λέξεις
«στην περιφέρεια του ίδιου ειρηνοδικείου ή στην έδρα
του πρωτοδικείου» αντικαθίστανται από τις λέξεις «στην
περιφέρεια του ίδιου πρωτοδικείου», β) η λέξη «ειρηνοδικείου» αντικαθίσταται από τη λέξη «πρωτοδικείου» και
η παρ. 1 διαμορφώνεται ως εξής:
«1. Η κατάσχεση στα χέρια τρίτου γίνεται με επίδοση
στον τρίτο και σε εκείνον κατά του οποίου στρέφεται η
εκτέλεση εγγράφου που πρέπει να περιέχει, εκτός από τα
στοιχεία του άρθρου 118, και α) ακριβή περιγραφή του
εκτελεστού τίτλου και της απαίτησης βάσει των οποίων
γίνεται η κατάσχεση, β) το ποσό για το οποίο επιβάλλεται
η κατάσχεση, γ) επιταγή προς τον τρίτο να μην καταβάλει σε εκείνον κατά του οποίου γίνεται η εκτέλεση, δ)
διορισμό αντικλήτου που κατοικεί στην περιφέρεια του
ίδιου πρωτοδικείου της κατοικίας του τρίτου, αν εκείνος
υπέρ του οποίου γίνεται η εκτέλεση δεν κατοικεί στην
περιφέρεια του πρωτοδικείου της κατοικίας του τρίτου.»
Άρθρο 45
Συγκέντρωση στοιχείων κατασχεμένου
ακινήτου από δικαστικό επιμελητή Τροποποίηση άρθρου 995 Κώδικα Πολιτικής
Δικονομίας
1. Στην παρ. 4 του άρθρου 995 του Κώδικα Πολιτικής
Δικονομίας (π.δ. 503/1985, Α’ 182), περί της επίδοσης της
κατασχετήριας έκθεσης, προστίθενται εδάφια, δέκατο
και ενδέκατο, και η παρ. 4 διαμορφώνεται ως εξής:
«4. Ο δικαστικός επιμελητής οφείλει, μέσα σε είκοσι (20) ημέρες από την κατάσχεση, να καταθέσει στον
υπάλληλο του πλειστηριασμού τον εκτελεστό τίτλο,
την έκθεση επίδοσης της επιταγής της εκτέλεσης, την
κατασχετήρια έκθεση και τις εκθέσεις επίδοσής της
στον οφειλέτη, τον τρίτο κύριο ή νομέα και τον υποθηκοφύλακα ή όποιον τηρεί το νηολόγιο ή το μητρώο, το
πιστοποιητικό βαρών, καθώς και, σε έντυπη και ψηφιακή μορφή, την έκθεση εκτίμησης του πιστοποιημένου
εκτιμητή του π.δ. 59/2016. Ο υπάλληλος του πλειστηριασμού συντάσσει έκθεση για όλα αυτά. Απόσπασμα της
κατασχετήριας έκθεσης, που περιλαμβάνει τα ονοματεπώνυμα του υπέρ ου και του καθ’ ου η εκτέλεση, καθώς
και τον αριθμό φορολογικού μητρώου αυτών και, αν
πρόκειται για νομικά πρόσωπα, την επωνυμία και τον
αριθμό φορολογικού τους μητρώου, συνοπτική περιγραφή του ακινήτου που κατασχέθηκε κατά το είδος,
τη θέση, τα όρια και την έκτασή του, με τα συστατικά
και όσα παραρτήματα συγκατάσχονται, καθώς και μνεία
των υποθηκών ή προσημειώσεων που υπάρχουν επάνω στο ακίνητο, την τιμή της πρώτης προσφοράς, του
ποσού για το οποίο γίνεται η κατάσχεση, τους όρους
του πλειστηριασμού, που θέτει ο υπέρ ου η εκτέλεση
και που γνωστοποιήθηκαν στον δικαστικό επιμελητή με
την εντολή για εκτέλεση του άρθρου 927 και το όνομα
και τη διεύθυνση του υπαλλήλου του πλειστηριασμού,
καθώς και τον τόπο, την ημέρα και την ώρα του πλειστηριασμού, εκδίδεται από τον δικαστικό επιμελητή και δημοσιεύεται με επιμέλεια αυτού μέχρι την δέκατη πέμπτη
ημέρα από την κατάσχεση στην ιστοσελίδα δημοσιεύσεων πλειστηριασμών του Δελτίου Δικαστικών Δημοσιεύσεων του Ηλεκτρονικού Εθνικού Φορέα Κοινωνικής
Ασφάλισης (e-ΕΦΚΑ). Στο απόσπασμα περιλαμβάνεται
και η βεβαίωση του δικαστικού επιμελητή, σχετικά με
την αδυναμία ορισμού συμβολαιογράφου του τόπου
εκτέλεσης ή της Περιφέρειας του συμβολαιογραφικού
συλλόγου του τόπου εκτέλεσης. Το απόσπασμα επιδίδεται μέσα στην ίδια προθεσμία στον τρίτο κύριο ή νομέα
και στους ενυπόθηκους δανειστές. Ο πλειστηριασμός
δεν μπορεί να γίνει χωρίς να τηρηθούν οι διατυπώσεις
των προηγούμενων εδαφίων, διαφορετικά είναι άκυρος.
Ο δικαστικός επιμελητής παραδίδει στον υπάλληλο του
πλειστηριασμού, σε ηλεκτρονική μορφή, φωτογραφίες
του κατασχεθέντος ακινήτου, τις οποίες λαμβάνει κατά
την επιτόπια μετάβασή του σε αυτό. Η λήψη τους από
τον υπάλληλο του πλειστηριασμού αναφέρεται στην παραπάνω έκθεση. Τα πληροφοριακά στοιχεία, τα οποία
περιλαμβάνονται στο απόσπασμα της κατασχετήριας
έκθεσης, καθώς και η έκθεση του πιστοποιημένου εκτιμητή και οι φωτογραφίες αναρτώνται από τον υπάλληλο
του πλειστηριασμού στο ηλεκτρονικό σύστημα πλειστηριασμού. Εκτός των ανωτέρω πληροφοριακών στοιχείων,
ο δικαστικός επιμελητής συγκεντρώνει και όποια άλλα
πληροφοριακά στοιχεία και έγγραφα ενδεικτικά της
αξίας του κατασχεμένου ακινήτου, όπως οικοδομικές
άδειες, τοπογραφικά διαγράμματα και κατόψεις, και τα
παραδίδει στον υπάλληλο του πλειστηριασμού ο οποίος
τα αναρτά στην ίδια ως άνω ιστοσελίδα το αργότερο
τριάντα (30) ημέρες προ του πλειστηριασμού. Όλες οι
αρμόδιες δημόσιες υπηρεσίες και οι συμβολαιογράφοι
υποχρεούνται να χορηγούν στον δικαστικό επιμελητή
τα έγγραφα αυτά.»
2. Η ισχύς της παρ. 1 αρχίζει από την 1η.12.2024.
Άρθρο 46
Αρμοδιότητα συμβολαιογράφου για διενέργεια
πλειστηριασμού με ηλεκτρονικά μέσα Τροποποίηση παρ. 1 και 4 άρθρου 998 Κώδικα
Πολιτικής Δικονομίας
1. Στο δεύτερο εδάφιο της παρ. 1 του άρθρου 998 του
Κώδικα Πολιτικής Δικονομίας (π.δ. 503/1985, Α’ 182), περί
πλειστηριασμού με ηλεκτρονικά μέσα του κατασχεμένου
ακινήτου, προστίθενται οι λέξεις «ή, αν και αυτό δεν είναι
δυνατό, του συμβολαιογραφικού συλλόγου όμορης περιφέρειας,» και η παρ. 1 διαμορφώνεται ως εξής:
«1. Το κατασχεμένο ακίνητο πλειστηριάζεται με ηλεκτρονικά μέσα ενώπιον του συμβολαιογράφου της
εφετειακής περιφέρειας όπου βρίσκεται το ακίνητο.
Εάν, για οποιονδήποτε λόγο, δεν είναι δυνατό να ορισθεί συμβολαιογράφος του τόπου εκτέλεσης (κατάσχεσης), το κατασχεμένο ακίνητο πλειστηριάζεται ενώπιον
συμβολαιογράφου διορισμένου στην περιφέρεια του
συμβολαιογραφικού συλλόγου του τόπου εκτέλεσης ή,
αν και αυτό δεν είναι δυνατό, του συμβολαιογραφικού
συλλόγου όμορης περιφέρειας, ή, αν και αυτό δεν είναι
δυνατό, του συμβολαιογραφικού συλλόγου της πρωτεύουσας του κράτους. Το άρθρο 959 εφαρμόζεται και στον
πλειστηριασμό ακινήτων.»
2. Στην παρ. 4 του άρθρου 998 του Κώδικα Πολιτικής
Δικονομίας, επέρχονται οι ακόλουθες τροποποιήσεις: α)
στο πρώτο εδάφιο, αα) οι λέξεις «περισσότερων ειρηνοδικείων» αντικαθίστανται από τις λέξεις «περισσότερων
πρωτοδικείων» και αβ) οι λέξεις «εκ των άνω ειρηνοδικείων» αντικαθίστανται από τις λέξεις «εκ των άνω πρωτοδικείων», β) στο δεύτερο εδάφιο, η λέξη «ειρηνοδικείου»
αντικαθίσταται από τη λέξη «πρωτοδικείου» και η παρ. 4
διαμορφώνεται ως εξής:
«4. Αν τα κατασχεμένα πράγματα βρίσκονται στην περιφέρεια περισσότερων πρωτοδικείων, ο πλειστηριασμός διενεργείται, κατ’ επιλογή του επισπεύδοντος, στην
περιφέρεια οποιουδήποτε εκ των άνω πρωτοδικείων.
Εάν ο πλειστηριασμός μπορεί να γίνει ηλεκτρονικά σε μία
μόνο από αυτές, επιλέγεται υποχρεωτικά η περιφέρεια
του συγκεκριμένου πρωτοδικείου, και, αν για οποιονδήποτε λόγο, δεν μπορεί να διενεργηθεί σε καμία από
αυτές, τότε επιλέγεται η περιφέρεια του συμβολαιογραφικού συλλόγου της πρωτεύουσας του κράτους. Αρμόδιο για την επίλυση των διαφορών που αναφύονται από
τη διενέργεια του πλειστηριασμού είναι το δικαστήριο
του τόπου εκτέλεσης.»
Άρθρο 47
Αναγκαστικοί δημόσιοι πλειστηριασμοί Τροποποίηση παρ. 1 άρθρου 1005 Κώδικα
Πολιτικής Δικονομίας
Στην παρ. 1 του άρθρου 1005 του Κώδικα Πολιτικής
Δικονομίας (π.δ. 503/1985, Α’ 182), περί της καταβολής
του πλειστηριάσματος από τον υπερθεματιστή και περί
της περίληψης της κατακυρωτικής έκθεσης, προστίθεται
τρίτο εδάφιο και η παρ. 1 διαμορφώνεται ως εξής:
«1. Από τη στιγμή που ο υπερθεματιστής καταβάλει
το πλειστηρίασμα και το τέλος χρήσης, ο υπάλληλος του
πλειστηριασμού του δίνει περίληψη της κατακυρωτικής
έκθεσης. Με την κατακύρωση, και αφότου μεταγραφεί
η περίληψη της κατακυρωτικής έκθεσης, ο υπερθεματιστής αποκτά το δικαίωμα που είχε εκείνος κατά του
οποίου έγινε η εκτέλεση. Διατάξεις που προβλέπουν ότι
απαίτηση από παροχή ηλεκτρικής ενέργειας, άρδευσης,
ύδρευσης ή φυσικού αερίου βαρύνει τον ειδικό διάδοχο
του κυρίου κινητού ή ακινήτου, δεν εφαρμόζονται επί
αναγκαστικού δημοσίου πλειστηριασμού.»
Άρθρο 48
Διαδικασία εκούσιου πλειστηριασμού Τροποποίηση άρθρου 1021 Κώδικα Πολιτικής
Δικονομίας
Στο άρθρο 1021 του Κώδικα Πολιτικής Δικονομίας
(π.δ. 503/1985, Α’ 182), περί εκούσιου πλειστηριασμού,
επέρχονται οι ακόλουθες τροποποιήσεις: α) προστίθεται
τίτλος, β) στο πέμπτο εδάφιο, προστίθενται οι λέξεις «ή,
αν και αυτό δεν είναι δυνατό, όμορης περιφέρειας,», γ)
στο έκτο εδάφιο, η λέξη «ειρηνοδικείου» αντικαθίσταται από τις λέξεις «μονομελούς πρωτοδικείου» και το
άρθρο 1021 διαμορφώνεται ως εξής:
«Άρθρο 1021
Διαδικασία εκούσιου πλειστηριασμού
Όταν σύμφωνα με διάταξη νόμου ή με δικαστική
απόφαση ή με συμφωνία των μερών γίνεται εκούσιος
πλειστηριασμός ενώπιον συμβολαιογράφου, η διαδικασία αρχίζει με έκθεση περιγραφής, η οποία συντάσσεται από δικαστικό επιμελητή και περιέχει όσα ορίζονται στην παρ. 1 του άρθρου 955, αν πρόκειται για
κινητό, ή του άρθρου 995, αν πρόκειται για ακίνητο. Ο
εκούσιος πλειστηριασμός πραγματοποιείται με τη διαδικασία είτε του άρθρου 959, αν πρόκειται για κινητό,
είτε του άρθρου 998, αν πρόκειται για ακίνητο. Περαιτέρω, εφαρμόζονται αναλόγως οι διατάξεις της παρ. 4
του άρθρου 954, της παρ. 1 του δεύτερου εδαφίου της
παρ. 2 του άρθρου 955, των άρθρων 965, 966 και 967,
της παρ. 1 του άρθρου 969, του δεύτερου εδαφίου της
παρ. 4 του άρθρου 995, του άρθρου 1002, των παρ. 1,
2 και 4 του άρθρου 1003, του άρθρου 1004, των παρ. 1
και 2 του άρθρου 1005 και του άρθρου 1010. Ο εκούσιος πλειστηριασμός γίνεται ενώπιον συμβολαιογράφου
της περιφέρειας όπου βρίσκεται το κινητό ή το ακίνητο.
Εάν για οποιονδήποτε λόγο δεν είναι δυνατό να οριστεί
συμβολαιογράφος της περιφέρειας όπου βρίσκεται το
κινητό ή το ακίνητο, ο πλειστηριασμός γίνεται ενώπιον
συμβολαιογράφου διορισμένου στην περιφέρεια του
συμβολαιογραφικού συλλόγου του τόπου εκτέλεσης ή,
αν και αυτό δεν είναι δυνατό, όμορης περιφέρειας, ή,
αν και αυτό δεν είναι δυνατό, του συμβολαιογραφικού
συλλόγου της πρωτεύουσας του κράτους. Σε περίπτωση
διενέργειας εκούσιου πλειστηριασμού με τη διαδικασία
του άρθρου 959, με συμφωνία των μερών ή με απόφαση
του μονομελούς πρωτοδικείου της περιφέρειας όπου
βρίσκεται το πράγμα ή το ακίνητο, η οποία εκδίδεται
κατά τη διαδικασία των άρθρων 686 επ., μπορεί, αν το
ζητήσει οποιοσδήποτε έχει έννομο συμφέρον, να οριστεί
άλλος τόπος πλειστηριασμού.»
ΚΕΦΑΛΑΙΟ Θ’
ΤΕΛΙΚΕΣ - ΚΑΤΑΡΓΟΥΜΕΝΕΣ ΔΙΑΤΑΞΕΙΣ
Άρθρο 49
Τελικές διατάξεις
1. Στο άρθρο 13, στην παρ. 2 του άρθρου 53, περί των
περιπτώσεων απαραδέκτου της αίτησης εξαίρεσης δικαστών και εισαγγελέων, στο άρθρο 61, περί της αδυναμίας
συγκρότησης του δικαστηρίου μετά από αποδοχή αίτησης εξαίρεσης δικαστή, στο άρθρο 192, περί της εκκαθάρισης των δικαστικών εξόδων σε περίπτωση αποδοχής
ή ανάκλησης διαδικαστικής πράξης ή παραίτησης. είτε
από αυτήν είτε από ολόκληρη τη δίκη, στο άρθρο 241,
περί της άπαξ αναβολής της συζήτησης σε μεταγενέστερη δικάσιμο για σπουδαίο λόγο, στο άρθρο 256, περί
του περιεχομένου των πρακτικών της συζήτησης, στην
παρ. 1 του άρθρου 304, περί του σχεδίου της απόφασης,
στο άρθρο 512, περί του ανέκκλητου των αποφάσεων
που εκδικάζονται κατά τη διαδικασία των μικροδιαφορών, στο άρθρο 538, περί της αναψηλάφησης, στο άρθρο 552, περί της αναίρεσης, στο άρθρο 618, περί της
καταβολής ληξιπρόθεσμων μισθωμάτων, στην παρ. 6
του άρθρου 622Α, περί των διαφορών από αμοιβές, αποζημιώσεις και έξοδα, στην παρ. 6 του άρθρου 686, περί
της αίτησης ασφαλιστικών μέτρων, και στο άρθρο 750,
περί της παράστασης του εισαγγελέα κατά τη συζήτηση
στο ακροατήριο στη διαδικασία της εκούσιας δικαιοδοσίας, του Κώδικα Πολιτικής Δικονομίας (π.δ. 503/1985, Α’
182) καταργείται η αναφορά στο ειρηνοδικείο.
2. Στην παρ. 3 του άρθρου 55, περί της εξαίρεσης δικαστών και υπαλλήλων της γραμματείας του δικαστηρίου,
στο άρθρο 61, περί της αδυναμίας συγκρότησης του δικαστηρίου μετά από αποδοχή αίτησης εξαίρεσης δικαστή,
στην παρ. 3 του άρθρου 122, περί των οργάνων επίδοσης,
στο άρθρο 150, περί σύντμησης προθεσμιών, στο άρθρο 232, περί της εισαγωγής της αγωγής για συζήτηση, στις
παρ. 5 και 8 του άρθρου 237, περί της προθεσμίας κατάθεσης προτάσεων και αποδεικτικών εγγράφων, αντίκρουσης
και συμπλήρωσης, στο άρθρο 243, περί της αναπλήρωσης
δικαστή για σπουδαίο λόγο, στην παρ. 3 του άρθρου 317,
περί της αίτησης διόρθωσης ή ερμηνείας απόφασης, στην
παρ. 2 του άρθρου 487, περί της αυτούσιας διανομής με
κλήρωση, στις παρ. 2 και 4 του άρθρου 686, περί της αίτησης ασφαλιστικών μέτρων, στην παρ. 2 του άρθρου 687,
περί της συζήτησης της αίτησης ασφαλιστικών μέτρων
χωρίς κλήτευση, και στην παρ. 2 του άρθρου 690, περί
της εκδίκασης της αίτησης ασφαλιστικών μέτρων χωρίς
τη σύμπραξη γραμματέα, του Κώδικα Πολιτικής Δικονομίας
καταργείται η αναφορά στον ειρηνοδίκη.
3. Στην παρ. 1 του άρθρου 782, περί της βεβαίωσης γεγονότων με δικαστική απόφαση, στο άρθρο 789, περί της
σύγκλησης συνέλευσης συνεταιρισμού, στο άρθρο 790,
περί του διορισμού εκκαθαριστή συνεταιρισμού, στο άρ
θρο 792, περί της άδειας εκποίησης ή απόδοσης ενεχύρου, στο άρθρο 793, περί του διορισμού μεσεγγυούχου,
στο άρθρο 794, περί του διορισμού πραγματογνώμονα,
στο άρθρο 797, περί της άδειας για τη διενέργεια συγκεκριμένων πράξεων, στο άρθρο 798, περί της άδειας για
τη διενέργεια πράξεων εκτός από εκείνες των άρθρων
792 και 797, στην παρ. 2 του άρθρου 829, περί ορισμού
μεσεγγυούχου, στην παρ. 2 του άρθρου 843, περί της
άρνησης δόσεως όρκου και περί της μη εμφάνισης, στην
παρ. 2 του άρθρου 851, περί της πρόσκλησης για αναγγελία δικαιώματος, στο άρθρο 861, περί του βεβαιωτικού
όρκου, στην παρ. 2 του άρθρου 862, περί του ορισμού
προθεσμίας για τον όρκο, στο άρθρο 864, περί της άρνησης δόσης όρκου και περί της μη εμφάνισης, και στο
άρθρο 865, περί της μεταγενέστερης δόσης του όρκου,
του Κώδικα Πολιτικής Δικονομίας, όπου γίνεται αναφορά
στο ειρηνοδικείο νοείται αναφορά στο δικαστήριο.
4. Στην παρ. 2 του άρθρου 94, περί της παράστασης
στο δικαστήριο χωρίς πληρεξούσιο δικηγόρο, στην
παρ. 5 του άρθρου 622Α, περί των διαφορών από αμοιβές, αποζημιώσεις και έξοδα, στο άρθρο 809, περί των
βιβλίων των διαθηκών, στο άρθρο 810, περί του δικαστηρίου της κληρονομιάς, στο άρθρο 888, περί της διεξαγωγής αποδείξεων, στο άρθρο 941, περί των μέσων
αναγκαστικής εκτέλεσης όταν υπάρχει υποχρέωση να
παραδοθεί ή να αποδοθεί ορισμένο κινητό πράγμα ή
ποσότητα από ορισμένα κινητά πράγματα, στις παρ. 4
και 6 του άρθρου 956, περί της μεσεγγύησης κατασχεμένων πραγμάτων, στο άρθρο 962, περί των κατασχεμένων
πραγμάτων που μπορεί να υποστούν φθορά, στην παρ. 2
του άρθρου 988, περί της κατάσχεσης στα χέρια τρίτου,
στην παρ. 1 του άρθρου 1019, περί ανατροπής της κατάσχεσης, και στο άρθρο 1023, περί της κατάσχεσης
ειδικών περιουσιακών στοιχείων, του Κώδικα Πολιτικής
Δικονομίας όπου γίνεται αναφορά στο ειρηνοδικείο νοείται αναφορά στο μονομελές πρωτοδικείο.
5. Στις παρ. 1 και 2 του άρθρου 468, περί της άσκησης
της αγωγής στη διαδικασία των μικροδιαφορών, στο
άρθρο 711, περί της κατάσχεσης στα χέρια του οφειλέτη,
στο άρθρο 955, περί της επίδοσης της κατασχετήριας
έκθεσης, στο άρθρο 956, περί της μεσεγγύησης, στην
παρ. 7 του άρθρου 959, περί του πλειστηριασμού κινητών πραγμάτων, στο άρθρο 985, περί της κατάσχεσης
στα χέρια τρίτου, και στην παρ. 2 του άρθρου 995, περί
της επίδοσης της κατασχετήριας έκθεσης, του Κώδικα
Πολιτικής Δικονομίας όπου γίνεται αναφορά στο ειρηνοδικείο νοείται αναφορά στο πρωτοδικείο.
6. Στην παρ. 1 του άρθρου 807, περί της δημοσίευσης
διαθήκης, στο άρθρο 826, περί της σφράγισης πραγμάτων, στις παρ. 1 και 4 του άρθρου 827, περί του τρόπου
διενέργειας της σφράγισης πραγμάτων, στην παρ. 1 του
άρθρου 829, περί του ορισμού μεσεγγυούχου, και στο
άρθρο 989, περί εκτελεστού τίτλου στην κατάσχεση στα
χέρια τρίτου, του Κώδικα Πολιτικής Δικονομίας όπου γίνεται αναφορά στον ειρηνοδίκη νοείται αναφορά στον
δικαστή του μονομελούς πρωτοδικείου.
7. Στην παρ. 2 του άρθρου 617, περί θανάτου του διαδίκου, στην παρ. 1 του άρθρου 717, περί αλλαγής του προσώπου του μεσεγγυούχου, στο άρθρο 837, περί της έκθεσης
αποσφράγισης, στην παρ. 1 του άρθρου 838, περί της απογραφής πραγμάτων, στην παρ. 3 του άρθρου 929, περί της
άδειας για τη διενέργεια πράξης αναγκαστικής εκτέλεσης
κατά τη νύχτα, τα Σάββατα, τις Κυριακές και τις κατά νόμο
εξαιρετέες ημέρες, στην παρ. 3 του άρθρου 943, περί της
αναγκαστικής εκτέλεσης επί ακινήτου, στο άρθρο 953, περί
της κατάσχεσης κινητών, στην παρ. 1 του άρθρου 988, περί
της κατάσχεσης στα χέρια τρίτου, και στο άρθρο 996, περί
της μεσεγγύησης, όπου γίνεται αναφορά στον ειρηνοδίκη
νοείται αναφορά στο μονομελές πρωτοδικείο.
8. Στην παρ. 3 του άρθρου 226, περί της εισαγωγής της
αγωγής για συζήτηση, του Κώδικα Πολιτικής Δικονομίας,
όπου γίνεται αναφορά στον ειρηνοδίκη νοείται αναφορά
στον πρωτοδίκη.
9. Στην παρ. 2 του άρθρου 469, περί της συζήτησης της
αγωγής, του Κώδικα Πολιτικής Δικονομίας, όπου γίνεται
αναφορά στον ειρηνοδίκη νοείται αναφορά στον δικαστή.
10. Στο άρθρο 832, περί του ορισμού συμβολαιογράφου
για απογραφή, στο άρθρο 833, περί του ορισμού προσώπων για την παραλαβή αντικειμένων, στην παρ. 2 του άρθρου 836, περί της απογραφής και της αποσφράγισης, και
στις παρ. 1, 3 και 4 του άρθρου 838, περί της απογραφής,
του Κώδικα Πολιτικής Δικονομίας, όπου γίνεται αναφορά
στον ειρηνοδίκη νοείται αναφορά στο δικαστήριο.
Άρθρο 50
Δικαστικό ένσημο στις εργατικές διαφορές -
Τροποποίηση άρθρου 71 Εισαγωγικού Νόμου
Κώδικα Πολιτικής Δικονομίας
Στο άρθρο 71 του Εισαγωγικού Νόμου του Κώδικα Πολιτικής Δικονομίας, περί του δικαστικού ενσήμου στις εργατικές διαφορές, επέρχονται οι ακόλουθες τροποποιήσεις: α)
προστίθεται τίτλος, β) στο πρώτο εδάφιο, οι λέξεις «για το
μέχρι του ποσού της εκάστοτε καθ’ ύλην αρμοδιότητας του
ειρηνοδικείου αίτημα της αγωγής ή της αίτησης αντίστοιχα»
αντικαθίστανται από τις λέξεις «για αιτήματα της αγωγής ή
της αίτησης μέχρι του ποσού των τριάντα χιλιάδων (30.000)
ευρώ» και το άρθρο 71 διαμορφώνεται ως εξής:
«Άρθρο 71
Δικαστικό ένσημο στις εργατικές διαφορές
Στις εργατικές διαφορές καθώς και στη διαδικασία έκδοσης διαταγής πληρωμής οφειλόμενου μισθού δεν καταβάλλεται το κατά το νόμο ΓΠΟΗ/1912 (Α’ 3) δικαστικό ένσημο,
για αιτήματα της αγωγής ή της αίτησης μέχρι του ποσού
των τριάντα χιλιάδων (30.000) ευρώ. Στις περιπτώσεις εργατικών διαφορών, καθώς και αιτήσεων για την έκδοση
διαταγής πληρωμής οφειλόμενου μισθού, για τις οποίες
καταβάλλεται δικαστικό ένσημο, αυτό καθορίζεται σε ποσοστό τέσσερα τοις χιλίοις (4‰) επί της αξίας του αντικειμένου της αγωγής, της αίτησης ή άλλου δικογράφου που
υποβάλλεται σε οποιοδήποτε δικαστήριο του κράτους και
υπόκειται σε δικαστικό ένσημο κατά τις οικείες διατάξεις.»
Άρθρο 51
Μεταβατική διάταξη
1. Οι εφέσεις κατά των αποφάσεων των μονομελών
πρωτοδικείων σε υποθέσεις εκούσιας δικαιοδοσίας,
που μέχρι την έναρξη ισχύος του ν. 5108/2024 (Α’ 65)
υπάγονταν με διάταξη νόμου στην αρμοδιότητα των
ειρηνοδικείων, υπάγονται πλέον στην αρμοδιότητα των
πολυμελών πρωτοδικείων.
2. Οι εφέσεις κατά αποφάσεων επί αγωγών που συζητήθηκαν ενώπιον του ειρηνοδικείου, με ημερομηνία
έκδοσης μετά τη 16η.9.2024, υπάγονται πλέον στην αρμοδιότητα του πολυμελούς πρωτοδικείου.
3. Οι εφέσεις κατά αποφάσεων που εκδόθηκαν από
ειρηνοδικεία μέχρι τις 15.9.2024 υπάγονται στην αρμοδιότητα των μονομελών πρωτοδικείων.
4. Η κατάθεση εισαγωγικών δικογράφων που σύμφωνα
με τις διατάξεις του ν. 5108/2024 υπάγονται στην κατά
τόπον αρμοδιότητα περιφερειακής έδρας πρωτοδικείου,
η οποία δεν έχει ενταχθεί στο Ολοκληρωμένο Σύστημα
Διαχείρισης Δικαστικών Υποθέσεων Πολιτικής και Ποινικής Δικαιοσύνης (ΟΣΔΔΥ-ΠΠ) και μέχρι την ένταξή της, το
αργότερο μέχρι την 31η.12.2025, γίνεται στη γραμματεία
της έδρας του πρωτοδικείου στο οποίο υπάγεται όπου και
δημοσιεύεται η απόφαση. Η συζήτηση και η κατάθεση
προτάσεων και προσθήκης - αντίκρουσης γίνονται στην
περιφερειακή έδρα όπου συζητείται η υπόθεση. Η γνωστοποίηση της ένταξης κάθε περιφερειακής έδρας στο
ΟΣΔΔΥ-ΠΠ γίνεται με πράξη του διευθύνοντος το πρωτοδικείο έδρας, η οποία αναρτάται στην πύλη ψηφιακών
υπηρεσιών δικαστηρίων «solon.gov.gr».
Άρθρο 52
Καταργούμενες διατάξεις
Από την έναρξη ισχύος του παρόντος καταργούνται
το άρθρο 15, περί των διαφορών που υπάγονται στην
αρμοδιότητα των ειρηνοδικείων ανεξάρτητα από την
αξία του αντικειμένου της διαφοράς, το άρθρο 17Α, περί
της υπαγωγής στην αρμοδιότητα των μονομελών πρωτοδικείων και των εφέσεων κατά των αποφάσεων των
ειρηνοδικείων της περιφέρειάς τους, το άρθρο 209, περί
της αίτησης για συμβιβαστική επέμβαση του αρμόδιου
για την εκδίκαση της αγωγής ειρηνοδίκη, το άρθρο 214,
περί των συνεπειών της υποβολής αίτησης για συμβιβαστική επέμβαση του αρμόδιου για την εκδίκαση της
αγωγής ειρηνοδίκη, οι παρ. 2, 3 και 5 του άρθρου 683,
περί του αρμόδιου δικαστηρίου στα ασφαλιστικά μέτρα,
και το άρθρο 733, περί των ασφαλιστικών μέτρων σε
κάθε είδους υποθέσεις νομής και κατοχής, του Κώδικα
Πολιτικής Δικονομίας (π.δ. 503/1985, Α’ 182).
ΜΕΡΟΣ Β’
ΠΑΡΕΜΒΑΣΕΙΣ ΣΤΟΝ ΚΩΔΙΚΑ ΠΟΙΝΙΚΗΣ
ΔΙΚΟΝΟΜΙΑΣ ΠΡΟΣ ΕΝΑΡΜΟΝΙΣΗ ΜΕ
ΤΟΝ Ν. 5108/2024 ΠΕΡΙ ΤΗΣ ΕΝΟΠΟΙΗΣΗΣ ΤΟΥ
ΠΡΩΤΟΥ ΒΑΘΜΟΥ ΔΙΚΑΙΟΔΟΣΙΑΣ
ΤΩΝ ΔΙΚΑΣΤΗΡΙΩΝ ΠΟΛΙΤΙΚΗΣ ΚΑΙ ΠΟΙΝΙΚΗΣ
ΔΙΚΑΙΟΣΥΝΗΣ
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 53
Σκοπός
Σκοπός του παρόντος Μέρους είναι η υποβοήθηση
του έργου των δικαστικών αρχών, η συμβολή στην επιτάχυνση της απονομής της δικαιοσύνης και στη βελτίωση
της ποιότητας των υπηρεσιών που παρέχονται προς τους
πολίτες, η επίλυση προβλημάτων οργάνωσης και λειτουργίας των δικαστηρίων και υπηρεσιακής εξέλιξης των
δικαστών, με τρόπο που να περιφρουρείται η προσωπική
και λειτουργική ανεξαρτησία τους, μέσω της εναρμόνισης του Κώδικα Ποινικής Δικονομίας (ν. 4620/2019, Α’ 96)
με τον ν. 5108/2024 (Α’ 65), περί ενοποίησης του πρώτου
βαθμού δικαιοδοσίας.
Άρθρο 54
Αντικείμενο
Αντικείμενο του παρόντος Μέρους αποτελεί η τροποποίηση διατάξεων του Κώδικα Ποινικής Δικονομίας
(ν. 4620/2019, Α’ 96) και συγκεκριμένα η τροποποίηση:
α) του Πρώτου Βιβλίου του Κώδικα Ποινικής Δικονομίας, περί των γενικών ορισμών,
β) του Δεύτερου Βιβλίου του Κώδικα Ποινικής Δικονομίας, περί των αποδείξεων,
γ) του Τρίτου Βιβλίου του Κώδικα Ποινικής Δικονομίας,
περί της προδικασίας, και
δ) του Έκτου Βιβλίου του Κώδικα Ποινικής Δικονομίας,
περί των ενδίκων μέσων.
ΚΕΦΑΛΑΙΟ Β’
ΓΕΝΙΚΟΙ ΟΡΙΣΜΟΙ - ΤΡΟΠΟΠΟΙΗΣΗ ΠΡΩΤΟΥ
ΒΙΒΛΙΟΥ ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο 55
Διενέργεια προανάκρισης και προκαταρκτικής
εξέτασης από προανακριτές - πρωτοδίκες Τροποποίηση παρ. 1 άρθρου 31 Κώδικα
Ποινικής Δικονομίας
Στην παρ. 1 του άρθρου 31 του Κώδικα Ποινικής Δικονομίας (ν. 4620/2019, Α’ 96), περί γενικών και ειδικών
ανακριτικών υπαλλήλων, αντικαθίσταται η περ. α) και η
παρ. 1 διαμορφώνεται ως εξής:
«1. Η προανάκριση και η προκαταρκτική εξέταση διενεργούνται ύστερα από παραγγελία του εισαγγελέα
πλημμελειοδικών και υπό τη διεύθυνσή του: α) από
τους προανακριτές πρωτοδίκες, β) από τους αρμόδιους βαθμοφόρους της Ελληνικής Αστυνομίας και του
Λιμενικού Σώματος, που ορίζονται στους αντίστοιχους
οργανισμούς ως γενικοί ανακριτικοί υπάλληλοι και γ)
από δημοσίους υπαλλήλους, όπου αυτό προβλέπεται
σε ειδικούς νόμους, που ορίζονται ως ειδικοί ανακριτικοί
υπάλληλοι.»
Άρθρο 56
Αρμοδιότητα Τριμελούς Εφετείου Τροποποίηση περ. 6 άρθρου 111 Κώδικα
Ποινικής Δικονομίας
Στην περ. 6 του άρθρου 111 του Κώδικα Ποινικής Δικονομίας (ν. 4620/2019, Α’ 96), περί της αρμοδιότητας
του Τριμελούς Εφετείου, διαγράφονται οι λέξεις «των
ειρηνοδικών, ειδικών πταισματοδικών,» και η περ. 6 του
άρθρου 111 διαμορφώνεται ως εξής:
«6. Τα κακουργήματα αρμοδιότητας του μονομελούς
εφετείου των δικαστών πολιτικής, ποινικής και διοικητικής δικαιοσύνης και εισαγγελέων, συμπεριλαμβανο
μένων των παρέδρων, των μελών του Συμβουλίου της
Επικρατείας, των παρέδρων, εισηγητών και δοκίμων εισηγητών του, των μελών του Ελεγκτικού Συνεδρίου, των
παρέδρων, εισηγητών και δοκίμων εισηγητών του, του
γενικού επιτρόπου, επιτρόπων και αντεπιτρόπων που
υπηρετούν σε αυτό, του γενικού επιτρόπου, επιτρόπων
και αντεπιτρόπων επικρατείας στα τακτικά διοικητικά
δικαστήρια, των δικηγόρων και των μελών του Νομικού
Συμβουλίου του Κράτους.»
ΚΕΦΑΛΑΙΟ Γ’
ΑΠΟΔΕΙΞΕΙΣ - ΤΡΟΠΟΠΟΙΗΣΗ ΔΕΥΤΕΡΟΥ
ΒΙΒΛΙΟΥ ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο 57
Λιπομαρτυρία στην ανάκριση ή στο
ακροατήριο - Τροποποίηση παρ. 1 άρθρου 231
Κώδικα Ποινικής Δικονομίας
Στο δεύτερο εδάφιο της παρ. 1 του άρθρου 231 του
Κώδικα Ποινικής Δικονομίας (ν. 4620/2019, Α’ 96), περί
της λιπομαρτυρίας στην ανάκριση ή στο ακροατήριο, οι
λέξεις «ειρηνοδίκης ή πταισματοδίκης» αντικαθίστανται
από τις λέξεις «ή προανακριτής πρωτοδίκης» και η παρ. 1
διαμορφώνεται ως εξής:
«1. Εκείνος που καλεί τον μάρτυρα, αν η κλήση είναι
νόμιμη (άρθρο 213) και ο μάρτυρας δεν εμφανίζεται,
εκδίδει εναντίον του ένταλμα βίαιης προσαγωγής. Αν
αυτός που καλεί είναι εισαγγελέας, ανακριτής ή προανακριτής πρωτοδίκης, μπορεί επιπλέον να καταδικάσει
το μάρτυρα που δεν εμφανίστηκε από απείθεια την ορισμένη ημέρα σε πρόστιμο εκατό (100) έως τριακοσίων
(300) ευρώ και στην πληρωμή των τελών. Στην ίδια ποινή
υπόκειται και ο μάρτυρας που εμφανίστηκε, αρνείται
όμως, χωρίς να υπάρχει νόμιμος λόγος, την μαρτυρία του
ή τον όρκο της μαρτυρίας του, με την επιφύλαξη και της
βαρύτερης ποινής κατά τον Ποινικό Κώδικα.»
Άρθρο 58
Άσκηση ανακοπής κατόπιν καταδίκης
για λιπομαρτυρία - Τροποποίηση παρ. 2
άρθρου 232 Κώδικα Ποινικής Δικονομίας
Στο πέμπτο εδάφιο της παρ. 2 του άρθρου 232 του
Κώδικα Ποινικής Δικονομίας (ν. 4620/2019, Α’ 96), περί
ανάκλησης της καταδίκης για λιπομαρτυρία, η λέξη «ειρηνοδικείου» αντικαθίσταται από τη λέξη «πρωτοδικείου» και η παρ. 2 διαμορφώνεται ως εξής:
«2. Ο μάρτυρας ή ο πραγματογνώμονας που καταδικάστηκε σύμφωνα με τις παρ. 2 και 3 του άρθρου 231 μπορεί να ασκήσει ανακοπή ο ίδιος ή με πληρεξούσιο κατά
της καταδικαστικής απόφασης μέσα σε δεκαπέντε (15)
ημέρες από την επίδοσή της σε αυτόν. Στην περίπτωση
αυτή συντάσσεται έκθεση ενώπιον του γραμματέα του
δικαστηρίου που εξέδωσε την απόφαση. Στην έκθεση
πρέπει να αναφέρεται για ποιον νόμιμο λόγο δεν εμφανίστηκε. Νόμιμα κωλύματα είναι μόνο περιπτώσεις
ανώτερης βίας ή άλλων ανυπέρβλητων εμποδίων. Η έκθεση για την ανακοπή μπορεί να συνταχθεί και ενώπιον
του γραμματέα του πρωτοδικείου της κατοικίας ή της
διαμονής εκείνου που ασκεί την ανακοπή. Σε αυτήν την
περίπτωση ο γραμματέας έχει υποχρέωση να στείλει την
έκθεση την ίδια μέρα στον γραμματέα του δικαστηρίου
που εξέδωσε την απόφαση κατά της οποίας ασκήθηκε
ανακοπή, διαφορετικά, τιμωρείται πειθαρχικά.»
ΚΕΦΑΛΑΙΟ Δ’
ΠΡΟΔΙΚΑΣΙΑ - ΤΡΟΠΟΠΟΙΗΣΗ ΤΡΙΤΟΥ ΒΙΒΛΙΟΥ
ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο 59
Νυχτερινή έρευνα σε κατοικία Τροποποίηση παρ. 5 άρθρου 256
Κώδικα Ποινικής Δικονομίας
Στο εισαγωγικό εδάφιο της παρ. 5 του άρθρου 256 του
Κώδικα Ποινικής Δικονομίας (ν. 4620/2019, Α’ 96), περί
των διατυπώσεων και του τρόπου διεξαγωγής έρευνας σε
κατοικία και περί της νυχτερινής έρευνας σε κατοικία, οι
λέξεις «στους ειρηνοδίκες ή στους πταισματοδίκες» αντικαθίστανται από τις λέξεις «στον προανακριτή πρωτοδίκη
και στον πρωτοδίκη» και η παρ. 5 διαμορφώνεται ως εξής:
«5. Η νυχτερινή έρευνα σε κατοικία επιτρέπεται στις
παρακάτω περιπτώσεις και μόνο στον εισαγγελέα, στον
ανακριτή, στον προανακριτή πρωτοδίκη και στον πρωτοδίκη:
α) αν πρόκειται να συλληφθεί πρόσωπο που διώκεται
νόμιμα,
β) αν κάποιος συλλαμβάνεται επ’ αυτοφώρω να διαπράττει μέσα στην κατοικία κακούργημα ή πλημμέλημα,
γ) αν γίνεται συγκέντρωση σε κατοικία όπου παίζονται
κατ’ επάγγελμα τυχερά παιχνίδια ή η κατοικία χρησιμοποιείται ως τόπος κατ’ επάγγελμα ακολασίας.»
ΚΕΦΑΛΑΙΟ Ε’
ΕΝΔΙΚΑ ΜΕΣΑ - ΤΡΟΠΟΠΟΙΗΣΗ ΕΚΤΟΥ ΒΙΒΛΙΟΥ
ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ
Άρθρο 60
Άσκηση ένδικου μέσου - Τροποποίηση παρ. 1
άρθρου 474 Κώδικα Ποινικής Δικονομίας
Στο πρώτο εδάφιο της παρ. 1 του άρθρου 474 του Κώδικα Ποινικής Δικονομίας (ν. 4620/2019, Α’ 96), περί των
τρόπων και των λόγων άσκησης ενδίκου μέσου, επέρχονται οι ακόλουθες τροποποιήσεις: α) η λέξη «ειρηνοδικείου» αντικαθίσταται από τη λέξη «πρωτοδικείου», β)
οι λέξεις «τηλεομοιοτυπία ή» διαγράφονται και η παρ. 1
διαμορφώνεται ως εξής:
«1. Το ένδικο μέσο ασκείται με δήλωση στον γραμματέα του δικαστηρίου που εξέδωσε την απόφαση (ή το
βούλευμα) ή στον γραμματέα του πρωτοδικείου ή στον
προϊστάμενο της προξενικής αρχής που βρίσκεται στο
εξωτερικό και στην περιφέρεια των οποίων κατοικεί ή
διαμένει προσωρινά ο δικαιούμενος. Αν αυτός κρατείται
στη φυλακή, η δήλωση μπορεί να γίνει και σε εκείνον
που τη διευθύνει. Για τη δήλωση συντάσσεται έκθεση
που υπογράφεται από εκείνον που την υποβάλλει ή τον
αντιπρόσωπό του (άρθρο 466 παρ. 1) και από εκείνον
που τη δέχεται. Ο εισαγγελέας μπορεί να δηλώσει την
άσκηση του ενδίκου μέσου και με ηλεκτρονική αλληλογραφία, οπότε το ένδικο μέσο θεωρείται ότι ασκήθηκε
με την αποδεδειγμένη αποστολή τους.»
ΜΕΡΟΣ Γ’
ΠΑΡΕΜΒΑΣΕΙΣ ΣΤΟΝ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ ΠΡΟΣ ΕΝΑΡΜΟΝΙΣΗ ΜΕ ΤΟΝ
Ν. 5108/2024 ΠΕΡΙ ΤΗΣ ΕΝΟΠΟΙΗΣΗΣ ΤΟΥ
ΠΡΩΤΟΥ ΒΑΘΜΟΥ ΔΙΚΑΙΟΔΟΣΙΑΣ ΤΩΝ
ΔΙΚΑΣΤΗΡΙΩΝ ΠΟΛΙΤΙΚΗΣ ΚΑΙ ΠΟΙΝΙΚΗΣ
ΔΙΚΑΙΟΣΥΝΗΣ
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 61
Σκοπός
Σκοπός του παρόντος Μέρους είναι η υποβοήθηση
του έργου των δικαστικών αρχών, η συμβολή στην επιτάχυνση της απονομής της δικαιοσύνης και στη βελτίωση της ποιότητας των υπηρεσιών που παρέχονται προς
τους πολίτες, η επίλυση προβλημάτων οργάνωσης και
λειτουργίας των δικαστηρίων και υπηρεσιακής εξέλιξης των δικαστών, με τρόπο που να περιφρουρείται η
προσωπική και λειτουργική ανεξαρτησία τους, μέσω της
εναρμόνισης του Κώδικα Οργανισμού Δικαστηρίων και
Κατάστασης Δικαστικών Λειτουργών (ν. 4938/2022, Α’
109) με τον ν. 5108/2024 (Α’ 65), περί ενοποίησης του
πρώτου βαθμού δικαιοδοσίας.
Άρθρο 62
Αντικείμενο
Αντικείμενο του παρόντος Μέρους αποτελεί η τροποποίηση διατάξεων του Κώδικα Οργανισμού Δικαστηρίων
και Κατάστασης Δικαστικών Λειτουργών (ν. 4938/2022,
Α’ 109) και συγκεκριμένα η τροποποίηση:
α) του Τμήματος Πρώτου του Κώδικα Οργανισμού
Δικαστηρίων και Κατάστασης Δικαστικών Λειτουργών
και ειδικότερα:
αα) του Κεφαλαίου Α’, περί της έκτασης εφαρμογής αυτού και περί της ίδρυσης, της συγχώνευσης, της κατάργησης, της περιφέρειας και της έδρας των δικαστηρίων,
αβ) του Κεφαλαίου Β’, περί των οργανικών θέσεων και
περί της συγκρότησης των δικαστηρίων,
αγ) του Κεφαλαίου Γ’, περί των δικαστικών συμβουλίων
και περί των ολομελειών,
αδ) του Κεφαλαίου Δ’, περί της διεύθυνσης των δικαστηρίων και των εισαγγελιών,
αε) του Κεφαλαίου Ζ’, περί των πολιτικών και ποινικών
δικαστηρίων,
β) του Τμήματος Δεύτερου του Κώδικα Οργανισμού
Δικαστηρίων και Κατάστασης Δικαστικών Λειτουργών
και ειδικότερα:
βα) του Κεφαλαίου Γ’, περί των δικαιωμάτων και των
εγγυήσεων των δικαστικών λειτουργών,
ββ) του Κεφαλαίου Ε’, περί των υπηρεσιακών μεταβολών,
βγ) του Κεφαλαίου ΣΤ’ περί των βαθμών ιεραρχίας,
βδ) του Κεφαλαίου ΙΓ’, περί των δικαστικών λειτουργών
των πολιτικών και ποινικών δικαστηρίων,
βε) του Κεφαλαίου ΙΔ’, περί του Ανώτατου Δικαστικού
Συμβουλίου Πολιτικής και Ποινικής Δικαιοσύνης,
βστ) του Κεφαλαίου ΙΣΤ’, περί των πολιτικών και ποινικών δικαστηρίων, και
βζ) του Κεφαλαίου ΚΑ’, περί της δίωξης.
ΚΕΦΑΛΑΙΟ Β’
ΕΚΤΑΣΗ ΕΦΑΡΜΟΓΗΣ - ΙΔΡΥΣΗ, ΣΥΓΧΩΝΕΥΣΗ,
ΚΑΤΑΡΓΗΣΗ, ΠΕΡΙΦΕΡΕΙΑ ΚΑΙ ΕΔΡΑ
ΔΙΚΑΣΤΗΡΙΩΝ - ΤΡΟΠΟΠΟΙΗΣΗ ΚΕΦΑΛΑΙΟΥ
Α’ ΤΜΗΜΑΤΟΣ ΠΡΩΤΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 63
Έκταση εφαρμογής - Τροποποίηση άρθρου 1
Κώδικα Οργανισμού Δικαστηρίων και
Κατάστασης Δικαστικών Λειτουργών
Στην περ. α’ του πρώτου εδάφιου του άρθρου 1 του
Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109), περί της έκτασης εφαρμογής του Τμήματος Πρώτου του νόμου αυτού,
οι λέξεις «, πρωτοδικεία, ειρηνοδικεία και πταισματοδικεία» αντικαθίστανται από τις λέξεις «και πρωτοδικεία»
και το άρθρο 1 διαμορφώνεται ως εξής:
«Άρθρο 1
Έκταση εφαρμογής
Οι ρυθμίσεις του τμήματος αυτού διέπουν:
α. Τα πολιτικά και ποινικά δικαστήρια (Άρειο Πάγο,
εφετεία, μικτά ορκωτά, δικαστήρια ανηλίκων, πλημμελειοδικεία και πρωτοδικεία),
β. τα τακτικά διοικητικά δικαστήρια (εφετεία και πρωτοδικεία) και τη Γενική Επιτροπεία της Επικρατείας των
δικαστηρίων αυτών.
Για το Συμβούλιο της Επικρατείας, το Ελεγκτικό Συνέδριο και τη Γενική Επιτροπεία της Επικρατείας στο
Ελεγκτικό Συνέδριο, ισχύουν μόνο οι διατάξεις του παρόντος που ρητώς αναφέρονται σε αυτά.»
Άρθρο 64
Ίδρυση, συγχώνευση και κατάργηση
περιφέρειας και έδρας δικαστηρίων Τροποποίηση παρ. 1 και 2 άρθρου 2 Κώδικα
Οργανισμού Δικαστηρίων και Κατάστασης
Δικαστικών Λειτουργών
1. Στην παρ. 1 του άρθρου 2 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της ίδρυσης, της συγχώνευσης και της κατάργησης περιφέρειας και έδρας δικαστηρίων, επέρχονται οι ακόλουθες τροποποιήσεις: α) το τρίτο εδάφιο αντικαθίσταται, β) προστίθεται νέο, τέταρτο,
εδάφιο και η παρ. 1 διαμορφώνεται ως εξής:
«1. Η ίδρυση, η συγχώνευση και η κατάργηση πολιτικών, ποινικών και διοικητικών δικαστηρίων, η επέκταση ή ο περιορισμός της περιφέρειάς τους, η εν όλω ή
εν μέρει μετατροπή τους σε δικαστικά γραφεία τηλεματικής ή η ίδρυση νέων τέτοιων δικαστικών γραφείων
σε πόλεις, στις οποίες δεν λειτουργούν δικαστήρια,
καθώς και η μεταβολή της έδρας τους γίνεται με προεδρικό διάταγμα ύστερα από γνώμη της Ολομέλειας του
Αρείου Πάγου ή του Συμβουλίου της Επικρατείας, αντί
στοιχα. Στην Ολομέλεια του Συμβουλίου της Επικρατείας συμμετέχει χωρίς δικαίωμα ψήφου και ο Γενικός
Επίτροπος της Επικρατείας των τακτικών διοικητικών
δικαστηρίων. Τα επηρεαζόμενα δικαστήρια, οι οικείες
ενώσεις δικαστικών λειτουργών, οι οικείοι δικηγορικοί
σύλλογοι και οι οικείες συνδικαλιστικές οργανώσεις
των δικαστικών υπαλλήλων, αφού κληθούν δεκαπέντε
(15) ημέρες πριν από την ημερομηνία συνεδρίασης
της Ολομέλειας, εκφράζουν τις απόψεις τους με γραπτό υπόμνημα, το οποίο κατατίθεται στη γραμματεία
του Αρείου Πάγου ή του Συμβουλίου της Επικρατείας,
κατά περίπτωση, τουλάχιστον πέντε (5) ημέρες πριν
από την ημερομηνία συνεδρίασης της Ολομέλειας. Η
Ολομέλεια δύναται να καλεί σε ακρόαση εκπροσώπους
των φορέων του προηγούμενου εδαφίου κατά τη συνεδρίασή της, εφόσον το κρίνει αναγκαίο. Ειδικώς, αν
το ως άνω προεδρικό διάταγμα αφορά πρωτοδικείο
ή διοικητικό πρωτοδικείο, απαιτείται, επιπλέον, απλή
γνώμη της Ολομέλειας του εφετείου ή του διοικητικού
εφετείου της περιφέρειάς του. Με το ίδιο προεδρικό
διάταγμα ορίζεται και το δικαστήριο που εκδικάζει τις
εκκρεμείς υποθέσεις.»
2. Στην παρ. 2 του άρθρου 2 του Κώδικα Οργανισμού
Δικαστηρίων και Κατάστασης Δικαστικών Λειτουργών
επέρχονται οι ακόλουθες τροποποιήσεις: α) στην περ. α’,
οι λέξεις «ειρηνοδικείου και πταισματοδικείου» αντικαθίστανται από τις λέξεις «πρωτοδικείου και πλημμελειοδικείου», β) η περ. β’ καταργείται, γ) στην περ. γ’ προστίθενται οι λέξεις «και η παράλληλη έδρα πρωτοδικείου»
και η παρ. 2 διαμορφώνεται ως εξής:
«2. Με προεδρικό διάταγμα που εκδίδεται κατά τη διαδικασία της παρ. 1, δύναται να οριστεί ως μεταβατική
έδρα, έως ότου εκλείψει η αναγκαιότητα ορισμού μεταβατικών εδρών:
α. πρωτοδικείου και πλημμελειοδικείου, η έδρα άλλου
δήμου ή κοινότητας,
β. [Καταργείται],
γ. εφετείου, η έδρα πρωτοδικείου και η παράλληλη
έδρα πρωτοδικείου της περιφέρειάς του,
δ. διοικητικού εφετείου ή διοικητικού πρωτοδικείου,
πόλη της περιφέρειάς του στην οποία έχει έδρα διοικητικό πρωτοδικείο ή πολιτικό - ποινικό εφετείο ή πρωτοδικείο.»
ΚΕΦΑΛΑΙΟ Γ’
ΟΡΓΑΝΙΚΕΣ ΘΕΣΕΙΣ ΚΑΙ ΣΥΓΚΡΟΤΗΣΗ
ΔΙΚΑΣΤΗΡΙΩΝ - ΤΡΟΠΟΠΟΙΗΣΗ ΚΕΦΑΛΑΙΟΥ
Β’ ΤΜΗΜΑΤΟΣ ΠΡΩΤΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 65
Αριθμός και κατανομή οργανικών θέσεων Προσθήκη παρ. 4 στο άρθρο 3 του Κώδικα
Οργανισμού Δικαστηρίων και Κατάστασης
Δικαστικών Λειτουργών
Στο άρθρο 3 του Κώδικα Οργανισμού Δικαστηρίων και
Κατάστασης Δικαστικών Λειτουργών (ν. 4938/2022, Α’
109), περί του αριθμού και της κατανομής των οργανικών
θέσεων των δικαστικών λειτουργών και των δικαστικών
υπαλλήλων, προστίθεται παρ. 4 ως εξής:
«4. Οι οργανικές θέσεις των πρωτοδικών της γενικής
επετηρίδας και των δικαστικών λειτουργών της ειδικής
επετηρίδας είναι ενιαίες.»
Άρθρο 66
Συγκρότηση δικαστηρίων και των τμημάτων
τους - Τροποποίηση άρθρου 4 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στο άρθρο 4 του Κώδικα Οργανισμού Δικαστηρίων
και Κατάστασης Δικαστικών Λειτουργών (ν. 4938/2022,
Α’ 109), περί της συγκρότησης των δικαστηρίων και των
τμημάτων τους, επέρχονται οι ακόλουθες τροποποιήσεις:
α) η παρ. 1 αντικαθίσταται,
β) στο πρώτο εδάφιο της παρ. 3, προστίθενται οι λέξεις «και, αν πρόκειται για το πολυμελές πρωτοδικείο ή
το τριμελές πλημμελειοδικείο ή το τριμελές δικαστήριο
ανηλίκων, ο αρχαιότερος δικαστής της γενικής επετηρίδας της περ. δ) του άρθρου 3 του ν. 5108/2024»,
γ) η παρ. 8 καταργείται και το άρθρο 4, μετά από νομοτεχνικές βελτιώσεις, διαμορφώνεται ως εξής:
«Άρθρο 4
Συγκρότηση των δικαστηρίων - Τμήματα
1. Τα πολιτικά - ποινικά δικαστήρια συγκροτούνται ως
εξής:
α. το μονομελές πρωτοδικείο ή πλημμελειοδικείο, από
πρόεδρο πρωτοδικών ή πρωτοδίκη,
β. το πολυμελές πρωτοδικείο ή τριμελές πλημμελειοδικείο, από πρόεδρο πρωτοδικών ή τον πρωτοδίκη
της γενικής επετηρίδας της περ. δ) του άρθρου 3 του
ν. 5108/2024 (Α’ 65), που τον αναπληρώνει και δύο (2)
πρωτοδίκες, από τους οποίους ο ένας δύναται να ανήκει στην ειδική επετηρίδα της περ. ε) του άρθρου 3, της
παρ. 4 του άρθρου 7 και της παρ. 1 του άρθρου 8 του
ν. 5108/2024,
γ. το μονομελές εφετείο (πολιτικό ή ποινικό), από πρόεδρο εφετών ή εφέτη,
δ. το πολιτικό τριμελές εφετείο και το ποινικό τριμελές εφετείο των υποπερ. ii) και iii) της περ. δ) της παρ. 1
του άρθρου 7 και των περ. 1 έως 7 του άρθρου 111 του
Κώδικα Ποινικής Δικονομίας (ν. 4620/2019, Α’ 96), από
πρόεδρο εφετών ή εφέτη και δύο (2) εφέτες,
ε. το ποινικό τριμελές εφετείο της υποπερ. i) της περ. δ)
της παρ. 1 του άρθρου 7 και της παρ. 8 του άρθρου 111
του Κώδικα Ποινικής Δικονομίας, από πρόεδρο εφετών
και δύο (2) εφέτες,
στ. το μονομελές δικαστήριο ανηλίκων, από έναν (1)
πρόεδρο πρωτοδικών σε κάθε πρωτοδικείο, ο οποίος
ορίζεται μαζί με έναν (1) αναπληρωτή, πρόεδρο ή πρωτοδίκη γενικής επετηρίδας, σύμφωνα με το άρθρο 30,
ζ. το τριμελές δικαστήριο ανηλίκων, από τον δικαστή
ανηλίκων της περ. ζ’ του παρόντος και δύο (2) νεότερούς
του, αν είναι δυνατόν, πρωτοδίκες, από τους οποίους ο
ένας (1) δύναται να ανήκει στην ειδική επετηρίδα της
περ. ε) του άρθρου 3, της παρ. 4 του άρθρου 7 και της
παρ. 1 του άρθρου 8 του ν. 5108/2024,
η. το εφετείο ανηλίκων, από εφέτη ή τον αναπληρωτή
του, που ορίζονται σε κάθε εφετείο, σύμφωνα με το άρθρο 30, και από δύο (2) νεότερούς του, αν είναι δυνατόν,
εφέτες, που ορίζονται εφέτες ανηλίκων από αυτόν που
διευθύνει το δικαστήριο,
θ. το μικτό ορκωτό δικαστήριο, από πρόεδρο πρωτοδικών, δύο (2) πρωτοδίκες, από τους οποίους ο ένας (1)
δύναται να ανήκει στην ειδική επετηρίδα της περ. ε) του
άρθρου 3, της παρ. 4 του άρθρου 7 και της παρ. 1 του
άρθρου 8 του ν. 5108/2024, και τέσσερις (4) ενόρκους,
ι. το μικτό ορκωτό εφετείο, από πρόεδρο εφετών, δύο
(2) εφέτες και τέσσερις (4) ενόρκους. Οι ένορκοι εκλέγονται σύμφωνα με τα άρθρα 379 έως 400 του Κώδικα
Ποινικής Δικονομίας.
2. Τα τακτικά διοικητικά δικαστήρια συγκροτούνται
ως εξής:
α. το μονομελές διοικητικό πρωτοδικείο, από πρόεδρο
πρωτοδικών ή πρωτοδίκη,
β. το τριμελές διοικητικό πρωτοδικείο, από πρόεδρο
πρωτοδικών και δύο (2) πρωτοδίκες,
γ. το μονομελές διοικητικό εφετείο, από πρόεδρο εφετών ή εφέτη,
δ. το τριμελές διοικητικό εφετείο, από πρόεδρο εφετών και δύο (2) εφέτες.
3. Κατά τις συνεδριάσεις των πολυμελών δικαστηρίων
προεδρεύει ο ανώτερος κατά βαθμό ή, αν δεν υπάρχει
ή κωλύεται, ο αρχαιότερος δικαστής και, αν πρόκειται
για το πολυμελές πρωτοδικείο ή το τριμελές πλημμελειοδικείο ή το τριμελές δικαστήριο ανηλίκων, ο αρχαιότερος δικαστής της γενικής επετηρίδας της περ. δ)
του άρθρου 3 του ν. 5108/2024. Στις συνεδριάσεις των
πολιτικών δικαστηρίων μπορεί, όπου ορίζει ο Κώδικας
Πολιτικής Δικονομίας (π.δ. 503/1985, Α’ 182), να παρίσταται ο αρμόδιος εισαγγελέας, ο οποίος αναπτύσσει τη
γνώμη του τελευταίος, εκτός αν είναι διάδικος.
4. Στις συνεδριάσεις των ποινικών δικαστηρίων παρίσταται υποχρεωτικά ο αρμόδιος εισαγγελέας. Στα μονομελή και τριμελή δικαστήρια ανηλίκων παρίσταται πάντοτε
ένας (1) εισαγγελέας ή αντεισαγγελέας πρωτοδικών και
στο εφετείο ανηλίκων ένας (1) αντεισαγγελέας εφετών ή
ο αναπληρωτής του, που ορίζονται εισαγγελείς ανηλίκων
για τρία (3) έτη από εκείνον που διευθύνει την αντίστοιχη
εισαγγελία.
5. Τα δικαστήρια, αν το επιτρέπει ο αριθμός των δικαστών
που υπηρετούν σε αυτά, διαιρούνται σε τμήματα. Σχετική
γνωστοποίηση γίνεται στον χώρο των ανακοινώσεων και
στο οικείο πληροφοριακό σύστημα, εφόσον υπάρχει.
6. α) Στα πολιτικά Πρωτοδικεία και Εφετεία Αθηνών και
Θεσσαλονίκης είναι δυνατή η σύσταση ειδικών τμημάτων, με τροποποίηση του οικείου κανονισμού, σύμφωνα
με την περ. α’ της παρ. 5 του άρθρου 19, για την εκδίκαση,
κατά την τακτική διαδικασία, των ένδικων βοηθημάτων
και των αντίστοιχων ένδικων μέσων, που υπάγονται στην
καθ’ ύλη αρμοδιότητά τους και έχουν ως αντικείμενο
διαφορές μεταξύ ιδιωτών, οι οποίες αφορούν στο εθνικό
και ενωσιακό δίκαιο των ηλεκτρονικών επικοινωνιών, της
ενέργειας και της προστασίας των δεδομένων προσωπικού χαρακτήρα. Η ως άνω τροποποίηση του κανονισμού
γίνεται μετά από πρόταση του τριμελούς συμβουλίου
διεύθυνσης προς την ολομέλεια του οικείου δικαστηρίου, η οποία αποφασίζει επί της πρότασης εντός δύο (2)
μηνών από την υποβολή της.
β) Για την εκδίκαση των ως άνω υποθέσεων η αρμοδιότητα:
βα) των ειδικών τμημάτων του Πρωτοδικείου και του
Εφετείου Αθηνών καλύπτει τις περιφέρειες των Εφετείων
Αθηνών, Πειραιώς, Δυτικής Στερεάς Ελλάδας, Αιγαίου,
Δωδεκανήσου, Κρήτης, Ανατολικής Κρήτης, Λαμίας,
Ναυπλίου, Πατρών, Καλαμάτας και Εύβοιας και
ββ) των ειδικών τμημάτων του Πρωτοδικείου και του
Εφετείου Θεσσαλονίκης καλύπτει τις περιφέρειες των
Εφετείων Θεσσαλονίκης, Δυτικής Μακεδονίας, Θράκης,
Βορείου Αιγαίου, Ιωαννίνων, Κέρκυρας και Λάρισας.
γ) Στα ειδικά τμήματα της περ. α) τοποθετούνται, για
τριετή θητεία που μπορεί να ανανεωθεί, κατά προτίμηση
δικαστές με εξειδίκευση ή ιδιαίτερη εμπειρία στη συγκεκριμένη κατηγορία διαφορών, η οποία προκύπτει είτε
από σχετικούς μεταπτυχιακούς ή διδακτορικούς τίτλους
σπουδών είτε από προγενέστερη συναφή δραστηριότητα.
δ) Στα ειδικά τμήματα της περ. α), εφόσον είναι κατά
τόπο αρμόδια κατά τον Κώδικα Πολιτικής Δικονομίας,
μπορεί να εισαχθούν για εκδίκαση και άλλες υποθέσεις,
αν, κατά την κρίση του τριμελούς συμβουλίου διεύθυνσης, αυτό απαιτείται λόγω υπηρεσιακών αναγκών.
7. Στα διοικητικά πρωτοδικεία και τα διοικητικά εφετεία, στα οποία λειτουργούν τρία (3) τουλάχιστον τμήματα, είναι δυνατή η σύσταση ειδικών τμημάτων με βάση
το αντικείμενο και τον αριθμό συγκεκριμένων κατηγοριών διοικητικών διαφορών, καθώς και η κατ’ αποκλειστικότητα ή μη, εισαγωγή σε αυτά των υποθέσεων των
εν λόγω κατηγοριών, σύμφωνα με όσα ορίζονται στην
περ. α’ της παρ. 5 του άρθρου 19, μετά από πρόταση του
τριμελούς συμβουλίου διεύθυνσης ή του δικαστή που
διευθύνει το δικαστήριο, προς την ολομέλεια του οικείου δικαστηρίου, η οποία αποφασίζει επί της πρότασης
εντός δύο (2) μηνών από την υποβολή της. Τα ως άνω
τμήματα στελεχώνονται για τριετή θητεία, που μπορεί
να ανανεωθεί, κατά προτίμηση, από δικαστές με εξειδίκευση ή ιδιαίτερη εμπειρία στη συγκεκριμένη κατηγορία
διαφορών, η οποία προκύπτει είτε από σχετικούς μεταπτυχιακούς ή διδακτορικούς τίτλων σπουδών είτε από
προγενέστερη συναφή δραστηριότητα.
8. [Καταργείται].»
Άρθρο 67
Αναπλήρωση δικαστών - Τροποποίηση
άρθρου 5 Κώδικα Οργανισμού Δικαστηρίων
και Κατάστασης Δικαστικών Λειτουργών
Στο άρθρο 5 του Κώδικα Οργανισμού Δικαστηρίων
και Κατάστασης Δικαστικών Λειτουργών (ν. 4938/2022,
Α’ 109), περί της αναπλήρωσης των δικαστών, επέρχονται
οι ακόλουθες τροποποιήσεις:
α) στην παρ. 1,
αα) στην υποπερ. γ’ της περ. Α’, προστίθενται οι λέξεις
«και, αν πρόκειται για το πολυμελές πρωτοδικείο ή το
τριμελές πλημμελειοδικείο ή το τριμελές δικαστήριο
ανηλίκων, από άλλο δικαστή της γενικής επετηρίδας της
περ. δ) του άρθρου 3 του ν. 5108/2024 (Α’ 65)»,
αβ) στην υποπερ. δ’ της περ. Α’, οι λέξεις «, από πάρεδρο ή ειρηνοδίκη ή πταισματοδίκη της περιφέρειάς του»
αντικαθίστανται από τις λέξεις «ή τριμελούς δικαστηρίου
ανηλίκων ή μικτού ορκωτού δικαστηρίου, από δικαστή
της ειδικής επετηρίδας της περ. ε) του άρθρου 3, της
παρ. 4 του άρθρου 7 και της παρ. 1 του άρθρου 8 του
ν. 5108/2024 ή πάρεδρο»,
αγ) η υποπερ. ε’ της περ. Α’ καταργείται και
β) στην παρ. 2, προστίθενται οι λέξεις «και, αν πρόκειται για το πολυμελές πρωτοδικείο ή το τριμελές πλημμελειοδικείο ή το τριμελές δικαστήριο ανηλίκων ή το μικτό
ορκωτό δικαστήριο των υποπερ. γ’ και δ’ της περ. Α’ της
παρ. 1, από τον δικαστή που διευθύνει το πρωτοδικείο
της έδρας της περ. α) του άρθρου 3 του ν. 5108/2024»
και το άρθρο 5 διαμορφώνεται ως εξής:
«Άρθρο 5
Αναπλήρωση δικαστών
1. Αν δεν υπάρχουν, απουσιάζουν ή κωλύονται οι δικαστές, αναπληρώνονται, κατά σειρά αρχαιότητας, εφόσον
δεν ορίζεται διαφορετικά, ως εξής:
Α. Στα πολιτικά και ποινικά δικαστήρια:
α. ο Πρόεδρος του Αρείου Πάγου, από τους αντιπροέδρους,
β. οι αντιπρόεδροι του Αρείου Πάγου, από αρεοπαγίτη
του τμήματός τους,
γ. ο πρόεδρος πολυμελούς δικαστηρίου, από άλλο δικαστή της ίδιας σύνθεσης ή του ίδιου δικαστηρίου και,
αν πρόκειται για το πολυμελές πρωτοδικείο ή το τριμελές
πλημμελειοδικείο ή το τριμελές δικαστήριο ανηλίκων,
από άλλο δικαστή της γενικής επετηρίδας της περ. δ)
του άρθρου 3 του ν. 5108/2024 (Α’ 65),
δ. ένας (1) μόνο πρωτοδίκης πολυμελούς πρωτοδικείου ή τριμελούς πλημμελειοδικείου ή τριμελούς δικαστηρίου ανηλίκων ή μικτού ορκωτού δικαστηρίου, από
δικαστή της ειδικής επετηρίδας της περ. ε) του άρθρου 3,
της παρ. 4 του άρθρου 7 και της παρ. 1 του άρθρου 8 του
ν. 5108/2024 ή πάρεδρο,
ε. [Καταργείται].
Β. Στα τακτικά διοικητικά δικαστήρια:
α. ο πρόεδρος πολυμελούς δικαστηρίου, από άλλο
δικαστή του ίδιου δικαστηρίου,
β. ο εφέτης, από άλλον εφέτη του ίδιου δικαστηρίου,
γ. ένας (1) μόνο πρωτοδίκης τριμελούς πρωτοδικείου,
από πάρεδρο του ίδιου δικαστηρίου.
2. Οι αναπληρωτές της παρ. 1 ορίζονται με πράξη
του δικαστή που διευθύνει το δικαστήριο και, αν πρόκειται για το πολυμελές πρωτοδικείο ή το τριμελές
πλημμελειοδικείο ή το τριμελές δικαστήριο ανηλίκων
ή το μικτό ορκωτό δικαστήριο των υποπερ. γ’ και δ’
της περ. Α’ της παρ. 1, από τον δικαστή που διευθύνει
το πρωτοδικείο της έδρας της περ. α) του άρθρου 3
του ν. 5108/2024.»
Άρθρο 68
Αδυναμία συγκρότησης δικαστηρίων Τροποποίηση παρ. 1 και 5 άρθρου 6 Κώδικα
Οργανισμού Δικαστηρίων και Κατάστασης
Δικαστικών Λειτουργών
1. Η περ. α’ της παρ. 1 του άρθρου 6 του Κώδικα Οργανισμού Δικαστηρίων και Κατάστασης Δικαστικών
Λειτουργών (ν. 4938/2022, Α’ 109), περί αδυναμίας συγκρότησης δικαστηρίων, καταργείται και η παρ. 1 διαμορφώνεται ως εξής:
«1. Αν για οποιονδήποτε λόγο είναι αδύνατη η συγκρότηση:
α. [Καταργείται],
β. του πρωτοδικείου, του πλημμελειοδικείου, του δικαστηρίου ανηλίκων ή του μικτού ορκωτού δικαστηρίου, ο
πρόεδρος εφετών ή ο δικαστής που διευθύνει το εφετείο,
παραγγέλλει να μεταβούν για τη σύνθεση ορισμένων
δικασίμων όσοι πρωτοδίκες χρειάζονται, από αυτούς
που υπηρετούν στα πρωτοδικεία της περιφέρειας του
εφετείου,
γ. των εφετείων, των εφετείων ανηλίκων και των μικτών ορκωτών εφετείων Δωδεκανήσου, Ναυπλίου,
Λαμίας, Καλαμάτας, Ευβοίας, Κέρκυρας, Κρήτης, Ανατολικής Κρήτης, Αιγαίου, Βορείου Αιγαίου, Λάρισας,
Θράκης, Δυτικής Μακεδονίας, Ιωαννίνων και Δυτικής
Στερεάς Ελλάδας, ο δικαστής ο οποίος διευθύνει το
εφετείο: γα) των Αθηνών για τα έξι (6) πρώτα, γβ) του
Πειραιώς για τα τέσσερα (4) αμέσως επόμενα, γγ) της
Θεσσαλονίκης για τα τέσσερα (4) αμέσως επόμενα
και γδ) των Πατρών για το τελευταίο, παραγγέλλει να
μεταβούν από το εφετείο για τη σύνθεση δικασίμων
όσοι εφέτες χρειάζονται.»
2. Στην παρ. 5 του άρθρου 6 του Κώδικα Οργανισμού
Δικαστηρίων και Κατάστασης Δικαστικών Λειτουργών
επέρχονται οι ακόλουθες τροποποιήσεις:
α) στο πρώτο εδάφιο, η λέξη «συμπάρεδρο» αντικαθίσταται από τη λέξη «συμπαρεδρεύον»,
β) προστίθεται νέο, δεύτερο, εδάφιο,
γ) στο πέμπτο εδάφιο προστίθενται οι λέξεις «και, αν
πρόκειται για το πολυμελές πρωτοδικείο ή το τριμελές
πλημμελειοδικείο ή το τριμελές δικαστήριο ανηλίκων, ο
αρχαιότερος δικαστής της γενικής επετηρίδας της περ. δ)
του άρθρου 3 του ν. 5108/2024» και η παρ. 5 διαμορφώνεται ως εξής:
«5. Αν προβλέπεται ότι η δίκη σε πολυμελές δικαστήριο διαρκεί πολύ χρόνο, δύναται να οριστεί και
άλλος δικαστής, ως συμπαρεδρεύον μέλος του, σύμφωνα με τη διαδικασία που προβλέπεται για τη συγκρότηση του δικαστηρίου αυτού. Αν πρόκειται για
το πολυμελές πρωτοδικείο ή το τριμελές πλημμελειοδικείο ή το τριμελές δικαστήριο ανηλίκων ή το μικτό
ορκωτό δικαστήριο, ως συμπαρεδρεύον μέλος ορίζεται δικαστής της γενικής επετηρίδας της περ. δ) του
άρθρου 3 του ν. 5108/2024 (Α’ 65). Ο δικαστής αυτός
αναπληρώνει μέλος του δικαστηρίου στην περίπτωση
κωλύματός του κατά τη διάρκεια της δίκης. Συμμετέχει στη διαδικασία, όχι όμως και στη διάσκεψη, εκτός
αν υπήρξε αναπλήρωση. Αν κωλύεται ο πρόεδρος,
προεδρεύει ο αρχαιότερος από τους άλλους δικαστές
και, αν πρόκειται για το πολυμελές πρωτοδικείο ή το
τριμελές πλημμελειοδικείο ή το τριμελές δικαστήριο
ανηλίκων, ο αρχαιότερος δικαστής της γενικής επετηρίδας της περ. δ) του άρθρου 3 του ν. 5108/2024. Οι
διατάξεις αυτές εφαρμόζονται αναλόγως και για τον
εισαγγελέα του δικαστηρίου.»
Άρθρο 69
Γραμματεία Δικαστηρίων και Εισαγγελιών Τροποποίηση παρ. 1 και 5 άρθρου 11 Κώδικα
Οργανισμού Δικαστηρίων και Κατάστασης
Δικαστικών Λειτουργών
1. Στην παρ. 1 του άρθρου 11 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022 Α’ 109), περί της γραμματείας των δικαστηρίων και των εισαγγελιών, προστίθενται εδάφια, τέταρτο
και πέμπτο, και η παρ. 1 διαμορφώνεται ως εξής:
«1. Σε κάθε δικαστήριο και εισαγγελία λειτουργεί
γραμματεία. Η γραμματεία αποτελεί ενιαία οργανική
μονάδα και μπορεί να περιλαμβάνει γενική διεύθυνση, διευθύνσεις, τμήματα ή γραφεία. Στη γραμματεία
ανήκουν οι δικαστικοί υπάλληλοι όλων των κλάδων,
ειδικοτήτων και κατηγοριών, σύμφωνα με τον Κώδικα των δικαστικών υπαλλήλων (ν. 4798/2021, Α’ 68).
Οι οργανικές θέσεις των δικαστικών υπαλλήλων των
πολιτικών και ποινικών δικαστηρίων του πρώτου
βαθμού δικαιοδοσίας διατηρούνται στις έδρες πρωτοδικείων της περ. α) του άρθρου 3 του ν. 5108/2024
(Α’ 65), καθώς και στις παράλληλες και στις περιφερειακές έδρες των περ. β) και γ) του άρθρου 3 του
ίδιου νόμου, πλην εκείνων, οι οποίες ανήκουν σε καταργούμενα ειρηνοδικεία, οι οποίες μεταφέρονται
στην έδρα πρωτοδικείου. Με πράξη του προέδρου
του τριμελούς συμβουλίου διεύθυνσης ή του διευθύνοντος το πρωτοδικείο της έδρας της περ. α) του
άρθρου 3 του ν. 5108/2024 επιτρέπεται η μετακίνηση
δικαστικών υπαλλήλων από και προς παράλληλες ή
περιφερειακές έδρες πρωτοδικείου των περ. β) και γ)
του άρθρου 3 του ίδιου νόμου προς κάλυψη επειγουσών υπηρεσιακών αναγκών.»
2. Η περ. α’ της παρ. 5 του άρθρου 11 του Κώδικα
Οργανισμού Δικαστηρίων και Κατάστασης Δικαστικών
Λειτουργών καταργείται και η παρ. 5 διαμορφώνεται ως
εξής:
«5. Αν δεν είναι δυνατή η αναπλήρωση του γραμματέα από υπάλληλο του ίδιου δικαστηρίου ή της ίδιας
εισαγγελίας, αναπληρώνεται, ύστερα από παραγγελία
του δικαστή ή του προέδρου του τριμελούς συμβουλίου που διευθύνει το δικαστήριο ή του εισαγγελέα που
διευθύνει την εισαγγελία, από γραμματέα:
α. [Καταργείται],
β. του εφετείου, για τα πρωτοδικεία της περιφέρειάς
του,
γ. του διοικητικού εφετείου, για τα διοικητικά πρωτοδικεία της περιφέρειάς του,
δ. της εισαγγελίας εφετών, για τις εισαγγελίες της περιφέρειας του εφετείου.»
Άρθρο 70
Δικαστικό έτος και θερινά τμήματα Τροποποίηση παρ. 3 άρθρου 12 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στην παρ. 3 του άρθρου 12 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί του δικαστικού έτους και των
θερινών τμημάτων, τα εδάφια δεύτερο και τρίτο καταργούνται και η παρ. 3 διαμορφώνεται ως εξής:
«3. Κατά την περίοδο των θερινών τμημάτων συγκροτούνται ένα ή περισσότερα τμήματα, ανάλογα με τις ανάγκες του δικαστηρίου ή της εισαγγελίας.»
Άρθρο 71
Αρχείο δικαστηρίου - Τροποποίηση παρ. 1
άρθρου 13 Κώδικα Οργανισμού Δικαστηρίων
και Κατάστασης Δικαστικών Λειτουργών
Στην παρ. 1 του άρθρου 13 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί του αρχείου του δικαστηρίου,
προστίθενται εδάφια, δεύτερο και τρίτο, και η παρ. 1
διαμορφώνεται ως εξής:
«1. Στο αρχείο του δικαστηρίου ή της εισαγγελίας
φυλάσσονται οι αποφάσεις, τα πρακτικά, τα βιβλία, οι
δικογραφίες, τα πειστήρια και τα άλλα υπηρεσιακά έγγραφα σε φυσική ή ηλεκτρονική μορφή. Σε περίπτωση
κατάργησης δικαστηρίου ή εισαγγελίας το αρχείο αυτής μεταφέρεται στο δικαστήριο ή την εισαγγελία, στην
τοπική αρμοδιότητα των οποίων υπάγεται η εδαφική
περιφέρεια του καταργηθέντος δικαστηρίου ή της καταργηθείσας εισαγγελίας. Με πράξη του τριμελούς συμβουλίου διεύθυνσης ή του διευθύνοντος το πρωτοδικείο
της έδρας της περ. α) του άρθρου 3 του ν. 5108/2024
(Α’ 65) το αρχείο των καταργούμενων ειρηνοδικείων του
άρθρου 6 του νόμου αυτού μεταφέρεται στο πρωτοδικείο της έδρας ή, αν το καταργούμενο ειρηνοδικείο
βρίσκεται εγγύτερα σε παράλληλη ή περιφερειακή έδρα
πρωτοδικείου των περ. β) και γ) του άρθρου 3 του ίδιου
νόμου, μεταφέρεται στα δικαστήρια αυτά.»
ΚΕΦΑΛΑΙΟ Δ’
ΔΙΚΑΣΤΙΚΑ ΣΥΜΒΟΥΛΙΑ ΚΑΙ ΟΛΟΜΕΛΕΙΕΣ ΤΡΟΠΟΠΟΙΗΣΗ ΚΕΦΑΛΑΙΟΥ Γ’ ΤΜΗΜΑΤΟΣ
ΠΡΩΤΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ
ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 72
Δικαστικά συμβούλια - Τροποποίηση παρ. 1
άρθρου 14 Κώδικα Οργανισμού Δικαστηρίων
και Κατάστασης Δικαστικών Λειτουργών
Στην περ. α’ της παρ. 1 του άρθρου 14 του Κώδικα
Οργανισμού Δικαστηρίων και Κατάστασης Δικαστικών
Λειτουργών (ν. 4938/2022, Α’ 109), περί των δικαστικών
συμβουλίων, προστίθενται οι λέξεις «της έδρας και της
παράλληλης έδρας» και η παρ. 1, μετά από νομοτεχνικές
βελτιώσεις, διαμορφώνεται ως εξής:
«1. Τα δικαστικά συμβούλια συγκροτούνται, όπως τα
αντίστοιχα δικαστήρια:
α. Του πρωτοδικείου και του πλημμελειοδικείου της
έδρας και της παράλληλης έδρας (περ. γ’ παρ. 1 άρθρου 4),
β. του διοικητικού πρωτοδικείου (περ. α’ και β’ παρ. 2
άρθρου 4),
γ. του εφετείου (περ. ε’ παρ. 1 άρθρου 4),
δ. του διοικητικού εφετείου (περ. γ’ και δ’ παρ. 2 άρθρου 4),
ε. του Αρείου Πάγου (άρθρο 27).
Η παρ. 1 του άρθρου 485 του Κώδικα Ποινικής Δικονομίας (ν. 4620/2019, Α’ 96) και η παρ. 2 του άρθρου 565
του Κώδικα Πολιτικής Δικονομίας (π.δ. 503/1985, Α’ 182)
δεν θίγονται. Το συμβούλιο του Αρείου Πάγου του άρθρου 529 του Κώδικα Ποινικής Δικονομίας συγκροτείται
από τον Πρόεδρό του και δύο (2) αρεοπαγίτες.»
ΚΕΦΑΛΑΙΟ Ε’
ΔΙΕΥΘΥΝΣΗ ΔΙΚΑΣΤΗΡΙΩΝ ΚΑΙ ΕΙΣΑΓΓΕΛΙΩΝ ΤΡΟΠΟΠΟΙΗΣΗ ΚΕΦΑΛΑΙΟΥ Δ’ ΤΜΗΜΑΤΟΣ
ΠΡΩΤΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ
ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 73
Διεύθυνση δικαστηρίων - Αντικατάσταση
παρ. 1 και τροποποίηση παρ. 2, 3, 4 και 5
άρθρου 17 Κώδικα Οργανισμού Δικαστηρίων
και Κατάστασης Δικαστικών Λειτουργών
1. Η παρ. 1 του άρθρου 17 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της διεύθυνσης των δικαστηρίων, αντικαθίσταται ως εξής:
«1. Τα δικαστήρια διευθύνονται από τον πρόεδρο του
δικαστηρίου και, αν οι πρόεδροι είναι περισσότεροι, από
τον αρχαιότερο.»
2. Στην παρ. 2 του άρθρου 17 του Κώδικα Οργανισμού
Δικαστηρίων και Κατάστασης Δικαστικών Λειτουργών, οι
λέξεις «και τα Ειρηνοδικεία Αθηνών και Θεσσαλονίκης»
διαγράφονται και η παρ. 2 διαμορφώνεται ως εξής:
«2. Τα πολιτικά και διοικητικά Εφετεία και Πρωτοδικεία
Αθηνών, Θεσσαλονίκης και Πειραιά διευθύνονται από
τριμελές συμβούλιο.»
3. Στην παρ. 3 του άρθρου 17 του Κώδικα Οργανισμού
Δικαστηρίων και Κατάστασης Δικαστικών Λειτουργών, η
περ. γ) καταργείται και η παρ. 3 διαμορφώνεται ως εξής:
«3. Το συμβούλιο αποτελείται:
α) για τα πολιτικά και διοικητικά Εφετεία Αθηνών, Θεσσαλονίκης και Πειραιά, από έναν (1) πρόεδρο εφετών ως
πρόεδρο και δύο (2) εφέτες ως μέλη,
β) για τα πολιτικά και διοικητικά Πρωτοδικεία Αθηνών,
Θεσσαλονίκης και Πειραιά, από έναν (1) πρόεδρο πρωτοδικών ως πρόεδρο και δύο (2) πρωτοδίκες ως μέλη,
γ) [Καταργείται].»
4. Στην παρ. 4 του άρθρου 17 του Κώδικα Οργανισμού
Δικαστηρίων και Κατάστασης Δικαστικών Λειτουργών,
επέρχονται οι ακόλουθες τροποποιήσεις:
α) στο τρίτο εδάφιο, οι λέξεις «ή ειρηνοδίκες Α’ τάξης»
διαγράφονται,
β) στο τέταρτο εδάφιο, οι λέξεις «αντίστοιχων οργανικών θέσεων» αντικαθίστανται από τις λέξεις «υπηρετούντων στο δικαστήριο δικαστών»,
γ) το πέμπτο εδάφιο αντικαθίσταται,
δ) το έκτο εδάφιο καταργείται και η παρ. 4 διαμορφώνεται ως εξής:
«4. Ο πρόεδρος και τα μέλη των συμβουλίων και οι
αναπληρωτές τους εκλέγονται με μυστική ψηφοφορία
από τις ολομέλειες των οικείων δικαστηρίων, οι οποίες
συνέρχονται αυτοδικαίως για τον σκοπό αυτό ανά δύο (2)
έτη την 11η πρωινή ώρα του τρίτου Σαββάτου του μηνός
Σεπτεμβρίου. Αν κατά τη συνεδρίαση αυτή δεν υπάρχει
η απαρτία που προβλέπεται στα δύο πρώτα εδάφια της
παρ. 4 του άρθρου 15, οι ολομέλειες συνέρχονται την
ίδια ώρα του επόμενου Σαββάτου και η εκλογή γίνεται
από τα παρόντα κατά τη συνεδρίαση μέλη. Υποψήφιοι
για τη θέση του προέδρου του συμβουλίου είναι υποχρεωτικά οι αρχαιότεροι, σε αριθμό ίσο με το ένα τέταρτο
(1/4) κατά σειρά αρχαιότητας, από τους υπηρετούντες
προέδρους στο Πρωτοδικείο Αθηνών και σε αριθμό ίσο
με το ένα δεύτερο (1/2) κατά σειρά αρχαιότητας από
τους υπηρετούντες προέδρους στα λοιπά δικαστήρια.
Για τις θέσεις των μελών του συμβουλίου, υποψήφιοι
είναι υποχρεωτικά οι αρχαιότεροι εφέτες και πρωτοδίκες, που υπηρετούν στα παραπάνω δικαστήρια, και σε
αριθμό ίσο με το ένα δεύτερο (1/2) των υπηρετούντων
στο δικαστήριο δικαστών. Για τις θέσεις των μελών του
συμβουλίου διεύθυνσης των πολιτικών δικαστηρίων του
πρώτου βαθμού δικαιοδοσίας, στα οποία υπηρετούν
δικαστές ειδικής επετηρίδας, υποψήφιοι δύνανται να
είναι και οι αρχαιότεροι δικαστές της ειδικής επετηρίδας σε αριθμό ίσο με το ένα δεύτερο (1/2) των εξ αυτών
υπηρετούντων. Οι ως άνω περιορισμοί στον αριθμό των
υποψηφίων δεν ισχύουν αν οι υποψήφιοι που προκύπτουν από αυτούς δεν είναι τουλάχιστον δέκα (10). Στις
περιπτώσεις αυτές, εκλόγιμοι είναι οι δέκα (10) αρχαιότεροι δικαστές. Δεν περιλαμβάνονται στους εκλόγιμους
οι δικαστές που κατά τον χρόνο της εκλογής έχουν κριθεί προακτέοι με απόφαση του ανώτατου δικαστικού
συμβουλίου σε βαθμό ανώτερο του απαιτούμενου για
τη θέση του προέδρου ή του μέλους του συμβουλίου.
Κάθε αμφιβολία ή ζήτημα σχετικά με το περιεχόμενο
του καταλόγου ή την εκλογική διαδικασία επιλύεται από
την ολομέλεια πριν από την έναρξη της ψηφοφορίας.
Η εκλογή διενεργείται από τριμελή εφορευτική επιτροπή, που αποτελείται από τον νεότερο πρόεδρο και τους
δύο (2) νεότερους από τους υπηρετούντες δικαστές, με
χωριστά ψηφοδέλτια για τον πρόεδρο και τα μέλη, στα
οποία αναγράφονται με αλφαβητική σειρά τα ονόματα
των εκλόγιμων. Κάθε μέλος της ολομέλειας εκφράζει
την προτίμησή του σε έναν μόνο υποψήφιο πρόεδρο
και μέχρι δύο (2) από τα μέλη, με σταυρό προτίμησης
που τίθεται στο ψηφοδέλτιο δίπλα από το όνομα του
υποψηφίου. Πρόεδρος του συμβουλίου εκλέγεται ο
υποψήφιος που έλαβε τις περισσότερες ψήφους και ο
αμέσως επόμενος σε αριθμό ψήφων εκλέγεται αναπληρωτής του. Τακτικά μέλη του συμβουλίου εκλέγονται οι
δύο (2) πρώτοι κατά σειρά ψήφων και οι δύο επόμενοι
εκλέγονται αναπληρωτές τους. Αν υπάρξει ισοψηφία,
διενεργείται κλήρωση από την εφορευτική επιτροπή.»
5. Στο ένατο εδάφιο της παρ. 5 του άρθρου 17 του
Κώδικα Οργανισμού Δικαστηρίων και Κατάστασης
Δικαστικών Λειτουργών, οι λέξεις «, πρωτοδικείο ή ειρηνοδικείο» αντικαθίστανται από τις λέξεις «ή πρωτοδικείο» και η παρ. 5 διαμορφώνεται ως εξής:
«5. Η θητεία του συμβουλίου είναι διετής. Αρχίζει την
1η Οκτωβρίου του έτους της εκλογής και λήγει, μετά από
την πάροδο δύο (2) ετών, την 30ή Σεπτεμβρίου. Επανεκλογή του ίδιου προσώπου ως προέδρου ή τακτικού μέλους συμβουλίου στον ίδιο βαθμό ιεραρχίας δεν επιτρέ
πεται. Κατ’ εξαίρεση επιτρέπεται η επανεκλογή του ίδιου
προσώπου ως προέδρου ή τακτικού μέλους συμβουλίου
στον ίδιο βαθμό ιεραρχίας σε περίπτωση που η πρώτη
θητεία του δεν υπερέβη το χρονικό διάστημα του ενός
(1) έτους. Ο πρόεδρος δεν επιτρέπεται να μετατεθεί για
οποιονδήποτε λόγο. Σε περίπτωση προαγωγής, παραμένει στη θέση του και ασκεί τα καθήκοντά του έως τη
λήξη της θητείας του. Τα τακτικά μέλη του συμβουλίου
δεν επιτρέπεται να μετατεθούν, εκτός εάν προαχθούν,
οπότε τη θέση τους καταλαμβάνουν οι αναπληρωματικοί
κατά τη σειρά των ψήφων που έλαβαν. Ο πρόεδρος και
τα τακτικά μέλη του συμβουλίου εκπίπτουν από τη θέση
τους, εάν τους επιβληθεί πειθαρχική ποινή βαρύτερη
της επίπληξης. Αν οι ανωτέρω αδυνατούν προσωρινά
να ασκήσουν τα καθήκοντά τους, αναπληρώνονται από
τους αναπληρωτές τους και οι τελευταίοι από τους επόμενους κατά σειρά ψήφων δικαστές και, σε κάθε περίπτωση, από τους αρχαιότερους δικαστές που υπηρετούν
στο οικείο εφετείο ή πρωτοδικείο, για τους οποίους δεν
συντρέχουν τα κωλύματα της παρ. 6. Σε περίπτωση θανάτου, παραίτησης ή με οποιονδήποτε τρόπο εξόδου
από την υπηρεσία του προέδρου, των τακτικών και των
αναπληρωματικών μελών του συμβουλίου, τη θέση τους
καταλαμβάνουν οι αμέσως επόμενοι κατά σειρά ψήφων
δικαστές. Η θητεία των ανωτέρω λήγει μαζί με τη θητεία
των λοιπών μελών. Κατ’ εξαίρεση, αν η απομένουσα θητεία του προέδρου ή τακτικού μέλους υπερβαίνει τους
έξι (6) μήνες, διεξάγεται, για την κενή ή τις κενές θέσεις,
αναπληρωματική εκλογή, για την οποία εφαρμόζεται
αναλόγως η διαδικασία της παρ. 4.»
Άρθρο 74
Εισαγγελείς παράλληλης ή περιφερειακής
έδρας εισαγγελίας - Χρόνος άσκησης
καθηκόντων διεύθυνσης εισαγγελιών Τροποποίηση παρ. 1 και 4 άρθρου 18 Κώδικα
Οργανισμού Δικαστηρίων και Κατάστασης
Δικαστικών Λειτουργών
1. Στην παρ. 1 του άρθρου 18 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της διεύθυνσης των εισαγγελιών, προστίθεται τρίτο εδάφιο και η παρ. 1 διαμορφώνεται ως εξής:
«1. Την εισαγγελία διευθύνει ο εισαγγελέας, ο οποίος
ασκεί τις αρμοδιότητες της παρ. 7 του άρθρου 17. Αν
στην ίδια εισαγγελία υπηρετούν περισσότεροι εισαγγελείς, τη διεύθυνση ασκεί ο αρχαιότερος, εφόσον στο
πρόσωπό του δεν συντρέχουν τα κωλύματα που προβλέπονται στην παρ. 6 του άρθρου 17. Ο διευθύνων την
εισαγγελία του πρωτοδικείου της έδρας ορίζει, με πράξη
του, τον ή τους εισαγγελείς της παράλληλης έδρας, καθώς και τα καθήκοντά τους.»
2. Στην παρ. 4 του άρθρου 18 του Κώδικα Οργανισμού
Δικαστηρίων και Κατάστασης Δικαστικών Λειτουργών,
προστίθεται τρίτο εδάφιο και η παρ. 4 διαμορφώνεται
ως εξής:
«4. Η θέση του διευθύνοντος την εισαγγελία είναι
ασυμβίβαστη με την ιδιότητα του μέλους του Διοικητικού Συμβουλίου δικαστικών ενώσεων. Δεν μπορούν να
είναι υποψήφιοι, όσοι έχουν τα κωλύματα που αναφέρονται στην παρ. 6 του άρθρου 17. Στις εισαγγελίες στις
οποίες δεν εκλέγονται διοικήσεις και υπηρετούν σε αυτές
περισσότεροι του ενός εισαγγελείς, δεν μπορεί να ασκεί
τη διεύθυνση ο εισαγγελέας για τον οποίον συντρέχουν
τα κωλύματα της παρ. 6 του άρθρου 17.»
Άρθρο 75
Κανονισμοί εσωτερικής υπηρεσίας των
δικαστηρίων - Τροποποίηση παρ. 2, 3 και 7
άρθρου 19 Κώδικα Οργανισμού Δικαστηρίων
και Κατάστασης Δικαστικών Λειτουργών
1. Στην παρ. 2 του άρθρου 19 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί των κανονισμών εσωτερικής
υπηρεσίας των δικαστηρίων, η περ. γ’ καταργείται και η
παρ. 2 διαμορφώνεται ως εξής:
«2. Ο κανονισμός καταρτίζεται, συμπληρώνεται, τροποποιείται ή αντικαθίσταται ως εξής:
α. των δικαστηρίων, καθώς και των εισαγγελιών στις
οποίες υπηρετούν πέντε (5) τουλάχιστον εισαγγελικοί
λειτουργοί, από τις ολομέλειες αυτών,
β. των λοιπών εισαγγελιών, από τους εισαγγελικούς
λειτουργούς που υπηρετούν σε αυτές,
γ. [Καταργείται].»
2. Στην παρ. 3 του άρθρου 19 του Κώδικα Οργανισμού
Δικαστηρίων και Κατάστασης Δικαστικών Λειτουργών,
επέρχονται οι ακόλουθες τροποποιήσεις: α) στο μόνο
εδάφιο, οι λέξεις «του δικαστή ή του εισαγγελέα που
διευθύνει το δικαστήριο ή την εισαγγελία, αντίστοιχα»
αντικαθίστανται από τις λέξεις «του τριμελούς συμβουλίου διεύθυνσης του δικαστηρίου ή του διευθύνοντος το
δικαστήριο ή την εισαγγελία», β) προστίθεται δεύτερο
εδάφιο και η παρ. 3 διαμορφώνεται ως εξής:
«3. Μέχρις ότου εκδοθεί και τεθεί σε ισχύ ο κανονισμός,
τα θέματα που αναφέρονται στην παρ. 5 ρυθμίζονται
με πράξη του τριμελούς συμβουλίου διεύθυνσης του
δικαστηρίου ή του διευθύνοντος το δικαστήριο ή την
εισαγγελία. Σε περίπτωση μη έγκρισης του κανονισμού ή
τροποποίησης ή συμπλήρωσης ή αντικατάστασης αυτού
από την ολομέλεια του οικείου ανώτατου δικαστηρίου
κατά την παρ. 7, η πράξη του πρώτου εδαφίου διατηρεί την ισχύ της για τον χρόνο μέχρι τη δημοσίευση της
απόφασης της ολομέλειας.»
3. Στο πρώτο εδάφιο της παρ. 7 του άρθρου 19 του Κώδικα Οργανισμού Δικαστηρίων και Κατάστασης Δικαστικών Λειτουργών, προστίθενται οι λέξεις «προς έγκριση,
υποχρεωτικά, σε ενιαίο κωδικοποιημένο κείμενο» και η
παρ. 7 διαμορφώνεται ως εξής:
«7. Οι κανονισμοί και οι τροποποιήσεις τους υποβάλλονται προς έγκριση, υποχρεωτικά, σε ενιαίο κωδικοποιημένο κείμενο αμέσως στις οικείες ολομέλειες των ανώτατων
δικαστηρίων, οι οποίες έχουν δικαίωμα συμπλήρωσης,
τροποποίησης ή ακύρωσης αυτών, ως προς όλα τα σημεία
και ειδικότερα ως προς τον αριθμό των δικασίμων και των
υποθέσεων που προσδιορίζονται σε κάθε δικάσιμο. Οι
κανονισμοί ισχύουν μόνο μετά την τελική έγκρισή τους
από τις ολομέλειες των ανώτατων δικαστηρίων και, αφού
διαβιβαστούν στον Υπουργό Δικαιοσύνης, δημοσιεύονται
στην Εφημερίδα της Κυβερνήσεως.»
Άρθρο 76
Συνθέσεις ποινικών δικαστηρίων Τροποποίηση παρ. 3, 6 και 8 και προσθήκη
παρ. 13 στο άρθρο 20 του Κώδικα Οργανισμού
Δικαστηρίων και Κατάστασης Δικαστικών
Λειτουργών
1. Στην παρ. 3 του άρθρου 20 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της κλήρωσης των συνθέσεων των ποινικών δικαστηρίων, επέρχονται οι ακόλουθες
τροποποιήσεις:
α) στην υποπερ. αβ) της περ. α), προστίθενται οι λέξεις
«της γενικής επετηρίδας της περ. δ) του άρθρου 3 του
ν. 5108/2024 (Α’ 65)»,
β) στην υποπερ. αδ) της περ. α),
βα) η λέξη «πρωτοδικών» αντικαθίσταται από τη λέξη
«πρωτοδικείου», και
ββ) προστίθενται οι λέξεις «και μονομελών»,
γ) στην υποπερ. βα) της περ. β), προστίθενται οι λέξεις
«και μονομελών»,
δ) στην υποπερ. γα) της περ. γ),
δα) η λέξη «πενταμελών» αντικαθίσταται από τη λέξη
«τριμελών» και
δβ) προστίθενται οι λέξεις «της υποπερ. i) της περ. δ)
της παρ. 1 του άρθρου 7 και της περ. 8 του άρθρου 111
του Κώδικα Ποινικής Δικονομίας (ν. 4620/2019, Α’ 96)»,
ε) στην υποπερ. γβ) της περ. γ), οι λέξεις «των τριμελών και μονομελών εφετείων» αντικαθίστανται από τις
λέξεις «των τριμελών εφετείων των υποπερ. ii) και iii)
της περ. δ) της παρ. 1 του άρθρου 7 και των περ. 1 έως
7 του άρθρου 111 του Κώδικα Ποινικής Δικονομίας και
των μονομελών εφετείων»,
στ) στην υποπερ. γγ) της περ. γ), οι λέξεις «, των πενταμελών και τριμελών εφετείων» αντικαθίστανται από τις
λέξεις «και των τριμελών εφετείων»,
ζ) στην υποπερ. δα) της περ. δ),
ζα) οι λέξεις «, των πενταμελών» αντικαθίστανται από
τη λέξη «εφετείων,» και
ζβ) προστίθενται οι λέξεις «της υποπερ. i) της περ. δ)
της παρ. 1 του άρθρου 7 και της περ. 8 του άρθρου 111
του Κώδικα Ποινικής Δικονομίας» και η παρ. 3 διαμορφώνεται ως εξής:
«3. Ο δικαστής ή ο πρόεδρος του συμβουλίου που
διευθύνει το δικαστήριο και ο εισαγγελέας που διευθύνει την εισαγγελία, καταρτίζουν πίνακες, οι οποίοι περιλαμβάνουν κατ’ αρχαιότητα και με αριθμητική σειρά
τα ονόματα:
α) Στο πρωτοδικείο:
αα) όλων των προέδρων πρωτοδικών, από τους
οποίους κληρώνονται οι πρόεδροι των μικτών ορκωτών δικαστηρίων και ανάλογος προς τις υπηρεσιακές
ανάγκες αριθμός προέδρων των τριμελών πλημμελειοδικείων,
αβ) των αρχαιότερων πρωτοδικών της γενικής επετηρίδας της περ. δ) του άρθρου 3 του ν. 5108/2024 (Α’ 65),
από τους οποίους κληρώνονται οι πρόεδροι των υπόλοιπων τριμελών πλημμελειοδικείων,
αγ) όλων των υπόλοιπων πρωτοδικών, από τους οποίους κληρώνονται τα μέλη των μικτών ορκωτών δικαστηρίων, των τριμελών πλημμελειοδικείων και οι δικαστές
των μονομελών πλημμελειοδικείων,
αδ) των παρέδρων πρωτοδικείου, από τους οποίους
κληρώνονται τα μέλη των συνθέσεων των τριμελών και
μονομελών πλημμελειοδικείων.
β) Στην εισαγγελία πρωτοδικών:
βα) όλων των εισαγγελέων πρωτοδικών, από τους
οποίους κληρώνονται οι εισαγγελείς των μικτών ορκωτών δικαστηρίων και ανάλογος προς τις υπηρεσιακές
ανάγκες αριθμός εισαγγελέων των τριμελών και μονομελών πλημμελειοδικείων,
ββ) όλων των αντεισαγγελέων πρωτοδικών, από τους
οποίους κληρώνονται οι εισαγγελείς των μονομελών και
των υπόλοιπων τριμελών πλημμελειοδικείων,
βγ) των παρέδρων εισαγγελίας, από τους οποίους
κληρώνονται οι εισαγγελείς των μονομελών πλημμελειοδικείων και, εφόσον επιβάλλεται από τις υπηρεσιακές ανάγκες, ανάλογος αριθμός ως εισαγγελέων των
τριμελών πλημμελειοδικείων.
γ) Στο εφετείο:
γα) των αρχαιότερων προέδρων εφετών μέχρι τον
αναγκαίο αριθμό, ανάλογα με τις ανάγκες του δικαστηρίου, από τους οποίους κληρώνονται οι πρόεδροι των
μικτών ορκωτών εφετείων και των τριμελών εφετείων
της υποπερ. i) της περ. δ) της παρ. 1 του άρθρου 7 και της
περ. 8 του άρθρου 111 του Κώδικα Ποινικής Δικονομίας
(ν. 4620/2019, A’ 96),
γβ) των νεότερων προέδρων εφετών και των αρχαιότερων εφετών, μέχρι τον αναγκαίο αριθμό, ανάλογα με τις
ανάγκες του δικαστηρίου, από τους οποίους κληρώνονται οι πρόεδροι των τριμελών εφετείων των υποπερ. ii)
και iii) της περ. δ) της παρ. 1 του άρθρου 7 και των περ. 1
έως 7 του άρθρου 111 του Κώδικα Ποινικής Δικονομίας
και των μονομελών εφετείων,
γγ) όλων των υπόλοιπων εφετών, από τους οποίους
κληρώνονται τα μέλη των μικτών ορκωτών εφετείων
και των τριμελών εφετείων.
δ) Στην εισαγγελία εφετών:
δα) όλων των εισαγγελέων, από τους οποίους κληρώνονται οι εισαγγελείς των μικτών ορκωτών εφετείων, και
ανάλογος προς τις υπηρεσιακές ανάγκες αριθμός εισαγγελέων των τριμελών εφετείων της υποπερ. i) της περ. δ)
της παρ. 1 του άρθρου 7 και της περ. 8 του άρθρου 111
του Κώδικα Ποινικής Δικονομίας,
δβ) όλων των αντεισαγγελέων, από τους οποίους κληρώνονται οι εισαγγελείς των υπόλοιπων τριμελών και
των μονομελών εφετείων.»
2. Στην παρ. 6 του άρθρου 20 του Κώδικα Οργανισμού
Δικαστηρίων και Κατάστασης Δικαστικών Λειτουργών,
οι λέξεις «του δικαστή ή του προέδρου του συμβουλίου, που διευθύνει» αντικαθίστανται από τις λέξεις «του
προέδρου του τριμελούς συμβουλίου διεύθυνσης ή του
διευθύνοντος» και η παρ. 6 διαμορφώνεται ως εξής:
«6. Ο κανονισμός του δικαστηρίου και, αν δεν υπάρχει, η πράξη του προέδρου του τριμελούς συμβουλίου
διεύθυνσης ή του διευθύνοντος το δικαστήριο, ρυθμίζει
τις λοιπές λεπτομέρειες της διαδικασίας της κλήρωσης.»
3. Στο δεύτερο εδάφιο της περ. α’ του δεύτερου εδαφίου της παρ. 8 του άρθρου 20 του Κώδικα Οργανισμού
Δικαστηρίων και Κατάστασης Δικαστικών Λειτουργών,
προστίθεται η λέξη «διεύθυνσης» και η παρ. 8 διαμορφώνεται ως εξής:
«8. Απαγορεύεται να προσδιοριστεί ή να αναβληθεί
υπόθεση σε δικάσιμο για την οποία έχει γίνει η κλήρωση
της σύνθεσης του δικαστηρίου. Κατ’ εξαίρεση επιτρέπονται:
α. ο προσδιορισμός αν: αα) συμπληρώνεται ο χρόνος
της παραγραφής του εγκλήματος, οπότε ο αρμόδιος εισαγγελέας εκδίδει αιτιολογημένη πράξη, που παραμένει
στη δικογραφία, αβ) ο κατηγορούμενος κρατείται και
συμπληρώνεται το ανώτατο όριο της προσωρινής του
κράτησης, αγ) πρόκειται για υποθέσεις της παρ. 2 του
άρθρου 31, αδ) ο νόμος ορίζει προθεσμία προσδιορισμού. Με πράξη του τριμελούς συμβουλίου διεύθυνσης
ή του δικαστή που διευθύνει το δικαστήριο μπορεί i) να
εφαρμοστεί η ανωτέρω ρύθμιση αναλόγως και σε άλλα
ποινικά δικαστήρια, ii) να αποφασίζεται η διεξαγωγή συμπληρωματικής κλήρωσης προεδρευόντων και αναπληρωτών προεδρευόντων όποτε αυτό κρίνεται αναγκαίο.
β. η αναβολή αν: βα) ο νόμος ορίζει προθεσμία αναβολής, ββ) συντρέχει λόγος αναβολής σε σύντομη ρητή
δικάσιμο, που αιτιολογείται ειδικά στην απόφαση.»
4. Στο άρθρο 20 του Κώδικα Οργανισμού Δικαστηρίων
και Κατάστασης Δικαστικών Λειτουργών, προστίθεται
παρ. 13 ως εξής:
«13. α. Στο ποινικό τμήμα του Πρωτοδικείου Αθηνών,
όπως αυτό ορίζεται στην περ. ε) της παρ. 1 του άρθρου 6
του ν. 5108/2024 (Α’ 65), υπηρετούν πρόεδροι πρωτοδικών και πρωτοδίκες με αποκλειστική απασχόληση,
για θητεία δύο (2) συνεχομένων δικαστικών ετών ανά
βαθμό, η οποία δύναται να παραταθεί για άλλο ένα (1)
δικαστικό έτος με αίτηση του ενδιαφερομένου δικαστή
και απόφαση του τριμελούς συμβουλίου διεύθυνσης
του πρωτοδικείου. Δυνατότητα νέας θητείας στο Ποινικό Τμήμα παρέχεται μόνο μετά την πάροδο δύο (2)
δικαστικών ετών. Σε περίπτωση έκτακτων υπηρεσιακών
αναγκών, το τριμελές συμβούλιο διεύθυνσης δύναται να
μετακινεί στο ποινικό τμήμα δικαστές, οι οποίοι υπηρετούν σε άλλα τμήματα του πρωτοδικείου, προκειμένου
να απασχοληθούν κατ’ αποκλειστικότητα σε αυτό. Μετά
από την άρση των έκτακτων υπηρεσιακών αναγκών, οι
ανωτέρω δικαστές επιστρέφουν στα τμήματα, στα οποία
προηγουμένως υπηρετούσαν, χωρίς ο χρόνος υπηρεσίας
τους στο ποινικό τμήμα να λογίζεται ως χρόνος θητείας
σε αυτό. Για τη δυνατότητα συμμετοχής παρέδρων πρωτοδικείου και υπηρετούντων κατά τον χρόνο έναρξης
ισχύος του ν. 5108/2024 δικαστών ειδικής επετηρίδας
στις συνθέσεις των τριμελών και μονομελών πλημμελειοδικείων και των δικαστικών συμβουλίων εξακολουθούν
να ισχύουν οι ειδικές προβλέψεις του νόμου αυτού και
του παρόντος Κώδικα.
β. Στο ποινικό τμήμα του Πρωτοδικείου Αθηνών ανήκουν και οι ανακριτές, οι ανακριτές των ν. 4022/2011
(Α’ 219), 4198/2013 (Α’ 215) και 4139/2013 (Α’ 74), οι
ανακριτές διεθνών δικαστικών συνδρομών, οι ανακριτές
ανηλίκων, οι δικαστές ανηλίκων και οι προανακριτές του
άρθρου 30Α του παρόντος. Η υπηρεσία των ανακριτών,
δικαστών ανηλίκων και προανακριτών του πρώτου εδαφίου δεν λογίζεται ως χρόνος θητείας στο ποινικό τμήμα
κατά τα οριζόμενα στην περ. α’ της παρούσας.»
Άρθρο 77
Συνθέσεις εκδίκασης ασφαλιστικών μέτρων Τροποποίηση παρ. 1 άρθρου 21 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στην παρ. 1 του άρθρου 21 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της κλήρωσης των συνθέσεων σε υποθέσεις ασφαλιστικών μέτρων, προστίθεται
δεύτερο εδάφιο και η παρ. 1 διαμορφώνεται ως εξής:
«1. Σε όσα πρωτοδικεία προβλέπεται οργανικός αριθμός δέκα (10) τουλάχιστον δικαστών, οι συνθέσεις για
την εκδίκαση των υποθέσεων ασφαλιστικών μέτρων
(άρθρα 683 και 684 του Κώδικα Πολιτικής Δικονομίας,
π.δ. 503/1985, Α’ 182) καταρτίζονται με κλήρωση. Ο αριθμός των υπηρετούντων δικαστών γενικής και ειδικής
επετηρίδας στο πρωτοδικείο της έδρας, της παράλληλης
έδρας και της περιφερειακής έδρας λογίζεται ενιαίος.»
Άρθρο 78
Δικαστικά καταστήματα, λειτουργία και
συνεδριάσεις των δικαστηρίων - Τροποποίηση
παρ. 2, 4, 5 και 9 και προσθήκη παρ. 4Α
στο άρθρο 22 του Κώδικα Οργανισμού
Δικαστηρίων και Κατάστασης Δικαστικών
Λειτουργών
1. Η παρ. 2 του άρθρου 22 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί του δικαστικού καταστήματος, της λειτουργίας και των συνεδριάσεων των δικαστηρίων, επέρχονται οι ακόλουθες τροποποιήσεις:
α) τα εδάφια πρώτο και τέταρτο αντικαθίστανται,
β) στο έβδομο εδάφιο, προστίθενται οι λέξεις «ή του
Εισαγγελέα του Αρείου Πάγου, ή του Γενικού Επίτροπου
της Επικρατείας των Τακτικών Διοικητικών Δικαστηρίων
ή κατόπιν ενημέρωσής τους,» και η παρ. 2 διαμορφώνεται ως εξής:
«2. Αν, για λόγους ανωτέρας βίας, καθίσταται αδύνατη
η ομαλή λειτουργία ενός δικαστηρίου ή μίας εισαγγελίας,
ο πρόεδρος του τριμελούς συμβουλίου διεύθυνσης ή ο
δικαστικός λειτουργός που διευθύνει το δικαστήριο ή την
εισαγγελία, σταθμίζοντας τη σοβαρότητα της κατάστασης, αποφασίζει, με τη σύμφωνη γνώμη του προέδρου
του Ανώτατου Δικαστηρίου ή του Εισαγγελέα του Αρείου
Πάγου, αντίστοιχα, την αναστολή μέρους ή του συνόλου
των εργασιών του δικαστηρίου ή της εισαγγελίας, για τον
απολύτως αναγκαίο χρόνο μέχρι να εκλείψουν οι λόγοι
αυτοί. Η απόφαση γνωστοποιείται στους δικηγορικούς
συλλόγους της περιφέρειας του δικαστηρίου και αναρτάται στην είσοδο του δικαστικού καταστήματος και στην
ιστοσελίδα του δικαστηρίου, εφόσον υπάρχει. Με όμοια
απόφαση ρυθμίζονται τα δικονομικά και λοιπά ζητήματα που προκύπτουν από την αναστολή λειτουργίας του
δικαστηρίου. Αν για τους ίδιους λόγους ανωτέρας βίας
καθίσταται αδύνατη η ομαλή λειτουργία περισσότερων
δικαστηρίων ή εισαγγελιών της αυτής περιφέρειας, ο
πρόεδρος του τριμελούς συμβουλίου διεύθυνσης του
εφετείου ή ο δικαστικός λειτουργός που διευθύνει το
εφετείο ή το διοικητικό εφετείο ή ο διευθύνων την εισαγγελία εφετών, με τη σύμφωνη γνώμη του προέδρου του
Αρείου Πάγου ή του Εισαγγελέα του Αρείου Πάγου ή του
Γενικού Επίτροπου της Επικρατείας των Τακτικών Διοικητικών Δικαστηρίων, αντίστοιχα, κατόπιν ενημέρωσης του
Υπουργού Δικαιοσύνης, σταθμίζοντας τη σοβαρότητα
της κατάστασης, αποφασίζει την αναστολή μέρους ή του
συνόλου των εργασιών όλων των δικαστηρίων και των
εισαγγελιών της περιφέρειας για τον απολύτως αναγκαίο
χρόνο μέχρι να εκλείψουν οι λόγοι αυτοί. Η απόφαση
δημοσιεύεται στην Εφημερίδα της Κυβερνήσεως και
αναρτάται στην είσοδο των δικαστικών καταστημάτων
της περιφέρειας και στις ιστοσελίδες των δικαστηρίων,
εφόσον υπάρχουν. Με όμοια απόφαση ρυθμίζονται τα
δικονομικά και λοιπά ζητήματα που προκύπτουν από την
αναστολή λειτουργίας των δικαστηρίων της περιφέρειας.
Αν για τους ίδιους λόγους ανωτέρας βίας καθίσταται αδύνατη η ομαλή λειτουργία περισσότερων δικαστηρίων ή
εισαγγελιών της χώρας, ο Υπουργός Δικαιοσύνης, μετά
από αίτημα ενός εκ των τριών προέδρων των ανώτατων δικαστηρίων ή του Εισαγγελέα του Αρείου Πάγου
ή του Γενικού Επιτρόπουτης Επικρατείας των Τακτικών
Διοικητικών Δικαστηρίων ή κατόπιν ενημέρωσής τους,
δύναται να αποφασίσει την αναστολή μέρους ή του συνόλου των εργασιών όλων των δικαστηρίων και εισαγγελιών της χώρας για τον απολύτως αναγκαίο χρόνο μέχρι
να εκλείψουν οι λόγοι αυτοί. Η απόφαση δημοσιεύεται
στην Εφημερίδα της Κυβερνήσεως και αναρτάται στην
είσοδο των δικαστικών καταστημάτων της χώρας και
στις ιστοσελίδες των δικαστηρίων, εφόσον υπάρχουν.
Με όμοια απόφαση ρυθμίζονται τα δικονομικά και λοιπά
ζητήματα που προκύπτουν από την αναστολή λειτουργίας των δικαστηρίων της χώρας.»
2. Στην παρ. 4 του άρθρου 22 του Κώδικα Οργανισμού
Δικαστηρίων και Κατάστασης Δικαστικών Λειτουργών
επέρχονται οι ακόλουθες τροποποιήσεις: α) το τρίτο
εδάφιο αντικαθίσταται, β) προστίθεται τέταρτο εδάφιο
και η παρ. 4 διαμορφώνεται ως εξής:
«4. Αν για οποιονδήποτε λόγο η συνεδρίαση του δικαστηρίου στην αίθουσα που έχει οριστεί είναι αδύνατη,
ο δικαστής που διευθύνει το δικαστήριο ή ο πρόεδρος
του τριμελούς συμβουλίου διεύθυνσης ορίζει, αν αυτό
είναι δυνατόν, άλλη αίθουσα συνεδριάσεων του ίδιου
καταστήματος, με πράξη του, που γνωστοποιείται με τον
προσφορότερο τρόπο πριν από την έναρξη της συνεδρίασης. Η συνέχιση της συνεδρίασης μπορεί να γίνει και σε
άλλη αίθουσα που ορίζει ο δικαστής που διευθύνει τη
συνεδρίαση και την ανακοινώνει από την έδρα.
Αν υπάρχει προσωρινή αντικειμενική αδυναμία πραγματοποίησης των συνεδριάσεων του δικαστηρίου, ορίζεται, ύστερα από αίτηση του δικαστή που το διευθύνει,
από τον Πρόεδρο Εφετών της οικείας εφετειακής περιφέρειας η αίθουσα άλλου δικαστηρίου για την πραγματοποίηση των συνεδριάσεων, ο οποίος ενημερώνει σχετικά τον Πρόεδρο του οικείου ανώτατου δικαστηρίου. Η
απόφαση αυτή του Προέδρου Εφετών γνωστοποιείται
στους δικηγορικούς συλλόγους της οικείας εφετειακής
περιφέρειας του δικαστηρίου και στην ολομέλεια των
δικηγορικών συλλόγων της χώρας και αναρτάται στην
είσοδο των δικαστικών καταστημάτων της οικείας εφετειακής περιφέρειας και στις ιστοσελίδες των δικαστηρίων, εφόσον υπάρχουν.»
3. Στο άρθρο 22 του Κώδικα Οργανισμού Δικαστηρίων
και Κατάστασης Δικαστικών Λειτουργών, προστίθεται
παρ. 4Α ως εξής:
«4Α. Σε περίπτωση παραπομπής προς εκδίκαση υποθέσεων με μεγάλο αριθμό διαδίκων ή υποθέσεων που
αφορούν στην οργανωμένη εγκληματικότητα ή έχουν
σοβαρό κοινωνικό αντίκτυπο, ο διευθύνων την αρμόδια εισαγγελία ή ο πρόεδρος του τριμελούς συμβουλίου διεύθυνσης ή ο διευθύνων το δικαστήριο που είναι
αρμόδιο για την εκδίκαση, ενημερώνουν σχετικά με την
επικείμενη διεξαγωγή της δίκης και τις απαιτήσεις της
τον Εισαγγελέα του Αρείου Πάγου.»
4. Στην παρ. 5 του άρθρου 22 του Κώδικα Οργανισμού
Δικαστηρίων και Κατάστασης Δικαστικών Λειτουργών,
επέρχονται οι ακόλουθες τροποποιήσεις: α) στο πρώτο
εδάφιο προστίθενται οι λέξεις «, λαμβανομένου κάθε
πρόσφορου μέτρου για την πρόσβαση πολιτών με κινητικά προβλήματα», β) στο δεύτερο εδάφιο οι λέξεις
«Υπουργός Δικαιοσύνης» αντικαθίστανται από τις λέξεις
«Πρόεδρος Εφετών της οικείας εφετειακής περιφέρειας»
και η παρ. 5 διαμορφώνεται ως εξής:
«5. Στην αίθουσα συνεδριάσεων υπάρχουν ιδιαίτερη
έδρα για το δικαστήριο, ειδικά έδρανα για τους δικηγόρους και χωριστές θέσεις για τους διαδίκους, τους κατηγορουμένους, τους μάρτυρες και τους ακροατές, λαμβανομένου κάθε πρόσφορου μέτρου για την πρόσβαση
πολιτών με κινητικά προβλήματα. Τη διαρρύθμιση των
αιθουσών, όπου συνεδριάζουν τα δικαστήρια, καθορίζει
ειδικότερα με απόφασή του ο Πρόεδρος Εφετών της
οικείας εφετειακής περιφέρειας.»
5. Στο πρώτο εδάφιο της παρ. 9 του άρθρου 22 του
Κώδικα Οργανισμού Δικαστηρίων και Κατάστασης Δικαστικών Λειτουργών, προστίθενται οι λέξεις «Με την
επιφύλαξη του άρθρου 12 του ν. 5108/2024 (Α’ 65),» και
η παρ. 9 διαμορφώνεται ως εξής:
«9. Με την επιφύλαξη του άρθρου 12 του ν. 5108/2024
(Α’ 65), ο Υπουργός Δικαιοσύνης καθορίζει, με απόφασή
του, τα όργανα διοίκησης και διαχείρισης των δικαστικών
μεγάρων, τα οποία, κατά περίπτωση, επιμελούνται της κατάρτισης του κανονισμού λειτουργίας τους, σύμφωνα με τις
συγκεκριμένες ανάγκες των υπηρεσιών που στεγάζονται
στο κτίριο αυτό. Αντίγραφο του κανονισμού κοινοποιείται
στον Υπουργό Δικαιοσύνης, ο οποίος εντός ενός (1) μηνός
μπορεί να τον αναπέμψει για τροποποίηση ή διόρθωση.»
Άρθρο 79
Εποπτεία του Υπουργείου Δικαιοσύνης
επί εισαγγελιών - Τροποποίηση παρ. 4
άρθρου 23 Κώδικα Οργανισμού Δικαστηρίων
και Κατάστασης Δικαστικών Λειτουργών
Στην παρ. 4 του άρθρου 23 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της εποπτείας του Υπουργείου Δικαιοσύνης, οι λέξεις «η έκδοση γενικών ενημερωτικών οδηγιών προς τις εισαγγελίες» αντικαθίστανται από
τις λέξεις «η ενημέρωση των εισαγγελιών» και η παρ. 4
διαμορφώνεται ως εξής:
«4. Στην εποπτεία του Υπουργείου Δικαιοσύνης ανήκει και η ενημέρωση των εισαγγελιών σε σχέση με την
εφαρμογή των νομικών μέσων που θεσπίζονται στο
πλαίσιο του Συμβουλίου της Ευρωπαϊκής Ένωσης και
αφορούν στη δικαστική συνεργασία των κρατών μελών
στους τομείς της πρόληψης και καταπολέμησης του οργανωμένου εγκλήματος, της εμπορίας και διακίνησης
ναρκωτικών, της διεθνούς τρομοκρατίας, της σύστασης
συμμοριών και εγκληματικών οργανώσεων για τη διάπραξη ανθρωποκτονιών, της εμπορίας ανθρώπων και
των εγκλημάτων κατά παιδιών, της νομιμοποίησης εσόδων από παράνομες δραστηριότητες, των εγκλημάτων
με χρήση μέσων υψηλής τεχνολογίας και του διεθνούς
οικονομικού εγκλήματος.»
ΚΕΦΑΛΑΙΟ ΣΤ’
ΠΟΛΙΤΙΚΑ ΚΑΙ ΠΟΙΝΙΚΑ ΔΙΚΑΣΤΗΡΙΑ ΤΡΟΠΟΠΟΙΗΣΗ ΚΕΦΑΛΑΙΟΥ Ζ’ ΤΜΗΜΑΤΟΣ
ΠΡΩΤΟΥ ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ
ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 80
Ορισμός Ανακριτών και Δικαστών Ανηλίκων
από τη Γενική Επετηρίδα - Τροποποίηση παρ. 1,
2, 3, 5 και 6 άρθρου 30 Κώδικα Οργανισμού
Δικαστηρίων και Κατάστασης Δικαστικών
Λειτουργών
1. Στην παρ. 1 του άρθρου 30 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί των ανακριτών και των δικαστών ανηλίκων, επέρχονται οι ακόλουθες τροποποιήσεις:
α) στο πρώτο εδάφιο
αα) προστίθενται οι λέξεις «της γενικής επετηρίδας
της περ. δ) του άρθρου 3 του ν. 5108/2024 (Α’ 65)» και
αβ) η λέξη «συμβουλίου» αντικαθίσταται από τις λέξεις
«τριμελούς συμβουλίου διεύθυνσης του δικαστηρίου»,
β) στο δεύτερο εδάφιο, οι λέξεις «ο ανακριτής και ο
δικαστής ανηλίκων του εφετείου» αντικαθίστανται από
τις λέξεις «ο ανακριτής ανηλίκων και ο εισαγγελέας ανηλίκων του πλημμελειοδικείου και του εφετείου, για θητεία δύο (2) ετών»,
γ) προστίθεται νέο, τρίτο, εδάφιο,
δ) στο τέταρτο εδάφιο, προστίθενται οι λέξεις «της
γενικής επετηρίδας της περ.  δ) του άρθρου  3 του
ν. 5108/2024»,
ε) στο πέμπτο εδάφιο, προστίθενται οι λέξεις «της
γενικής επετηρίδας της περ.  δ) του άρθρου  3 του
ν. 5108/2024» και η παρ. 1 διαμορφώνεται ως εξής:
«1. Ανακριτές στα πλημμελειοδικεία ορίζονται για μια
τριετία πρόεδροι πρωτοδικών ή πρωτοδίκες της γενικής
επετηρίδας της περ. δ) του άρθρου 3 του ν. 5108/2024
(Α’ 65) με προεδρικό διάταγμα, που εκδίδεται ύστερα
από πρόταση του οικείου τριμελούς συμβουλίου διεύθυνσης του δικαστηρίου ή του δικαστή που διευθύνει το
δικαστήριο και γνώμη του οικείου εισαγγελέα εφετών.
Με την ίδια διαδικασία ορίζονται ο ανακριτής ανηλίκων
και ο εισαγγελέας ανηλίκων του πλημμελειοδικείου και
του εφετείου για θητεία δύο (2) ετών. Για την ανάθεση
καθηκόντων ανακριτή συνεκτιμώνται η κατοχή μεταπτυχιακού τίτλου ή διδακτορικού διπλώματος στο ποινικό
δίκαιο και η αποδεδειγμένα πολύ καλή γνώση μίας (1)
τουλάχιστον ξένης γλώσσας και ιδίως της αγγλικής. Ειδικά
στα Πρωτοδικεία Αθηνών, Θεσσαλονίκης και Πειραιώς
ως ανακριτές ορίζονται για μία τριετία πρόεδροι πρωτοδικών ή πρωτοδίκες της γενικής επετηρίδας της περ. δ)
του άρθρου 3 του ν. 5108/2024 με πενταετή τουλάχιστον
υπηρεσία, στην οποία συνυπολογίζεται και η υπηρεσία
αυτών ως παρέδρων πρωτοδικείου και, σε περίπτωση
που δεν υπηρετούν πρωτοδίκες με την πιο πάνω υπηρεσία ή αυτοί που υπηρετούν δεν επαρκούν, ορίζονται ως
ανακριτές οι κατά τον διορισμό αρχαιότεροι. Στα λοιπά
δικαστήρια πλημμελειοδικών οι ανακριτές ορίζονται μεταξύ των προέδρων πρωτοδικών και των αρχαιότερων
πρωτοδικών της γενικής επετηρίδας της περ. δ) του άρθρου 3 του ν. 5108/2024, εφόσον δεν έχουν ασκήσει στο
παρελθόν καθήκοντα ανακριτή στο ίδιο δικαστήριο ή σε
άλλο και η υπηρεσία τους είναι συνεχόμενη.»
2. Στην παρ. 2 του άρθρου 30 του Κώδικα Οργανισμού
Δικαστηρίων και Κατάστασης Δικαστικών Λειτουργών,
επέρχονται οι ακόλουθες τροποποιήσεις:
α) οι λέξεις «το συμβούλιο και ο δικαστής» αντικαθίστανται από τις λέξεις «το τριμελές συμβούλιο διεύθυνσης ή ο δικαστής»,
β) προστίθενται οι λέξεις «της γενικής επετηρίδας της
περ. δ) του άρθρου 3 του ν. 5108/2024» και η παρ. 2 διαμορφώνεται ως εξής:
«2. Σε υποθέσεις επείγουσες ή που απαιτούν ιδιαίτερη
ή μακρόχρονη έρευνα, το τριμελές συμβούλιο διεύθυνσης ή ο δικαστής που διευθύνει το δικαστήριο μπορούν,
με σύμφωνη γνώμη του εισαγγελέα εφετών, να ορίσουν
επίκουρο ανακριτή έναν πρόεδρο πρωτοδικών ή περισσότερους πρωτοδίκες της γενικής επετηρίδας της περ. δ)
του άρθρου 3 του ν.5108/2024, εφόσον το ζητήσει ο
ανακριτής.»
3. Στην παρ. 3 του άρθρου 30 του Κώδικα Οργανισμού
Δικαστηρίων και Κατάστασης Δικαστικών Λειτουργών
επέρχονται οι ακόλουθες τροποποιήσεις:
α) στο πρώτο εδάφιο,
αα) οι λέξεις «ο δικαστής ή το συμβούλιο» αντικαθίστανται από τις λέξεις «το τριμελές συμβούλιο διεύθυνσης
ή ο δικαστής» και
αβ) προστίθενται οι λέξεις «της γενικής επετηρίδας της
περ. δ) του άρθρου 3 του ν.5108/2024»,
β) προστίθενται εδάφια, δεύτερο, τρίτο, τέταρτο και
πέμπτο, και η παρ. 3 διαμορφώνεται ως εξής:
«3. Αν δεν υπάρχει, απουσιάζει ή κωλύεται ή έπαψε να
υπηρετεί ο ανακριτής και δεν μπορεί άλλος ανακριτής
να τον αναπληρώσει, το τριμελές συμβούλιο διεύθυνσης
ή ο δικαστής που διευθύνει το πρωτοδικείο ορίζει ως
ανακριτή έναν (1) πρόεδρο πρωτοδικών ή πρωτοδίκη
της γενικής επετηρίδας της περ. δ) του άρθρου 3 του
ν. 5108/2024 για διάστημα που δεν μπορεί να υπερβεί
τους έξι (6) μήνες. Ο αριθμός των ανακριτών που υπηρετεί σε κάθε Πρωτοδικείο, προσδιορίζεται ανάλογα με
τις υπηρεσιακές ανάγκες, από την ολομέλεια του οικείου
δικαστηρίου. Στα Πρωτοδικεία Αθηνών, Πειραιώς και
Θεσσαλονίκης, δύνανται να δημιουργούνται κατά περίπτωση, με απόφαση του τριμελούς συμβουλίου διεύθυνσης του πρωτοδικείου της έδρας, Ανακριτικά Τμήματα
Διεθνούς Δικαστικής Συνδρομής και Ευρωπαϊκής Εντολής Έρευνας, προς διεκπεραίωση των υποβαλλομένων
εισαγγελικών παραγγελιών, με αντικείμενο την εκτέλεση
αιτημάτων δικαστικής συνδρομής και ευρωπαϊκών εντολών έρευνας. Ο ως άνω Ανακριτής Διεθνούς Δικαστικής
Συνδρομής και Ευρωπαϊκής Εντολής Έρευνας, επιλέγεται, με απόφαση του τριμελούς συμβουλίου διεύθυνσης
του πρωτοδικείου, μεταξύ των δικαστών της παρ. 1 που
υπηρετούν σε αυτό και μπορεί σύμφωνα με τις υπηρεσιακές ανάγκες να τυγχάνει αποκλειστικής απασχόλησης.
Για τη γραμματειακή υποστήριξη του Ανακριτή Διεθνούς
Δικαστικής Συνδρομής και Ευρωπαϊκών Εντολών Έρευνας, συγκροτείται Γραφείο Διεθνών Δικαστικών Συνδρομών, το οποίο στελεχώνεται από δικαστικούς υπαλλήλους, με σχετική εμπειρία και γνώση ξένων γλωσσών.»
4. Στο πρώτο εδάφιο της παρ. 5 του άρθρου 30 του
Κώδικα Οργανισμού Δικαστηρίων και Κατάστασης Δικαστικών Λειτουργών, επέρχονται οι ακόλουθες τροποποιήσεις:
α) προστίθενται οι λέξεις «της γενικής επετηρίδας της
περ. δ) του άρθρου 3 του ν. 5108/2024»,
β) η λέξη «συμβουλίου» αντικαθίσταται από τις λέξεις
«τριμελούς συμβουλίου διεύθυνσης του δικαστηρίου»
και η παρ. 5 διαμορφώνεται ως εξής:
«5. Δικαστές ανηλίκων στα πλημμελειοδικεία ορίζονται
για δύο (2) έτη ένας ή περισσότεροι πρόεδροι πρωτοδικών ή πρωτοδίκες της γενικής επετηρίδας της περ. δ)
του άρθρου 3 του ν. 5108/2024 με προεδρικό διάταγμα,
που εκδίδεται ύστερα από γνώμη του τριμελούς συμβουλίου διεύθυνσης του δικαστηρίου ή του δικαστή που
διευθύνει το δικαστήριο. Με την ίδια διαδικασία ορίζεται
ο δικαστής ανηλίκων του Εφετείου. Σε όσα δικαστήρια
υπηρετούν περισσότεροι από είκοσι (20) δικαστές, οι
δικαστές ανηλίκων ορίζονται με προεδρικό διάταγμα
που εκδίδεται μετά από απόφαση της ολομέλειας του
δικαστηρίου. Για τον ορισμό στη θέση του δικαστή και
του εισαγγελέα ανηλίκων αξιολογείται η προηγούμενη
συμμετοχή σε ειδικό πρόγραμμα επιμόρφωσης που οργανώνει η Εθνική Σχολή Δικαστικών Λειτουργών (ΕΣΔι)
ή η κατοχή διδακτορικού διπλώματος ή μεταπτυχιακού
τίτλου στο ειδικό αντικείμενο.»
5. Στο τρίτο εδάφιο της παρ. 6 του άρθρου 30 του
Κώδικα Οργανισμού Δικαστηρίων και Κατάστασης Δικαστικών Λειτουργών, επέρχονται οι ακόλουθες τροποποιήσεις:
α) το τρίτο εδάφιο αντικαθίσταται,
β) προστίθεται τέταρτο εδάφιο και η παρ. 6 διαμορφώνεται ως εξής:
«6. Ο ανακριτής και ο δικαστής ανηλίκων ασκούν τα καθήκοντά τους και μετά τη συμπλήρωση του χρόνου για
τον οποίο ορίστηκαν, μέχρι την αντικατάστασή τους ή την
ανανέωση της θητείας τους. Πριν από την πάροδο του
παραπάνω χρονικού διαστήματος, απαλλάσσονται από
τα καθήκοντά τους με τη διαδικασία της παρ. 1 ή κατά
περίπτωση της παρ. 5, αν συντρέχει σπουδαίος λόγος. Η
θητεία του ανακριτή και του εισαγγελέα ανηλίκων μπορεί να ανανεώνεται με αίτηση αυτού και με απόφαση του
ορίζοντος αυτόν οργάνου για ένα (1) ακόμη έτος. Η θητεία
του δικαστή ανηλίκων και του ανακριτή ανηλίκων μπορεί
να ανανεώνεται με τον ίδιο τρόπο για δύο (2) ακόμη έτη.»
Άρθρο 81
Προανακριτές Πρωτοδίκες - Προσθήκη
άρθρου 30Α στον Κώδικα Οργανισμού
Δικαστηρίων και Κατάστασης Δικαστικών
Λειτουργών
Στον Κώδικα Οργανισμού Δικαστηρίων και Κατάστασης Δικαστικών Λειτουργών (ν.4938/2022, Α’ 109), προστίθεται άρθρο 30Α ως εξής:
«Άρθρο 30Α
Προανακριτές Πρωτοδίκες
1. Για τη στελέχωση των ειδικών προανακριτικών τμημάτων της παρ. 3 του άρθρου 5 του ν.5108/2024 (Α’ 65)
ορίζονται με απόφαση του τριμελούς συμβουλίου διεύθυνσης του πρωτοδικείου της έδρας ή πράξη του διευθύνοντος προέδρου πρωτοδικών του πρωτοδικείου,
δικαστές του οικείου πρωτοδικείου ως προανακριτές
με τριετή θητεία. Για τον ορισμό στη θέση του προανακριτή λαμβάνεται υπόψη το χρονικό διάστημα της
προηγούμενης υπηρεσίας του στο ειδικό αντικείμενο
της προκαταρκτικής εξέτασης και της προανάκρισης.
Επίσης, συνεκτιμώνται η κατοχή μεταπτυχιακού τίτλου
ή διδακτορικού διπλώματος στο ποινικό δίκαιο και η
αποδεδειγμένα πολύ καλή γνώση μίας (1) ξένης γλώσσας
και ιδίως της αγγλικής. Η θητεία του προανακριτή μπορεί
να ανανεώνεται με απόφαση του τριμελούς συμβουλίου
διεύθυνσης του πρωτοδικείου της έδρας ή πράξη του
διευθύνοντος προέδρου πρωτοδικών του πρωτοδικείου
για ένα (1) ακόμη έτος.
2. Αν δεν υπάρχει, απουσιάζει ή κωλύεται ή έπαψε να
υπηρετεί ή εντάχθηκε στη γενική επετηρίδα ο προανακριτής και δεν μπορεί άλλος προανακριτής να τον αναπληρώσει, ο πρόεδρος πρωτοδικών ή το τριμελές συμβούλιο διεύθυνσης που διευθύνει το πρωτοδικείο της
έδρας, ορίζουν ως προανακριτή έναν (1) πρωτοδίκη της
ειδικής επετηρίδας και, αν στην έδρα του πρωτοδικείου
της έδρας δεν υπηρετούν πρωτοδίκες της ειδικής επετηρίδας ή αυτοί που υπηρετούν δεν επαρκούν αριθμητικά,
έναν (1) πρωτοδίκη της γενικής επετηρίδας. Η διάρκεια
της αναπλήρωσης δεν μπορεί να εκτείνεται πέραν της
ημερομηνίας έναρξης του επόμενου δικαστικού έτους.
3. Ο αριθμός των προανακριτών που υπηρετεί σε κάθε
πρωτοδικείο, προσδιορίζεται ανάλογα με τις υπηρεσιακές ανάγκες, από την ολομέλεια του οικείου δικαστηρίου.
Στα Πρωτοδικεία Αθηνών, Πειραιώς και Θεσσαλονίκης,
δύνανται να δημιουργούνται κατά περίπτωση, με απόφαση του τριμελούς συμβουλίου διεύθυνσης του πρωτοδικείου, Προανακριτικά Τμήματα Διεθνούς Δικαστικής
Συνδρομής και Ευρωπαϊκής Εντολής Έρευνας, προς διεκπεραίωση των υποβαλλομένων εισαγγελικών παραγγελιών, σχετικά με αιτήματα δικαστικής συνδρομής και
ευρωπαϊκών εντολών έρευνας. Ο ως άνω Προανακριτής Διεθνούς Δικαστικής Συνδρομής και Ευρωπαϊκής
Εντολής Έρευνας, επιλέγεται με απόφαση του τριμελούς
συμβουλίου διεύθυνσης του πρωτοδικείου της έδρας ή
πράξη του διευθύνοντος προέδρου πρωτοδικών, μεταξύ
των προανακριτών, που υπηρετούν στα προανακριτικά
τμήματα του πρωτοδικείου και μπορεί κατά την κρίση
του προέδρου και σύμφωνα με τις υπηρεσιακές ανάγκες
να τυγχάνει αποκλειστικής απασχόλησης. Για τη διαδικασία αναπλήρωσής του εφαρμόζεται η παρ. 2. Για τη γραμματειακή υποστήριξη του Προανακριτή Διεθνούς Δικαστικής Συνδρομής και Ευρωπαϊκών Εντολών Έρευνας,
συγκροτείται Γραφείο Διεθνών Δικαστικών Συνδρομών,
το οποίο στελεχώνεται από δικαστικούς υπαλλήλους, με
σχετική εμπειρία και γνώση ξένων γλωσσών.
4. Ο προανακριτής ασκεί τα καθήκοντά του και μετά
τη συμπλήρωση του χρόνου, για τον οποίον ορίστηκε,
μέχρι την αντικατάστασή του ή την ανανέωση της θητείας του. Πριν από την πάροδο του χρονικού διαστήματος
που αναφέρεται στην παρ. 1, ο προανακριτής δύναται
να απαλλαγεί από τα καθήκοντά του, με τη διαδικασία
της παρ. 1, αν συντρέχει σπουδαίος λόγος.
5. Μεταξύ των αρμοδιοτήτων του προανακριτή συμπεριλαμβάνεται και η κατά προτεραιότητα, έναντι των λοιπών
αρμόδιων δικαστικών λειτουργών, διενέργεια ερευνών κατ’
οίκον σύμφωνα με τις διατάξεις του άρθρου 9 του Συντάγματος και των άρθρων 253 έως 256 του Κώδικα Ποινικής
Δικονομίας (ν. 4620/2019, Α’ 182). Σε περίπτωση που δεν
επαρκούν οι υπηρετούντες προανακριτές ή οι κατά την
παρ. 2 του παρόντος αναπληρωτές τους, η έρευνα διενεργείται από τους νεότερους πρωτοδίκες της ειδικής επετηρίδας της περ. ε) του άρθρου 3 του ν. 5108/2024, οι οποίοι
δεν έχουν συμπληρώσει δωδεκαετή υπηρεσία και, εάν οι
τελευταίοι δεν επαρκούν, από αντεισαγγελείς πλημμελειοδικών ή από εισαγγελικούς παρέδρους.
6. Η παρ. 1 του παρόντος αναφορικά με την ανάθεση
καθηκόντων προανακριτή και τη διάρκεια της θητείας
του εφαρμόζεται ως προς τους υπηρετούντες κατά την
έναρξη ισχύος του ν. 5108/2024 πταισματοδίκες μετά
από τη συμπλήρωση της τριετίας, η οποία προβλέπεται
στην παρ. 2 του άρθρου 14 του ίδιου νόμου. Οι υπηρετούντες κατά τη διάταξη αυτή προανακριτές δύνανται να
ζητήσουν με αίτησή τους, η οποία υποβάλλεται το αργότερο τρεις (3) μήνες πριν από τη λήξη της τριετίας, προς
το τριμελές συμβούλιο διεύθυνσης ή τον διευθύνοντα το
πρωτοδικείο της περ. α) του άρθρου 3 του ν. 5108/2024,
την εκ νέου ανάθεση σε αυτούς καθηκόντων προανακριτή σύμφωνα με την παρ. 1 του παρόντος.»
ΚΕΦΑΛΑΙΟ Ζ’
ΔΙΚΑΙΩΜΑΤΑ ΚΑΙ ΕΓΓΥΗΣΕΙΣ ΔΙΚΑΣΤΙΚΩΝ
ΛΕΙΤΟΥΡΓΩΝ - ΤΡΟΠΟΠΟΙΗΣΗ ΚΕΦΑΛΑΙΟΥ Γ’
ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 82
Κανονική άδεια δικαστικών λειτουργών Τροποποίηση παρ. 6 άρθρου 52 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στην παρ. 6 του άρθρου 52 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της κανονικής άδειας των
δικαστικών λειτουργών, το τρίτο εδάφιο καταργείται και
η παρ. 6 διαμορφώνεται ως εξής:
«6. Η κανονική άδεια χορηγείται με απόφαση του δικαστή ή του προέδρου του τριμελούς συμβουλίου που
διευθύνει το δικαστήριο ή την εισαγγελία ή του Γενικού
Επιτρόπου της Επικρατείας στο Ελεγκτικό Συνέδριο ή
του Γενικού Επιτρόπου της Επικρατείας των τακτικών
διοικητικών δικαστηρίων, ύστερα από αίτηση του δικαστικού λειτουργού. Η απόφαση αυτή κοινοποιείται στο
Υπουργείο Δικαιοσύνης.»
Άρθρο 83
Άδειες κύησης, λοχείας και ανατροφής τέκνου Τροποποίηση παρ. 2 άρθρου 53 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στο πρώτο εδάφιο της παρ. 2 του άρθρου 53 του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109), περί των αδειών
κύησης, λοχείας και ανατροφής τέκνου δικαστικών λειτουργών, οι λέξεις «ή του προέδρου του οικείου πρωτοδικείου για τα δικαστήρια στα οποία υπηρετούν μέχρι
τέσσερις ειρηνοδίκες ή πταισματοδίκες» διαγράφονται
και η παρ. 2 διαμορφώνεται ως εξής:
«2. Στον γονέα δικαστικό λειτουργό χορηγείται, ύστερα
από αίτησή του, με απόφαση του δικαστή ή του προέδρου του τριμελούς συμβουλίου, που διευθύνει το
δικαστήριο ή την εισαγγελία ή του Γενικού Επιτρόπου
της Επικρατείας στο Ελεγκτικό Συνέδριο ή του Γενικού
Επιτρόπου της Επικρατείας των τακτικών διοικητικών
δικαστηρίων, η οποία κοινοποιείται στο Υπουργείο Δικαιοσύνης, άδεια εννέα (9) μηνών με αποδοχές για ανατροφή τέκνου. Σε περίπτωση πολύδυμης κύησης, η παραπάνω άδεια των εννέα (9) μηνών για ανατροφή τέκνου
με αποδοχές προσαυξάνεται, κατά έξι (6) μήνες για κάθε
τέκνο πέραν του ενός. Η ημερομηνία έναρξης της άδειας
προσδιορίζεται, όταν το σχετικό αίτημα υποβάλλεται από
μητέρα δικαστική λειτουργό, το συντομότερο δυνατόν,
οπωσδήποτε όμως μέσα σε δύο (2) μήνες από το πέρας της άδειας μητρότητας που έλαβε η ίδια δικαστική
λειτουργός. Η αίτηση για τη χορήγηση της παραπάνω
άδειας σε πατέρα δικαστικό λειτουργό, για την ανατροφή
του τέκνου του, υποβάλλεται το συντομότερο δυνατόν,
δηλαδή μετά τη λήξη της άδειας μητρότητας που έχει
χορηγηθεί στην εργαζομένη μητέρα του παιδιού του.
Αν η σύζυγος ή το πρόσωπο, με το οποίο έχει συνάψει
σύμφωνο συμβίωσης ο δικαστικός λειτουργός, δεν έχει
λάβει άδεια μητρότητας, η αίτηση υποβάλλεται το συντομότερο δυνατόν μετά την ημερομηνία κατά την οποία
έληγε η άδεια μητρότητας, την οποία, με βάση τον χρόνο
τοκετού, θα ελάμβανε μητέρα δικαστική λειτουργός.»
Άρθρο 84
Αναρρωτική άδεια - Τροποποίηση παρ. 1
άρθρου 54 Κώδικα Οργανισμού Δικαστηρίων
και Κατάστασης Δικαστικών Λειτουργών
Στο πρώτο εδάφιο της παρ. 1 του άρθρου 54 του
Κώδικα Οργανισμού Δικαστηρίων και Κατάστασης Δι
καστικών Λειτουργών (ν. 4938/2022, Α’ 109), περί των
αναρρωτικών αδειών των δικαστικών λειτουργών, οι
λέξεις «ή τον πρόεδρο του οικείου πρωτοδικείου, για
τα δικαστήρια στα οποία υπηρετούν μέχρι τέσσερις
(4) ειρηνοδίκες ή πταισματοδίκες,» διαγράφονται και η
παρ. 1 διαμορφώνεται ως εξής:
«1. Στους δικαστικούς λειτουργούς που ασθενούν ή
έχουν ανάγκη ανάρρωσης, χορηγείται από τον δικαστή
ή τον πρόεδρο του τριμελούς συμβουλίου που διευθύνει
το δικαστήριο ή την εισαγγελία ή τον Γενικό Επίτροπο της
Επικρατείας στο Ελεγκτικό Συνέδριο ή τον Γενικό Επίτροπο της Επικρατείας των τακτικών διοικητικών δικαστηρίων αναρρωτική άδεια με πλήρεις αποδοχές. Η σχετική
απόφαση κοινοποιείται στο Υπουργείο Δικαιοσύνης.»
Άρθρο 85
Εκπαιδευτική άδεια - Τροποποίηση παρ. 1
άρθρου 55 Κώδικα Οργανισμού Δικαστηρίων
και Κατάστασης Δικαστικών Λειτουργών
Στην περ. β) του πρώτου εδαφίου της παρ. 1 του άρθρου 55 του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109), περί
των εκπαιδευτικών αδειών των δικαστικών λειτουργών
στην αλλοδαπή και ημεδαπή, οι λέξεις «του ειρηνοδίκη,»
διαγράφονται και η παρ. 1 διαμορφώνεται ως εξής:
«1. Επιτρέπεται η χορήγηση εκπαιδευτικής άδειας
απουσίας στην αλλοδαπή:
α) στους εισηγητές και παρέδρους του Συμβουλίου της
Επικρατείας και του Ελεγκτικού Συνεδρίου,
β) στους δικαστικούς λειτουργούς των πολιτικών και
ποινικών δικαστηρίων από τον βαθμό, του πρωτοδίκη
και του αντεισαγγελέα πρωτοδικών μέχρι του εφέτη και
του αντεισαγγελέα εφετών,
γ) στους δικαστικούς λειτουργούς των τακτικών διοικητικών δικαστηρίων από τον βαθμό του πρωτοδίκη
μέχρι του εφέτη.
Εκπαιδευτική άδεια δεν επιτρέπεται να χορηγηθεί
μετά τη συμπλήρωση του πεντηκοστού πέμπτου (55ου)
έτους της ηλικίας. Για να χορηγηθεί εκπαιδευτική άδεια,
απαιτείται ο δικαστικός λειτουργός να έχει πολύ καλή
γνώση της γλώσσας της χώρας στην οποία πρόκειται
να μεταβεί για εκπαίδευση και να έχει γίνει δεκτός σε
αναγνωρισμένο μεταπτυχιακό πρόγραμμα σπουδών σε
πανεπιστήμιο της αλλοδαπής, είτε ως πλήρους φοίτησης
είτε ως ακαδημαϊκός επισκέπτης.»
ΚΕΦΑΛΑΙΟ Η’
ΥΠΗΡΕΣΙΑΚΕΣ ΜΕΤΑΒΟΛΕΣ - ΤΡΟΠΟΠΟΙΗΣΗ
ΚΕΦΑΛΑΙΟΥ Ε’ ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ
ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ
ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 86
Μεταθέσεις δικαστικών λειτουργών Τροποποίηση παρ. 1 και 3 άρθρου 60 Κώδικα
Οργανισμού Δικαστηρίων και Κατάστασης
Δικαστικών Λειτουργών
1. Στην παρ. 1 του άρθρου 60 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί των μεταθέσεων των δικαστικών λειτουργών, επέρχονται οι ακόλουθες τροποποιήσεις:
α) προστίθεται νέο, τέταρτο, εδάφιο, β) το πέμπτο εδάφιο
αντικαθίσταται και η παρ. 1 διαμορφώνεται ως εξής:
«1. Τα Ανώτατα Δικαστικά Συμβούλια για τις προαγωγές και μεταθέσεις δικαστικών λειτουργών συνεδριάζουν
κατά το χρονικό διάστημα από τις 10 Μαΐου έως τις 10
Ιουνίου. Οι προαγόμενοι και μετατιθέμενοι δικαστικοί
λειτουργοί είναι υποχρεωμένοι να εμφανισθούν στις θέσεις τους έως τις 15 Σεπτεμβρίου του ίδιου έτους, εκτός
αν υπηρεσιακές ανάγκες επιβάλλουν να εμφανιστούν
νωρίτερα. Κατ’ εξαίρεση, για την πλήρωση κενών οργανικών θέσεων που δημιουργούνται κατά τη διάρκεια
του δικαστικού έτους, το οικείο Ανώτατο Δικαστικό
Συμβούλιο συνεδριάζει για προαγωγές και μεταθέσεις
δικαστικών λειτουργών και κατά τους μήνες Οκτώβριο
και Ιανουάριο. Αν κενωθεί οργανική θέση πρωτοδίκη
ειδικής επετηρίδας, στη θέση του μετατίθεται, κατά
προτεραιότητα, πρωτοδίκης της ίδιας επετηρίδας. Οι
δικαστικοί λειτουργοί που προάγονται και μετατίθενται
σύμφωνα με το τρίτο εδάφιο, είναι υποχρεωμένοι να εμφανισθούν στις θέσεις τους εντός δέκα (10) ημερών από
τη δημοσίευση του προεδρικού διατάγματος περί προαγωγής ή μετάθεσης, εφόσον η μετακίνησή τους γίνεται
σε δικαστήρια της ίδιας εφετειακής έδρας, άλλως εντός
δεκαπέντε (15) ημερών. Αν εμφανισθεί απρόβλεπτη υπηρεσιακή ανάγκη ή σε όλως εξαιρετικές περιπτώσεις κατά
τη διάρκεια του δικαστικού έτους, επιτρέπεται απόσπαση δικαστικού λειτουργού, σύμφωνα με το άρθρο 61.»
2. Στην παρ. 3 του άρθρου 60 του Κώδικα Οργανισμού
Δικαστηρίων και Κατάστασης Δικαστικών Λειτουργών,
προστίθεται νέο, δεύτερο, εδάφιο και η παρ. 3 διαμορφώνεται ως εξής:
«3. Μετάθεση δικαστικού λειτουργού μπορεί να γίνει είτε ύστερα από αίτηση αυτού είτε αυτεπαγγέλτως,
προκειμένου να αντιμετωπισθεί υπηρεσιακή ανάγκη,
η οποία πρέπει να εκτίθεται αναλυτικά στην απόφαση. Οι πρωτοδίκες της ειδικής επετηρίδας μπορούν να
μετατεθούν σύμφωνα με την παρ. 1 του άρθρου 9 του
ν. 5108/2024 (Α’ 65). Απαγορεύεται η μετάθεση που έχει
σχέση με την άσκηση των δικαιοδοτικών και εν γένει
υπηρεσιακών καθηκόντων του δικαστικού λειτουργού.»
Άρθρο 87
Αποσπάσεις δικαστικών λειτουργών Τροποποίηση παρ. 2 άρθρου 61 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στο πρώτο εδάφιο της παρ. 2 του άρθρου 61 του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109), περί των αποσπάσεων των δικαστικών λειτουργών, η περ. δ) καταργείται
και η παρ. 2 διαμορφώνεται ως εξής:
«2. Η διαπίστωση της υπηρεσιακής ανάγκης γίνεται με
αιτιολογημένη έκθεση:
α) του Προέδρου του Αρείου Πάγου, προκειμένου για
δικαστές των πολιτικών και ποινικών δικαστηρίων,
β) του Εισαγγελέα του Αρείου Πάγου, προκειμένου για
εισαγγελικούς λειτουργούς,
γ) του Γενικού Επιτρόπου της Επικρατείας των τακτικών
διοικητικών δικαστηρίων, προκειμένου για τους δικαστικούς λειτουργούς των τακτικών διοικητικών δικαστηρίων,
δ) [Καταργείται].
Στην έκθεση περιλαμβάνεται και πρόταση για το δικαστήριο ή την εισαγγελία από την οποία είναι δυνατό να
αποσπαστεί ο δικαστικός λειτουργός.»
ΚΕΦΑΛΑΙΟ Θ’
ΒΑΘΜΟΙ ΙΕΡΑΡΧΙΑΣ - ΤΡΟΠΟΠΟΙΗΣΗ
ΚΕΦΑΛΑΙΟΥ ΣΤ’ ΤΜΗΜΑΤΟΣ ΔΕΥΤΕΡΟΥ
ΚΩΔΙΚΑ ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ
ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 88
Βαθμοί ιεραρχίας, αντιστοιχία και προβάδισμα
δικαστικών λειτουργών - Τροποποίηση
άρθρου 66 Κώδικα Οργανισμού Δικαστηρίων
και Κατάστασης Δικαστικών Λειτουργών
Στο άρθρο 66 του Κώδικα Οργανισμού Δικαστηρίων
και Κατάστασης Δικαστικών Λειτουργών (ν. 4938/2022,
Α’ 109), περί των βαθμών ιεραρχίας, της αντιστοιχίας και
του προβαδίσματος των δικαστικών λειτουργών, επέρχονται οι ακόλουθες τροποποιήσεις:
α) στην περ. β) της παρ. 1,
αα) στην υποπερ. βγ), προστίθενται οι λέξεις «πρωτοδίκης ειδικής επετηρίδας,» και
αβ) η υποπερ. βδ) καταργείται,
β) στην παρ. 2,
βα) στην περ. στ), διαγράφονται οι λέξεις «και οι ειρηνοδίκες Α’ τάξης»,
ββ) στην περ. ζ), οι λέξεις «ειρηνοδίκες Β’ τάξης» αντικαθίστανται από τις λέξεις «δικαστές ειδικής επετηρίδας»,
βγ) στην περ. η), διαγράφονται οι λέξεις «και οι ειρηνοδίκες Γ’ τάξης»,
γ) στην παρ. 3,
γα) στην περ. α), η λέξη «ειρηνοδικών» αντικαθίσταται
από τις λέξεις «δικαστών ειδικής επετηρίδας» και
γβ) στην περ. δ), η λέξη «ειρηνοδίκες» αντικαθίσταται
από τις λέξεις «δικαστές ειδικής επετηρίδας πολιτικών
και ποινικών δικαστηρίων»,
δ) στην παρ. 4,
δα) η περ. γ) αντικαθίσταται και
δβ) η περ. δ) καταργείται και το άρθρο 66, μετά από
νομοτεχνικές βελτιώσεις, διαμορφώνεται ως εξής:
«Άρθρο 66
Βαθμοί ιεραρχίας - Αντιστοιχία Προβάδισμα δικαστικών λειτουργών
1. Οι βαθμοί της ιεραρχίας των δικαστικών λειτουργών
είναι οι εξής:
α) Του Συμβουλίου της Επικρατείας: Πρόεδρος, αντιπρόεδρος, σύμβουλος, πάρεδρος, εισηγητής, δόκιμος
εισηγητής.
β) Των πολιτικών και ποινικών δικαστηρίων:
βα) Πρόεδρος, Εισαγγελέας, αντιπρόεδρος του Αρείου Πάγου, αρεοπαγίτης, αντεισαγγελέας του Αρείου
Πάγου,
ββ) πρόεδρος, εισαγγελέας εφετών, εφέτης, αντεισαγγελέας εφετών,
βγ) πρόεδρος, εισαγγελέας πρωτοδικών, πρωτοδίκης,
αντεισαγγελέας πρωτοδικών, πρωτοδίκης ειδικής επετηρίδας, πάρεδρος πρωτοδικείου, πάρεδρος εισαγγελίας,
βδ) [Καταργείται].
γ) Του Ελεγκτικού Συνεδρίου: Πρόεδρος, αντιπρόεδρος,
σύμβουλος, πάρεδρος, εισηγητής, δόκιμος εισηγητής.
δ) Της Γενικής Επιτροπείας της Επικρατείας στο Ελεγκτικό Συνέδριο: Γενικός Επίτροπος, Επίτροπος, αντεπίτροπος, πάρεδρος, εισηγητής, δόκιμος εισηγητής.
ε) Της Γενικής Επιτροπείας των τακτικών διοικητικών δικαστηρίων: Γενικός Επίτροπος, επίτροπος, αντεπίτροπος.
στ) Των τακτικών διοικητικών δικαστηρίων: Πρόεδρος
εφετών, εφέτης, πρόεδρος πρωτοδικών, πρωτοδίκης και
πάρεδρος πρωτοδικείου διοικητικών δικαστηρίων.
2. Εξομοιώνονται βαθμολογικά:
α) ο Πρόεδρος του Συμβουλίου της Επικρατείας, ο
Πρόεδρος και ο Εισαγγελέας του Αρείου Πάγου, ο Πρόεδρος και ο Γενικός Επίτροπος της Επικρατείας στο Ελεγκτικό Συνέδριο, ο Γενικός Επίτροπος της Επικρατείας
των τακτικών διοικητικών δικαστηρίων,
β) οι αντιπρόεδροι του Συμβουλίου της Επικρατείας,
του Αρείου Πάγου και του Ελεγκτικού Συνεδρίου, ο Επίτροπος της Επικρατείας στο Ελεγκτικό Συνέδριο και ο
Επίτροπος της Επικρατείας των τακτικών διοικητικών
δικαστηρίων,
γ) οι σύμβουλοι της Επικρατείας, οι αρεοπαγίτες, οι
αντεισαγγελείς του Αρείου Πάγου, οι σύμβουλοι του
Ελεγκτικού Συνεδρίου και οι αντεπίτροποι της Γενικής
Επιτροπείας της Επικρατείας στο Ελεγκτικό Συνέδριο,
καθώς και οι αντεπίτροποι Επικρατείας των τακτικών
διοικητικών δικαστηρίων,
δ) οι πρόεδροι και οι εισαγγελείς εφετών, καθώς και οι
πρόεδροι εφετών διοικητικών δικαστηρίων,
ε) οι πάρεδροι του Συμβουλίου της Επικρατείας, οι
εφέτες, οι αντεισαγγελείς εφετών, οι πάρεδροι του Ελεγκτικού Συνεδρίου και της Γενικής Επιτροπείας της Επικρατείας στο Ελεγκτικό Συνέδριο, καθώς και οι εφέτες
των διοικητικών δικαστηρίων,
στ) οι πρόεδροι και οι εισαγγελείς πρωτοδικών και οι
πρόεδροι πρωτοδικών διοικητικών δικαστηρίων,
ζ) οι εισηγητές του Συμβουλίου της Επικρατείας, του
Ελεγκτικού Συνεδρίου και της Γενικής Επιτροπείας της
Επικρατείας στο Ελεγκτικό Συνέδριο, οι πρωτοδίκες, οι
αντεισαγγελείς πρωτοδικών, οι πρωτοδίκες των διοικητικών δικαστηρίων και οι δικαστές ειδικής επετηρίδας,
η) οι δόκιμοι εισηγητές του Συμβουλίου της Επικρατείας, του Ελεγκτικού Συνεδρίου και της Γενικής Επιτροπείας
της Επικρατείας στο Ελεγκτικό Συνέδριο, οι πάρεδροι
πρωτοδικείου, οι πάρεδροι εισαγγελείς, οι πάρεδροι
πρωτοδικείου των διοικητικών δικαστηρίων.
3. Μεταξύ των δικαστικών λειτουργών που ανήκουν
στην ίδια βαθμίδα εξομοίωσης, προβαδίζει ο αρχαιότερος στον βαθμό με την εξής σειρά:
α) δικαστές, πλην δικαστών ειδικής επετηρίδας,
β) εισαγγελείς,
γ) επίτροποι,
δ) δικαστές ειδικής επετηρίδας πολιτικών και ποινικών
δικαστηρίων.
4. Στις επίσημες τελετές ή εορτές καλούνται, ως εκπρόσωποι της δικαστικής εξουσίας:
α) στην Αθήνα, ο Πρόεδρος και οι αντιπρόεδροι του
Συμβουλίου της Επικρατείας, ο Πρόεδρος, ο Εισαγγελέας και οι αντιπρόεδροι του Αρείου Πάγου, ο Πρόεδρος και οι αντιπρόεδροι του Ελεγκτικού Συνεδρίου,
ο Γενικός Επίτροπος και ο Επίτροπος της Επικρατείας
στο Ελεγκτικό Συνέδριο και ο Γενικός Επίτροπος και ο
Επίτροπος της Επικρατείας των τακτικών διοικητικών
δικαστηρίων,
β) στις πόλεις έδρες εφετείων, ο πρόεδρος και ο εισαγγελέας των εφετών και ο πρόεδρος εφετών διοικητικών
δικαστηρίων,
γ) στις πόλεις έδρες πρωτοδικείων, ο πρόεδρος πρωτοδικών γενικής επετηρίδας και ο εισαγγελέας πρωτοδικών
και ο πρόεδρος πρωτοδικών διοικητικών δικαστηρίων, και
στις παράλληλες και περιφερειακές έδρες ο οριζόμενος
από τον διευθύνοντα το πρωτοδικείο ή την εισαγγελία,
δ) [Καταργείται].
5. Οι πρόεδροι και οι εισαγγελείς εφετών, καθώς και οι
πρόεδροι εφετών διοικητικών δικαστηρίων εξομοιώνονται μισθολογικά με τους δικαστικούς λειτουργούς, που
αναφέρονται στην περ. γ) της παρ. 2.»
ΚΕΦΑΛΑΙΟ Ι’
ΔΙΚΑΣΤΙΚΟΙ ΛΕΙΤΟΥΡΓΟΙ ΤΩΝ ΠΟΛΙΤΙΚΩΝ ΠΟΙΝΙΚΩΝ ΔΙΚΑΣΤΗΡΙΩΝ ΚΑΙ ΕΙΣΑΓΓΕΛΙΩΝ ΤΡΟΠΟΠΟΙΗΣΗ ΚΕΦΑΛΑΙΟΥ ΙΓ’ ΤΜΗΜΑΤΟΣ
ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 89
Δικαίωμα ένταξης στη γενική επετηρίδα Αντικατάσταση άρθρου 90 Κώδικα Οργανισμού
Δικαστηρίων και Κατάστασης Δικαστικών
Λειτουργών
Το άρθρο 90 του Κώδικα Οργανισμού Δικαστηρίων
και Κατάστασης Δικαστικών Λειτουργών (ν. 4938/2022,
Α’ 109), περί του διορισμού και των προαγωγών των ειρηνοδικών, αντικαθίσταται ως εξής:
«Άρθρο 90
Ένταξη πρωτοδικών ειδικής επετηρίδας
στη γενική
1. Στους υπηρετούντες κατά την έναρξη ισχύος του
ν. 5108/2024 (Α’ 65) ειρηνοδίκες παρέχεται το δικαίωμα
ένταξης στη γενική επετηρίδα, μετά από αίτησή τους,
εφόσον έχουν ολοκληρώσει τα υποχρεωτικά προγράμματα επιμόρφωσης του άρθρου 7 του ν. 5108/2024 και
έχουν μία (1) τουλάχιστον έκθεση επιθεώρησης του Κεφαλαίου ΙΗ’ του Κώδικα αυτού περί διενέργειας επιθεώρησης, από τον αρμόδιο Επιθεωρητή του Αρείου Πάγου
της δικαστικής περιφέρειας στην οποία υπηρετούν.
2. Η αίτηση υποβάλλεται την πρώτη εβδομάδα του
Μαρτίου κάθε έτους στην γραμματεία του Ανώτατου
Δικαστικού Συμβουλίου Πολιτικής και Ποινικής Δικαιοσύνης. Για την ένταξη στη γενική επετηρίδα και
τον ακριβή αριθμό των εντασσόμενων πρωτοδικών
ειδικής επετηρίδας αποφαίνεται το Ανώτατο Δικαστικό Συμβούλιο Πολιτικής και Ποινικής Δικαιοσύνης με
αιτιολογημένη απόφασή του, η οποία εκδίδεται μετά
από ακρόαση των αιτούντων, λαμβάνοντας υπόψη
τις εκθέσεις επιθεώρησης, το ήθος, την επιστημονική
κατάρτιση, την ποιοτική και ποσοτική απόδοση της
εργασίας και την επίδοση αυτών γενικά . Η απόφαση
του Ανώτατου Δικαστικού Συμβουλίου Πολιτικής και
Ποινικής Δικαιοσύνης εφαρμόζεται από τη 16η Σεπτεμβρίου του ιδίου έτους.
3. Το Ανώτατο Δικαστικό Συμβούλιο Ποινικής και Πολιτικής Δικαιοσύνης επιλαμβάνεται των κρίσεων των
παρ. 1 και 2 κατόπιν ερωτήματος που αποστέλλει ο
Υπουργός Δικαιοσύνης, μέχρι την 30ή Μαρτίου κάθε
έτους, με θέμα την πλήρωση οργανικών θέσεων πρωτοδικών γενικής επετηρίδας σε αριθμό αντίστοιχο των
υποβληθεισών αιτήσεων.
4. Οι εντασσόμενοι στη γενική επετηρίδα των πρωτοδικών, κάθε φορά, τοποθετούνται μετά από τον τελευταίο πρωτοδίκη, με βάση τη σειρά που κατείχε ο καθένας
εξ αυτών στην ειδική επετηρίδα κατά τον χρόνο υποβολής της αίτησης και καταλαμβάνουν τις οργανικές θέσεις
των πρωτοδικών γενικής επετηρίδας των πρωτοδικείων
στα οποία τοποθετούνται.
5. Το Ανώτατο Δικαστικό Συμβούλιο μπορεί, με αιτιολογημένη απόφασή του, να απορρίψει την αίτηση
της παρ. 2, αν κρίνει ότι ο αιτών δεν έχει τη δυνατότητα
ένταξης στη γενική επετηρίδα.
6. Η απόρριψη της αίτησης δεν αποτελεί κώλυμα για
την εκ νέου υποβολή αυτής στο επόμενο έτος.»
ΚΕΦΑΛΑΙΟ ΙΑ’
ΑΝΩΤΑΤΟ ΔΙΚΑΣΤΙΚΟ ΣΥΜΒΟΥΛΙΟ ΠΟΛΙΤΙΚΗΣ
ΚΑΙ ΠΟΙΝΙΚΗΣ ΔΙΚΑΙΟΣΥΝΗΣ - ΤΡΟΠΟΠΟΙΗΣΗ
ΚΕΦΑΛΑΙΟΥ ΙΔ’ ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ
ΟΡΓΑΝΙΣΜΟΥ ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ
ΔΙΚΑΣΤΙΚΩΝ ΛΕΙΤΟΥΡΓΩΝ
Άρθρο 90
Αποφάσεις Ανώτατου Δικαστικού Συμβουλίου
Πολιτικής και Ποινικής Δικαιοσύνης περί
διορισμού και ένταξης στη γενική επετηρίδα Τροποποίηση παρ. 1 άρθρου 91 Κώδικα
Οργανισμού Δικαστηρίων και Κατάστασης
Δικαστικών Λειτουργών
Στο πρώτο εδάφιο της παρ. 1 του άρθρου 91 Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109), περί της
συγκρότησης, των αρμοδιοτήτων και της λειτουργίας του Ανώτατου Δικαστικού Συμβουλίου Πολιτικής
και Ποινικής Δικαιοσύνης, επέρχονται οι ακόλουθες
τροποποιήσεις: α) προστίθενται οι λέξεις «γενικής επετηρίδας», β) διαγράφεται η λέξη «ειρηνοδικών», γ)
προστίθενται οι λέξεις «την ένταξη δικαστών ειδικής
επετηρίδας στη γενική, καθώς» και η παρ. 1 διαμορφώνεται ως εξής:
«1. Το Ανώτατο Δικαστικό Συμβούλιο Πολιτικής και
Ποινικής Δικαιοσύνης αποφασίζει για τον διορισμό των
πρωτοδικών γενικής επετηρίδας και αντεισαγγελέων
πρωτοδικών και την ένταξη δικαστών ειδικής επετηρίδας
στη γενική, καθώς και για τις τοποθετήσεις, μεταθέσεις,
αποσπάσεις και προαγωγές των δικαστικών λειτουργών
της πολιτικής και ποινικής δικαιοσύνης. Επίσης, αποφασίζει, γνωμοδοτεί ή προτείνει και σε κάθε άλλη περίπτωση
που ορίζεται από τον νόμο.»
ΚΕΦΑΛΑΙΟ ΙΒ’
ΠΟΛΙΤΙΚΑ ΚΑΙ ΠΟΙΝΙΚΑ ΔΙΚΑΣΤΗΡΙΑ ΤΡΟΠΟΠΟΙΗΣΗ ΚΕΦΑΛΑΙΟΥ ΙΣΤ’ ΤΜΗΜΑΤΟΣ
ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 91
Όργανα επιθεώρησης και ετήσια επιθεώρηση Τροποποίηση παρ. 2 και 10 άρθρου 93 Κώδικα
Οργανισμού Δικαστηρίων και Κατάστασης
Δικαστικών Λειτουργών
1. Στην παρ. 2 του άρθρου 93 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί του Συμβουλίου Επιθεώρησης
και περί των οργάνων και της διαδικασίας επιθεώρησης
των πολιτικών και ποινικών δικαστηρίων και των δικαστικών λειτουργών, επέρχονται οι ακόλουθες τροποποιήσεις: α) αντικαθίσταται η περ. α), β) καταργείται η περ. β)
και η παρ. 2 διαμορφώνεται ως εξής:
«2. Την επιθεώρηση ενεργούν:
α) στα εφετεία και στα πρωτοδικεία, αρεοπαγίτες και στις
αντίστοιχες εισαγγελίες, αντεισαγγελείς του Αρείου Πάγου,
β) [Καταργείται],
γ) στις γραμματείες των παραπάνω δικαστηρίων και
εισαγγελιών, οι πρόεδροι και εισαγγελείς εφετών της οικείας περιφέρειας και οι πρόεδροι και εισαγγελείς πρωτοδικών, αντίστοιχα.»
2. Στο πρώτο εδάφιο της παρ. 10 του άρθρου 93 του
Κώδικα Οργανισμού Δικαστηρίων και Κατάστασης Δικαστικών Λειτουργών, επέρχονται οι ακόλουθες τροποποιήσεις: α) διαγράφονται οι λέξεις «, ειρηνοδικείων
και πταισματοδικείων», β) η λέξη «πταισματοδικείων»
αντικαθίσταται από τις λέξεις «ειδικών προανακριτικών
τμημάτων» και η παρ. 10 διαμορφώνεται ως εξής:
«10. Οι πρόεδροι εφετών ενεργούν ετήσια επιθεώρηση των πρωτοδικείων και οι εισαγγελείς εφετών ετήσια
επιθεώρηση των εισαγγελιών της περιφέρειάς τους και
των ειδικών προανακριτικών τμημάτων ως προς το προανακριτικό τους έργο, παράλληλα προς την επιθεώρηση
των επιθεωρητών αρεοπαγιτών και αντεισαγγελέων του
Αρείου Πάγου. Σε όσα δικαστήρια και εισαγγελίες υπηρετούν περισσότεροι πρόεδροι ή εισαγγελείς εφετών,
ο πρόεδρος του τριμελούς συμβουλίου διεύθυνσης ή
εκείνος που διευθύνει το δικαστήριο ή την εισαγγελία
διενεργεί ο ίδιος την επιθεώρηση ή ορίζει από τους
ομοιόβαθμούς του αυτόν ή αυτούς που πρόκειται να
τη διενεργήσουν.»
ΚΕΦΑΛΑΙΟ ΙΓ’
ΔΙΩΞΗ - ΤΡΟΠΟΠΟΙΗΣΗ ΚΕΦΑΛΑΙΟΥ ΚΑ’
ΤΜΗΜΑΤΟΣ ΔΕΥΤΕΡΟΥ ΚΩΔΙΚΑ ΟΡΓΑΝΙΣΜΟΥ
ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ
ΛΕΙΤΟΥΡΓΩΝ
Άρθρο 92
Άσκηση πειθαρχικής δίωξης - Αρμοδιότητα για
την άσκηση πειθαρχικής δίωξης
σε εισαγγελείς - Τροποποίηση παρ. 1
άρθρου 117 Κώδικα Οργανισμού Δικαστηρίων
και Κατάστασης Δικαστικών Λειτουργών
Στην παρ. 1 του άρθρου 117 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), περί της άσκησης πειθαρχικής
δίωξης, επέρχονται οι ακόλουθες τροποποιήσεις: α)
στην περ. στα), προστίθενται οι λέξεις «ή ο οριζόμενος
από αυτόν αντεισαγγελέας του Αρείου Πάγου», β) στην
περ. ζ), οι λέξεις «ο εισαγγελέας εφετών ή ο προϊστάμενος της εισαγγελίας» αντικαθίστανται από τις λέξεις «ο
διευθύνων την εισαγγελία εφετών ή ο οριζόμενος από
αυτόν εισαγγελέας» και η παρ. 1 διαμορφώνεται ως εξής:
«1. Αρμόδιοι για την άσκηση πειθαρχικής δίωξης είναι:
α) ο Υπουργός Δικαιοσύνης για όλους τους δικαστικούς λειτουργούς,
β) ο αρχαιότερος από τους κληρωθέντες, κατά τις
παρ. 4 και 5 του άρθρου 97, στο Συμβούλιο Επιθεώρησης αντιπροέδρους τακτικούς και αναπληρωματικούς,
για τους παρέδρους, τους εισηγητές και τους δόκιμους
εισηγητές του Συμβουλίου της Επικρατείας,
γ) ο αντιπρόεδρος που προεδρεύει στο Συμβούλιο
Επιθεώρησης των τακτικών διοικητικών δικαστηρίων,
για τους δικαστικούς λειτουργούς των διοικητικών δικαστηρίων,
δ) ο πρόεδρος του Συμβουλίου Επιθεώρησης, για
όλους τους δικαστικούς λειτουργούς των πολιτικών ποινικών δικαστηρίων, εκτός από τα μέλη του Αρείου
Πάγου,
ε) ο αρχαιότερος από τους κληρωθέντες, κατά την
παρ. 6 του άρθρου 96, στο Συμβούλιο Επιθεώρησης,
αντιπροέδρους τακτικούς και αναπληρωματικούς, για
τους παρέδρους, τους εισηγητές και τους δόκιμους εισηγητές του Ελεγκτικού Συνεδρίου, καθώς και ο Γενικός
Επίτροπος της Επικρατείας στο Ελεγκτικό Συνέδριο για
τους παρέδρους, εισηγητές και δόκιμους εισηγητές της
Γενικής Επιτροπείας,
στ) ο πρόεδρος του τριμελούς συμβουλίου διεύθυνσης
του εφετείου ή ο πρόεδρος του εφετείου πολιτικού ή
διοικητικού για τους προέδρους πρωτοδικών, πρωτοδίκες, παρέδρους.
στα) ο εισαγγελέας του Αρείου Πάγου ή ο οριζόμενος από αυτόν αντεισαγγελέας του Αρείου Πάγου για
όλους τους εισαγγελείς, εκτός από τους αντεισαγγελείς
του Αρείου Πάγου,
ζ) ο διευθύνων την εισαγγελία εφετών ή ο οριζόμενος από αυτόν εισαγγελέας εφετών για τους εισαγγελείς,
αντεισαγγελείς πρωτοδικών και παρέδρους της εισαγγελίας.»
Άρθρο 93
Μεταβατική διάταξη
Οι διατάξεις του παρόντος νόμου δεν επηρεάζουν τον
ορισμό ανακριτών και τη διάρκεια της θητείας τους ή την
παράτασή της, εφόσον έχει εκδοθεί το σχετικό προεδρικό διάταγμα κατά το άρθρο 30 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’ 109), πριν από την έναρξη ισχύος του
άρθρου 80 του παρόντος.
ΜΕΡΟΣ Δ’
ΡΥΘΜΙΣΕΙΣ ΓΙΑ ΤΗ ΔΙΚΑΣΤΙΚΗ ΑΣΤΥΝΟΜΙΑ ΤΡΟΠΟΠΟΙΗΣΗ ν. 4963/2022
ΚΕΦΑΛΑΙΟ Α’
ΣΚΟΠΟΣ - ΑΝΤΙΚΕΙΜΕΝΟ
Άρθρο 94
Σκοπός
Σκοποί του παρόντος Μέρους είναι η διευκόλυνση του
σχεδιασμού και της υλοποίησης των επιμορφωτικών
προγραμμάτων για το προσωπικό του πολιτικού τομέα
της Δικαστικής Αστυνομίας για την καλύτερη δυνατή
άσκηση των καθηκόντων του, η διευκόλυνση της ορθολογικής κατανομής και αξιοποίησης του προσωπικού
του αστυνομικού τομέα της Δικαστικής Αστυνομίας και
η άμεση στελέχωση του πολιτικού τομέα της Δικαστικής
Αστυνομίας.
Άρθρο 95
Αντικείμενο
Αντικείμενο του παρόντος Μέρους αποτελεί η τροποποίηση του ν. 4963/2022 (Α’ 149), και συγκεκριμένα:
α) η τροποποίηση του άρθρου 33, περί της εισαγωγικής εκπαίδευσης και επιμόρφωσης του προσωπικού της
Δικαστικής Αστυνομίας,
β) η τροποποίηση του άρθρου 39, περί των μεταθέσεων του προσωπικού της Δικαστικής Αστυνομίας,
γ) η τροποποίηση του άρθρου 60, περί των μεταβατικών διατάξεων του νόμου αυτού,
δ) η προσθήκη άρθρων 60Α έως 60Ε, περί της διεξαγωγής γραπτού διαγωνισμού για την πλήρωση θέσεων
προσωπικού του πολιτικού τομέα της Δικαστικής Αστυνομίας κατά την πρώτη εφαρμογή του ν. 4963/2022.
ΚΕΦΑΛΑΙΟ Β’
ΕΠΙΜΟΡΦΩΤΙΚΑ ΣΕΜΙΝΑΡΙΑ ΓΙΑ ΤΟ
ΠΡΟΣΩΠΙΚΟ ΤΟΥ ΠΟΛΙΤΙΚΟΥ ΤΟΜΕΑ
ΤΗΣ ΔΙΚΑΣΤΙΚΗΣ ΑΣΤΥΝΟΜΙΑΣ
Άρθρο 96
Έξοδα εισαγωγικής εκπαίδευσης και
επιμορφωτικών σεμιναρίων για το προσωπικό
της Δικαστικής Αστυνομίας - Τροποποίηση
παρ. 3 άρθρου 33 ν. 4963/2022
Στην παρ. 3 του άρθρου 33 του ν. 4963/2022, επέρχονται οι ακόλουθες τροποποιήσεις: α) προστίθεται η
λέξη «αστυνομικού» πριν από τη λέξη «προσωπικού», β)
προστίθενται οι λέξεις «και τα έξοδα των επιμορφωτικών
σεμιναρίων του πολιτικού προσωπικού της από πόρους
της Εθνικής Σχολής Δικαστικών Λειτουργών, σύμφωνα
με την παρ. 1 του άρθρου 4 του ν. 4871/2021» και η
παρ. 3 διαμορφώνεται ως εξής:
«3. Τα έξοδα της εισαγωγικής εκπαίδευσης του αστυνομικού προσωπικού της Δικαστικής Αστυνομίας καλύπτονται από πιστώσεις του προϋπολογισμού του
Υπουργείου Δικαιοσύνης και τα έξοδα των επιμορφωτικών σεμιναρίων του πολιτικού προσωπικού της από
πόρους της Εθνικής Σχολής Δικαστικών Λειτουργών,
σύμφωνα με την παρ. 1 του άρθρου 4 του ν.4871/2021.»
ΚΕΦΑΛΑΙΟ Γ’
ΑΜΟΙΒΑΙΑ ΜΕΤΑΘΕΣΗ ΤΟΥ ΠΡΟΣΩΠΙΚΟΥ
ΤΟΥ ΑΣΤΥΝΟΜΙΚΟΥ ΤΟΜΕΑ ΤΗΣ ΔΙΚΑΣΤΙΚΗΣ
ΑΣΤΥΝΟΜΙΑΣ
Άρθρο 97
Αμοιβαία μετάθεση του αστυνομικού
προσωπικού της Δικαστικής Αστυνομίας Τροποποίηση παρ. 1 άρθρου 39 ν. 4963/2022
Στην παρ. 1 του άρθρου 39 του ν. 4963/2022 (Α’ 149),
περί των μεταθέσεων του προσωπικού της Δικαστικής
Αστυνομίας, επέρχονται οι ακόλουθες τροποποιήσεις: α)
οι λέξεις «και γ) για αμοιβαία μετάθεση» διαγράφονται,
β) προστίθεται δεύτερο εδάφιο και η παρ. 1, μετά από
νομοτεχνικές βελτιώσεις, διαμορφώνεται ως εξής:
«1. Μετάθεση εντός του ίδιου τομέα επιτρέπεται μετά
από αίτηση του υπαλλήλου, μόνον όταν υπάρχει κενή
θέση: α) για λόγους υγείας και β) για συνυπηρέτηση.
Αμοιβαία μετάθεση επιτρέπεται μετά από αίτηση υπαλλήλου του αστυνομικού τομέα της Δικαστικής Αστυνομίας σε οργανική θέση υπαλλήλου ίδιας κατηγορίας,
βαθμού, κλάδου και τομέα.»
ΚΕΦΑΛΑΙΟ Δ’
ΓΡΑΠΤΟΣ ΔΙΑΓΩΝΙΣΜΟΣ ΓΙΑ ΤΗΝ ΠΛΗΡΩΣΗ
ΘΕΣΕΩΝ ΤΟΥ ΠΟΛΙΤΙΚΟΥ ΤΟΜΕΑ
ΤΗΣ ΔΙΚΑΣΤΙΚΗΣ ΑΣΤΥΝΟΜΙΑΣ ΚΑΤΑ
ΤΗΝ ΠΡΩΤΗ ΕΦΑΡΜΟΓΗ ΤΟΥ N. 4963/2022
Άρθρο 98
Πλήρωση θέσεων προσωπικού του πολιτικού
τομέα της Δικαστικής Αστυνομίας Μεταβατική ρύθμιση - Προσθήκη παρ. 1Α, 1Β
και 1Γ στο άρθρο 60 του ν. 4963/2022
Στο άρθρο 60 του ν. 4963/2022 (Α’ 149), περί των μεταβατικών διατάξεων του νόμου αυτού, προστίθενται
παρ. 1Α, 1Β και 1Γ ως εξής:
«1Α. Οι θέσεις των κατηγοριών ΠΕ και ΤΕ του πολιτικού τομέα της Δικαστικής Αστυνομίας που παραμένουν
κενές κατά την πρώτη εφαρμογή του παρόντος καλύπτονται με προσωπικό που επιλέγεται μέσω γραπτού
διαγωνισμού, ο οποίος διεξάγεται από την Εθνική Σχολή
Δικαστικών Λειτουργών.
1Β. Ως προς τα προσόντα και τα κωλύματα για τη συμμετοχή στον διαγωνισμό της παρ. 1Α εφαρμόζονται τα
άρθρα 6, περί ιθαγένειας, 7, περί ηλικίας διορισμού, 8,
περί εκπλήρωσης στρατιωτικών υποχρεώσεων, 9, περί
υγείας, 11, περί ποινικής καταδίκης και υποδικίας, 12,
περί δικαστικής συμπαράστασης, και 13, περί απόλυ
σης από άλλη θέση για πειθαρχικούς λόγους. Ως προς
τον χρόνο συνδρομής των προσόντων και έλλειψης των
κωλυμάτων, εφαρμόζεται το άρθρο 14, περί του χρόνου
συνδρομής των προϋποθέσεών διορισμού.
1Γ. Ως τυπικά προσόντα διορισμού ορίζονται τα προβλεπόμενα από το άρθρο 19.»
Άρθρο 99
Προκήρυξη γραπτού διαγωνισμού για την
πλήρωση θέσεων προσωπικού του πολιτικού
τομέα της Δικαστικής Αστυνομίας - Προσθήκη
άρθρου 60Α στον ν. 4963/2022
Στον ν. 4963/2022 (Α’ 149) προστίθεται άρθρο 60Α
ως εξής:
«Άρθρο 60Α
Προκήρυξη διαγωνισμού για την πλήρωση
θέσεων προσωπικού του πολιτικού τομέα
της Δικαστικής Αστυνομίας
1. Στην προκήρυξη του διαγωνισμού της παρ. 1Α του
άρθρου 60, η οποία εκδίδεται από τον Υπουργό Δικαιοσύνης, ορίζονται: α) ο συνολικός αριθμός των θέσεων που
προκηρύσσονται, β) οι θέσεις που πρόκειται να πληρωθούν ανά κατηγορία, κλάδο, ειδικότητα και περιφερειακή
υπηρεσία, γ) τα προσόντα συμμετοχής στο διαγωνισμό, δ)
ο χρόνος διενέργειας του διαγωνισμού και ε) η προθεσμία
υποβολής των αιτήσεων και τα δικαιολογητικά απόδειξης
των προσόντων για τη συμμετοχή στον διαγωνισμό, η
οποία δεν δύναται να είναι μικρότερη των δέκα (10) ημερών από τη δημοσίευση της προκήρυξης. Η προκήρυξη
δημοσιεύεται στην Εφημερία της Κυβερνήσεως και αναρτάται στην ιστοσελίδα της Εθνικής Σχολής Δικαστικών
Λειτουργών και του Υπουργείου Δικαιοσύνης.».
2. Το πρόγραμμα, η εξεταστέα ύλη, η διαδικασία, ο
ορισμός επιτηρητών, καθώς και κάθε άλλο σχετικό θέμα,
το οποίο αναφέρεται στους υποψηφίους, στους όρους
και στον τρόπο διεξαγωγής του διαγωνισμού, καθορίζονται με απόφαση της Εξεταστικής Επιτροπής του
άρθρου 60Β, πλην των εξεταστικών κέντρων που ορίζονται από την Εθνική Σχολή Δικαστικών Λειτουργών.
Οι αποφάσεις της Εξεταστικής Επιτροπής αναρτώνται
στις ιστοσελίδες του Υπουργείου Δικαιοσύνης και της
Εθνικής Σχολής Δικαστικών Λειτουργών.
3. Οι υποψήφιοι υποβάλλουν ηλεκτρονικά στη γραμματεία της Εθνικής Σχολής Δικαστικών Λειτουργών
αιτήσεις συμμετοχής στο διαγωνισμό, οι οποίες έχουν
τον χαρακτήρα υπεύθυνων δηλώσεων. Με τις αιτήσεις
δηλώνουν μία (1) μόνο κατηγορία, στην οποία επιθυμούν
να διαγωνιστούν, όπως κατηγορία Πανεπιστημιακής Εκπαίδευσης (ΠΕ) ή κατηγορία Τεχνολογικής Εκπαίδευσης
(ΤΕ), καθώς και μία ειδικότητα, αναλόγως των τυπικών
τους προσόντων. Με την αίτηση συνυποβάλλουν και τα
δικαιολογητικά που αποδεικνύουν τη συνδρομή στο
πρόσωπό τους των προσόντων και την έλλειψη των
κωλυμάτων των παρ. 1Β και 1Γ του άρθρου 60.
4. Η υγεία του υποψηφίου πιστοποιείται με γνωματεύσεις, που υποβάλλονται ηλεκτρονικά μαζί με την
αίτηση: α) παθολόγου ή γενικού ιατρού κατά την παρ. 2
του άρθρου 7 του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ.
(ν. 3528/2007, Α’ 26) και β) ψυχιάτρου ψυχιατρικής κλινικής κρατικού ή πανεπιστημιακού νοσοκομείου ή του
νόμιμου αναπληρωτή του. Σε περίπτωση διαπίστωσης
έλλειψης φυσικών ή ψυχικών δεξιοτήτων του υποψηφίου, εξετάζεται κατά πόσο η έλλειψη αυτή εμποδίζει ή όχι
την άσκηση των καθηκόντων του.
5. Εντός δέκα (10) ημερών μετά από τη λήξη της προθεσμίας υποβολής αιτήσεων για τη συμμετοχή στο διαγωνισμό, ο Γενικός Διευθυντής της Εθνικής Σχολής Δικαστικών Λειτουργών καταρτίζει πίνακα υποψηφίων, οι
οποίοι γίνονται δεκτοί στο διαγωνισμό, καθώς και πίνακα
αποκλειομένων. Οι ανωτέρω πίνακες αναρτώνται στην
ιστοσελίδα της Εθνικής Σχολής Δικαστικών Λειτουργών.
Ένσταση κατά του πίνακα υποψηφίων, από όσους αποκλείονται του διαγωνισμού, ασκείται ηλεκτρονικά εντός
δύο (2) ημερών από την ανάρτησή του. Επί της ενστάσεως αποφαίνεται η Εξεταστική Επιτροπή εντός της ίδιας ή
το αργότερο της επομένης ημέρας από την υποβολή της.
Οι τελικοί πίνακες των συμμετεχόντων στο διαγωνισμό
αναρτώνται στις ιστοσελίδες του Υπουργείου Δικαιοσύνης και της Εθνικής Σχολής Δικαστικών Λειτουργών.»
Άρθρο 100
Εξεταστική Επιτροπή για τη διενέργεια
γραπτού διαγωνισμού για την πλήρωση
θέσεων προσωπικού του πολιτικού τομέα
της Δικαστικής Αστυνομίας - Προσθήκη
άρθρου 60Β στον ν. 4963/2022
Στον ν. 4963/2022 (Α’ 149) προστίθεται άρθρο 60Β ως
εξής:
«Άρθρο 60Β
Εξεταστική Επιτροπή για τη διενέργεια γραπτού
διαγωνισμού για την πλήρωση θέσεων
προσωπικού του πολιτικού τομέα της Δικαστικής
Αστυνομίας
1. Ο διαγωνισμός της παρ. 1Α του άρθρου 60 διενεργείται από Εξεταστική Επιτροπή, η οποία συγκροτείται με
απόφαση του Υπουργού Δικαιοσύνης που δημοσιεύεται
στην Εφημερίδα της Κυβερνήσεως.
2. Η επιτροπή αποτελείται από:
α) έναν (1) Πρόεδρο Εφετών διοικητικών δικαστηρίων,
με τον νόμιμο αναπληρωτή του,
β) έναν (1) Πρόεδρο Εφετών των πολιτικών και ποινικών δικαστηρίων, με τον νόμιμο αναπληρωτή του,
γ) έναν (1) Πάρεδρο του Ελεγκτικού Συνεδρίου, με τον
νόμιμο αναπληρωτή του,
δ) έναν (1) Εισαγγελέα Εφετών, με τον νόμιμο αναπληρωτή του,
ε) έναν (1) σύμβουλο του Ανώτατου Συμβουλίου Επιλογής Προσωπικού (Α.Σ.Ε.Π.), με νομική κατάρτιση, με
τον αναπληρωτή του, και
στ) έναν (1) δικηγόρο με εικοσαετή, τουλάχιστον, δικηγορική εμπειρία, με τον αναπληρωτή του.
Στην επιτροπή προεδρεύει ο αρχαιότερος δικαστικός
λειτουργός. Η επιτροπή βρίσκεται σε απαρτία, εφόσον
είναι παρόντα τέσσερα (4) μέλη. Σε περίπτωση ισοψηφίας, υπερισχύει η ψήφος του προεδρεύοντος.
3. Τα μέλη της Εξεταστικής Επιτροπής που έχουν την
ιδιότητα του δικαστικού λειτουργού ορίζονται, με τους
αναπληρωτές τους, από τους Προέδρους των Ανωτάτων
Δικαστηρίων και τον Εισαγγελέα του Αρείου Πάγου, κατά
περίπτωση. Ο Σύμβουλος του Α.Σ.Ε.Π., με τον αναπληρωτή του, ορίζεται από τον Πρόεδρο του Α.Σ.Ε.Π.. Το
μέλος που έχει την ιδιότητα του δικηγόρου ορίζεται με
τον αναπληρωτή του από τον Πρόεδρο της Ολομέλειας
των Προέδρων των δικηγορικών συλλόγων της χώρας.
4. Με την απόφαση της παρ. 1 ορίζονται ο γραμματέας της επιτροπής και ο αναπληρωτής του. Καθήκοντα
γραμματέα ανατίθενται σε υπάλληλο της Εθνικής Σχολής
Δικαστικών Λειτουργών.»
Άρθρο 101
Διενέργεια γραπτού διαγωνισμού για την
πλήρωση θέσεων προσωπικού του πολιτικού
τομέα της Δικαστικής Αστυνομίας - Προσθήκη
άρθρου 60Γ στον ν. 4963/2022
Στον ν. 4963/2022 (Α’ 149) προστίθεται άρθρο 60Γ ως
εξής:
«Άρθρο 60Γ
Διενέργεια γραπτού διαγωνισμού για την
πλήρωση θέσεων προσωπικού του πολιτικού
τομέα της Δικαστικής Αστυνομίας
1. Ο διαγωνισμός της παρ. 1Α του άρθρου 60, ο οποίος διεξάγεται στη Θεσσαλονίκη, περιλαμβάνει γραπτή
εξέταση, με τη μορφή γραπτού δοκιμίου ή θεμάτων πολλαπλής επιλογής, στα εξής αντικείμενα, που εξετάζονται
ως ακολούθως:
α) θέμα γενικής παιδείας,
β) θέμα σχετικό με την οργάνωση και λειτουργία των
δικαστηρίων και των εισαγγελιών που περιλαμβάνει
στοιχεία του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, Α’ 109)
και του Οργανικού Νόμου του Ελεγκτικού Συνεδρίου
(ν.4820/2021, Α’ 130),
γ) στοιχεία συνταγματικού και ουσιαστικού και δικονομικού ποινικού δικαίου.
Τα θέματα της περ. β) βαθμολογούνται από τους δικαστικούς λειτουργούς και τα θέματα των περ. α) και
γ) από όλα τα μέλη της Εξεταστικής Επιτροπής του άρθρου 60Β. Ο Πρόεδρος της Εξεταστικής Επιτροπής κατανέμει την εξέταση των αντικειμένων κατά τέτοιο τρόπο,
ώστε σε κάθε εξεταζόμενο αντικείμενο να αντιστοιχούν
δύο (2) βαθμολογητές. Κάθε βαθμολογητής προετοιμάζει δύο (2) θέματα για το αντικείμενο που πρόκειται να
βαθμολογήσει για κάθε κατηγορία εξεταζόμενων. Την
ημέρα των εξετάσεων συνέρχεται η Εξεταστική Επιτροπή, εγκρίνει κατά πλειοψηφία δύο (2) από τα θέματα
αυτά. O Πρόεδρος αυτής, ενώπιον όλων των μελών της,
διενεργεί κλήρωση και το θέμα που εξάγεται από την
κληρωτίδα για κάθε κατηγορία τίθεται στις εξετάσεις.
Τα αποτελέσματα του διαγωνισμού αναρτώνται στην
ιστοσελίδα της Εθνικής Σχολής Δικαστικών Λειτουργών.»
Άρθρο 102
Βαθμολόγηση - Πίνακας οριστικών
αποτελεσμάτων και πίνακας διοριστέων
του γραπτού διαγωνισμού για την πλήρωση
θέσεων προσωπικού του πολιτικού τομέα
της Δικαστικής Αστυνομίας - Προσθήκη
άρθρου 60Δ στον ν. 4963/2022
Στον ν. 4963/2022 (Α’ 149) προστίθεται άρθρο 60Δ ως
εξής:
«Άρθρο 60Δ
Βαθμολόγηση - Πίνακας οριστικών
αποτελεσμάτων και πίνακας διοριστέων
του γραπτού διαγωνισμού για την πλήρωση
θέσεων προσωπικού του πολιτικού τομέα
της Δικαστικής Αστυνομίας
1. Η κλίμακα βαθμολόγησης των γραπτών του διαγωνισμού της παρ. 1Α του άρθρου 60 εκτείνεται από μηδέν
(0) έως δεκαπέντε (15).
2. Η βαθμολόγηση κάθε γραπτού διενεργείται από δύο
(2) βαθμολογητές, κατά τα οριζόμενα στο άρθρο 60Γ. Οι
ενδείξεις των ατομικών στοιχείων των διαγωνιζομένων
και η βαθμολογία του πρώτου βαθμολογητή καλύπτονται με αδιαφανές χαρτί, το οποίο αφαιρείται ενώπιον της
εξεταστικής επιτροπής μετά από την ολοκλήρωση της
βαθμολόγησης σε όλες τις θεματικές ενότητες. Απαγορεύονται οποιεσδήποτε σημειώσεις επάνω στο γραπτό.
Ο μέσος όρος των βαθμών των δύο (2) βαθμολογητών
αποτελεί τον βαθμό του υποψηφίου. Ως επιτυχόντες του
διαγωνισμού θεωρούνται όσοι υποψήφιοι έλαβαν μέσο
όρο βαθμολογίας στις τρεις (3) γραπτές δοκιμασίες τουλάχιστον οκτώ (8) και σε καμία από αυτές κάτω από πέντε
(5). Ο τελικός βαθμός κάθε υποψηφίου προκύπτει από
τον συνυπολογισμό των βαθμών που έλαβε στις τρεις
(3) γραπτές δοκιμασίες.
3. Ο τελικός βαθμός επιτυχίας κάθε υποψηφίου προσαυξάνεται κατά ένα δέκατο (1/10) της μονάδας για κάθε
ένα (1) μεταπτυχιακό δίπλωμα, πάντως όχι περισσότερα
από δύο (2), Πανεπιστημιακής Σχολής της ημεδαπής ή
της αλλοδαπής αναγνωρισμένο με πράξη αρμοδίου
οργάνου ή που έχει λάβει αναγνώριση επαγγελματικής
ισοδυναμίας από το Συμβούλιο Αναγνώρισης Επαγγελματικών Προσόντων (ΣΑΕΠ) ή το Αυτοτελές Τμήμα Εφαρμογής της Ευρωπαϊκής Νομοθεσίας (ΑΤΕΕΝ) του Υπουργείου Παιδείας, Θρησκευμάτων και Αθλητισμού και κατά
τρία δέκατα (3/10) της μονάδας για ένα διδακτορικό
δίπλωμα Πανεπιστημιακής Σχολής της ημεδαπής ή της
αλλοδαπής αναγνωρισμένο με πράξη αρμοδίου οργάνου ή που έχει λάβει αναγνώριση επαγγελματικής ισοδυναμίας από το Συμβούλιο Αναγνώρισης Επαγγελματικών
Προσόντων (ΣΑΕΠ) ή το Αυτοτελές Τμήμα Εφαρμογής
της Ευρωπαϊκής Νομοθεσίας (ΑΤΕΕΝ) του Υπουργείου
Παιδείας, Θρησκευμάτων και Αθλητισμού. Σε περίπτωση
κατοχής διδακτορικού διπλώματος, δεν προστίθεται η
προσαύξηση μεταπτυχιακού διπλώματος. Τα μέλη της
Εξεταστικής Επιτροπής αποφαίνονται αν συντρέχουν
οι προϋποθέσεις προσαύξησης λόγω μεταπτυχιακού ή
διδακτορικού διπλώματος. Η συνάφεια ή μη του διπλώματος με τα καθήκοντα του προσωπικού του πολιτικού
τομέα της Δικαστικής Αστυνομίας δεν ασκεί επιρροή για
την κρίση αυτή της Εξεταστικής Επιτροπής.
4. Στον πίνακα οριστικών αποτελεσμάτων περιλαμβάνονται μόνο οι υποψήφιοι οι οποίοι έλαβαν τελικό
βαθμό επιτυχίας στον διαγωνισμό τουλάχιστον οκτώ
(8). Μετά από τον υπολογισμό των προσαυξήσεων της
παρ. 3, οι υποψήφιοι κατατάσσονται κατά βαθμολογική
σειρά στον πίνακα του πρώτου εδαφίου και συντάσσεται
πίνακας διοριστέων. Ακολούθως, ο πίνακας επικυρώνεται από την Εξεταστική Επιτροπή, αποστέλλεται στο
Υπουργείο Δικαιοσύνης, αναρτάται στην ιστοσελίδα της
Εθνικής Σχολής Δικαστικών Λειτουργών και δημοσιεύεται στην Εφημερίδα της Κυβερνήσεως.»
Άρθρο 103
Διορισμός υποψήφιων που περιλαμβάνονται
στον πίνακα διοριστέων του γραπτού
διαγωνισμού για την πλήρωση θέσεων
προσωπικού του πολιτικού τομέα της
Δικαστικής Αστυνομίας - Προσθήκη
άρθρου 60Ε στον ν. 4963/2022
«Άρθρο 60Ε
Διορισμός υποψήφιων που περιλαμβάνονται
στον πίνακα διοριστέων του γραπτού
διαγωνισμού για την πλήρωση θέσεων
προσωπικού του πολιτικού τομέα
της Δικαστικής Αστυνομίας
1. Οι υποψήφιοι που περιλαμβάνονται στον πίνακα
διοριστέων του διαγωνισμού της παρ. 1Α του άρθρου 60
διορίζονται στον πολιτικό τομέα της Δικαστικής Αστυνομίας, με απόφαση του αρμόδιου προς διορισμό οργάνου
του Υπουργείου Δικαιοσύνης, κατά τα οριζόμενα στον
Κώδικα Κατάστασης Δημοσίων Πολιτικών Διοικητικών
Υπαλλήλων και Υπαλλήλων Ν.Π.Δ.Δ. (ν. 3528/2007, Α’
96). Η επίδοση της απόφασης διορισμού διενεργείται
από την εισαγγελία του τόπου κατοικίας του διοριζόμενου σύμφωνα με τα άρθρα 155 έως 165 του Κώδικα
Ποινικής Δικονομίας (ν. 4620/2019, Α’ 96). Παράταση της
προθεσμίας ορκωμοσίας δεν επιτρέπεται εκτός από την
περίπτωση ανωτέρας βίας και για όσο χρόνο διαρκεί το
απρόβλεπτο γεγονός.
2. Το Υπουργείο Δικαιοσύνης αναζητά αυτεπάγγελτα
για τους υποψηφίους που καλούνται για διορισμό τα
εξής δικαιολογητικά:
α) αντίγραφο ποινικού μητρώου δικαστικής χρήσης,
β) πιστοποιητικό στρατολογικής κατάστασης, για
όλους τους άνδρες και για όσες γυναίκες έχουν υπηρετήσει στις ένοπλες δυνάμεις,
γ) πιστοποιητικό της εισαγγελικής αρχής περί μη ύπαρξης ποινικής εκκρεμότητας σε βάρος του διοριζομένου,
δ) πιστοποιητικό περί μη θέσης σε δικαστική συμπαράσταση ή απαγόρευση,
ε) πιστοποιητικό ότι ο υποψήφιος δεν έχει απολυθεί
από θέση δημόσιας υπηρεσίας, Οργανισμού Τοπικής
Αυτοδιοίκησης ή άλλου νομικού προσώπου του δημοσίου τομέα λόγω επιβολής της πειθαρχικής ποινής της
οριστικής παύσης ή λόγω καταγγελίας της σύμβασης
εργασίας για σπουδαίο λόγο οφειλόμενο σε υπαιτιότητα
του εργαζομένου.
3. Στα κενά που δημιουργούνται από τον, για οποιονδήποτε λόγο, μη διορισμό υποψηφίων ή την παραίτηση
όσων διορίσθηκαν εντός ενός (1) έτους από τον διορισμό τους, καλύπτονται με απόφαση του αρμόδιου για
διορισμό οργάνου του Υπουργείου Δικαιοσύνης, από
τον πίνακα επιλαχόντων υποψηφίων της αντίστοιχης
κατηγορίας εκπαίδευσης.
4. Ο διοριζόμενος υποχρεούται να υπηρετήσει στην
Υπηρεσία Δικαστικής Αστυνομίας για πέντε (5) τουλάχιστον χρόνια. Αν παραιτηθεί προτού συμπληρωθεί η πενταετία, επιστρέφει τις αποδοχές που εισέπραξε κατά τη
διάρκεια της εισαγωγικής εκπαίδευσης του άρθρου 33.»
ΜΕΡΟΣ Ε’
ΑΛΛΕΣ ΕΠΕΙΓΟΥΣΕΣ ΡΥΘΜΙΣΕΙΣ
Άρθρο 104
Προϊστάμενοι οργανικών μονάδων -
Τροποποίηση άρθρου 143 ν. 4798/2021
Στο άρθρο 143 του Κώδικα Δικαστικών Υπαλλήλων
(ν. 4798/2021, Α’ 68), περί προϊστάμενων οργανικών
μονάδων, προστίθεται παρ. 2 και το άρθρο 143 διαμορφώνεται ως εξής:
«Άρθρο 143
Προϊστάμενοι οργανικών μονάδων
1. Προϊστάμενοι των οργανικών μονάδων τοποθετούνται δικαστικοί υπάλληλοι, σύμφωνα με όσα ορίζονται
στα επόμενα άρθρα. Ως οργανικές μονάδες νοούνται η
γενική διεύθυνση, η διεύθυνση και το τμήμα. Στα τμήματα στα οποία διαιρείται η γραμματεία των δικαστηρίων και δικαστικών υπηρεσιών που ανήκουν στους
τομείς των περ. α’, β’ και δ’ του άρθρου 18, σύμφωνα με
τις διατάξεις του Κανονισμού εσωτερικής λειτουργίας
τους, επιλέγεται προϊστάμενος, εφόσον ο αριθμός των
οργανικών θέσεων των υπαλλήλων στο κάθε τμήμα είναι τουλάχιστον πέντε (5), ανεξαρτήτως του συνολικού
αριθμού των υπηρετούντων σε αυτά.
2. Με κοινή απόφαση των Υπουργών Δικαιοσύνης,
Εθνικής Οικονομίας και Οικονομικών και Εσωτερικών,
μετά από γνώμη των Προέδρων του Συμβουλίου της Επικράτειας και του Αρείου Πάγου καθορίζεται η αντιστοιχία των Γραμματειών των Δικαστηρίων και Δικαστικών
Υπηρεσιών της χώρας των ως άνω τομέων, σε γενικές
διευθύνσεις, διευθύνσεις και τμήματα.»
Άρθρο 105
Επίδομα θέσης ευθύνης προϊσταμένων
δικαστικών υπαλλήλων και δυνατότητα
ανάθεσης ομοίων καθηκόντων από τον
διευθύνοντα το πρωτοδικείο
Στους δικαστικούς υπαλλήλους που με βάση
τις διατάξεις του Κώδικα Δικαστικών Υπαλλήλων
(ν. 4798/2021, Α’ 68) ή άλλη ειδική διάταξη έχουν ήδη
οριστεί, με απόφαση του υπηρεσιακού συμβουλίου
ή πράξη του προϊστάμενου, προϊστάμενοι τμήματος
δικαστηρίου, διατηρείται και μετά την έναρξη ισχύος
του παρόντος το επίδομα θέσης ευθύνης που λαμβάνουν και μπορούν να τους ανατίθενται όμοια καθήκο
ντα από τον διευθύνοντα το πρωτοδικείο στο οποίο
υπηρετούν μετά την έναρξη ισχύος του ν. 5108/2024
(Α’ 65). Το προηγούμενο εδάφιο ισχύει μέχρι τη δημοσίευση στην Εφημερίδα της Κυβερνήσεως της κοινής
απόφασης της παρ. 2 του άρθρου 143 του Κώδικα Δικαστικών Υπαλλήλων (ν. 4798/2021, Α’ 68), η οποία
εκδίδεται εντός τριών (3) μηνών από την έναρξη ισχύος
του παρόντος.
Άρθρο 106
Παράταση της αναστολής της μεταβατικής
διάταξης του άρθρου 228 του Κώδικα
Δικαστικών Υπαλλήλων
Η εφαρμογή του άρθρου 228 του Κώδικα Δικαστικών
Υπαλλήλων (ν. 4798/2021, Α’ 68), σχετικά με την επιλογή
προϊσταμένων των τομέων α), β) και δ) του άρθρου 18
του Κώδικα Δικαστικών Υπαλλήλων, αναστέλλεται μέχρι
την 31η.3.2025.
Άρθρο 107
Σύντμηση του χρόνου πρακτικής άσκησης
για τους σπουδαστές της κατεύθυνσης των
Εισαγγελέων της Εθνικής Σχολής Δικαστικών
Λειτουργών της 30ής εκπαιδευτικής σειράς
Κατά παρέκκλιση από τις διατάξεις: α) των εδαφίων
δεύτερου, τρίτου και ενδέκατου της παρ. 1 του άρθρου 23, β) της παρ. 1 του άρθρου 26, γ) του πρώτου
εδαφίου της παρ. 1, του τέταρτου εδαφίου της παρ. 9
και της παρ. 12 του άρθρου 28, δ) του πρώτου εδαφίου
της παρ. 1 και του πρώτου εδαφίου της παρ. 7 του άρθρου 31, ε) της παρ. 2 του άρθρου 32, στ) του πρώτου
εδαφίου της παρ. 1 του άρθρου 34 του ν. 4871/2021
(Α’ 246), ειδικά για τους σπουδαστές της κατεύθυνσης
των Εισαγγελέων της Εθνικής Σχολής Δικαστικών Λειτουργών της 30ής εκπαιδευτικής σειράς, οι οποίοι προέρχονται από τον διαγωνισμό που είχε προκηρυχθεί με
την υπό στοιχεία 25889οικ/19.5.2023 (Γ’ 1428) κοινή
απόφαση του Υπουργού Δικαιοσύνης, του Αναπληρωτή
Υπουργού Οικονομικών και του Υφυπουργού Ανάπτυξης
και Επενδύσεων, και των οποίων η φοίτηση άρχισε την
1.2.2024, ισχύουν τα εξής:
αα. Η διάρκεια της κατάρτισης των σπουδαστών αυτών αρχίζει την 1η Φεβρουαρίου 2024 και περατώνεται
τη 16η Φεβρουαρίου 2025. Για τους ανωτέρω σπουδαστές το πρώτο στάδιο κατάρτισης, συμπεριλαμβανομένων και των εξετάσεων αποφοίτησης, διαρκεί από την
1η Φεβρουαρίου έως την 3η Νοεμβρίου 2024. Η βαθμολογία των γραπτών δοκιμίων του συνόλου της γραπτής
δοκιμασίας των εξετάσεων αποφοίτησης παραδίδεται
στη γραμματεία της Σχολής έως την 3η Νοεμβρίου
2024 και ώρα 20.00. Τα αποτελέσματα των εξετάσεων
αποφοίτησης αναρτώνται στην ηλεκτρονική πλατφόρμα μάθησης της Σχολής, με ελεγχόμενη πρόσβαση, το
αργότερο μέχρι τις 22.00 της ίδιας ημέρας.
αβ. Το δεύτερο στάδιο κατάρτισης των σπουδαστών
αυτών, που περιλαμβάνει την πρακτική άσκησή τους στις
εισαγγελίες, διαρκεί από την 4η Νοεμβρίου 2024 έως τη
16η Φεβρουαρίου 2025 και διεξάγεται καθ’ όλες τις ημέρες της εβδομάδας, συμπεριλαμβανομένων Σαββάτων,
Κυριακών και αργιών. Η πρακτική άσκηση δεν διεξάγεται
μόνο κατά την 25η και την 26η Δεκεμβρίου 2024 και την
1η Ιανουαρίου 2025. Τα αποτελέσματα της αξιολόγησης
της πρακτικής άσκησης παραδίδονται στη γραμματεία
της Σχολής μέχρι τη 16η Φεβρουαρίου 2025 και ώρα
17.00. Η γραμματεία της Σχολής συντάσσει άμεσα τους
πίνακες επιτυχόντων μετά το τέλος του δευτέρου σταδίου κατάρτισης, που αναρτώνται στην ηλεκτρονική πλατφόρμα μάθησης της Σχολής, με ελεγχόμενη πρόσβαση,
την ίδια ημέρα. Την ίδια επίσης ημέρα η γραμματεία της
Σχολής συντάσσει πίνακα αρχαιότητας, στον οποίο εγγράφονται οι εκπαιδευόμενοι και ο οποίος αναρτάται
στην ηλεκτρονική πλατφόρμα μάθησης της Σχολής με
ελεγχόμενη πρόσβαση και αποστέλλεται στο Υπουργείο
Δικαιοσύνης.
αγ. Η συνεδρίαση του Συμβουλίου Σπουδών για την
κρίση της καταλληλότητας των ανωτέρω εκπαιδευομένων για την άσκηση των καθηκόντων του εισαγγελικού
λειτουργού, που πρόκειται να τους ανατεθούν, λαμβάνει
χώρα τη 17η Φεβρουαρίου 2025. Η πρακτική άσκηση
των ανωτέρω εκπαιδευομένων παρατείνεται στις ίδιες
εισαγγελίες μέχρι τη δημοσίευση του προεδρικού διατάγματος διορισμού τους σε οργανική θέση δόκιμου
εισαγγελικού λειτουργού.
αδ. Κατά τα λοιπά οι ανωτέρω εκπαιδευόμενοι διέπονται από τις διατάξεις του ν. 4871/2021.
Άρθρο 108
Καθορισμός της τοπικής αρμοδιότητας
εισαγγελίας Πρωτοδικών για την τήρηση
ποινικού μητρώου
Το ποινικό μητρώο των προσώπων που έχουν γεννηθεί στην Ελλάδα τηρείται στην Εισαγγελία Πρωτοδικών,
στην οποία υπάγεται ο δήμος του τόπου γέννησής τους.
Το ποινικό μητρώο των προσώπων που γεννήθηκαν
στην αλλοδαπή ή εκείνων των οποίων δεν μπορεί να
εξακριβωθεί ο τόπος γέννησης, τηρείται στην Κεντρική
Υπηρεσία του Υπουργείου Δικαιοσύνης.
Άρθρο 109
Το πρωτοδικείο έδρας ως καθολικός διάδοχος -
Τροποποίηση άρθρου 14 ν. 5108/2024
Στο άρθρο 14 του ν. 5108/2024 (Α’ 65), περί μεταβατικών διατάξεων, προστίθεται παρ. 12 ως εξής:
«12. Το πρωτοδικείο που ορίζεται ως έδρα πρωτοδικείου σύμφωνα με το άρθρο 6 υπεισέρχεται στα δικαιώματα
και τις υποχρεώσεις των, μέχρι την έναρξη ισχύος του
παρόντος, πρωτοδικείων και ειρηνοδικείων που υπάγονται σε αυτό.»
Άρθρο 110
Κατάρτιση ποινικών συνθέσεων και συνθέσεων
υποθέσεων ασφαλιστικών μέτρων με πράξη
του διευθύνοντος - Τροποποίηση άρθρου 129
Κώδικα Οργανισμού Δικαστηρίων και
Κατάστασης Δικαστικών Λειτουργών
Στο άρθρο 129 του Κώδικα Οργανισμού Δικαστηρίων
και Κατάστασης Δικαστικών Λειτουργών (ν. 4938/2022,
Α’  109), περί μεταβατικών διατάξεων, προστίθεται
παρ. 12 ως εξής:
«12. Στα πρωτοδικεία, τα εφετεία και τις αντίστοιχες
εισαγγελίες, καθώς και στα πρωτοδικεία, για τα οποία
ο ελάχιστος αριθμός των δεκαπέντε (15) τουλάχιστον
δικαστών για την κατάρτιση των ποινικών συνθέσεων και
των δέκα (10) τουλάχιστον δικαστών για την κατάρτιση
των συνθέσεων των υποθέσεων ασφαλιστικών μέτρων
με κλήρωση, σύμφωνα με τα άρθρα 20 και 21 αντίστοιχα, συμπληρώνεται για πρώτη φορά κατ’ εφαρμογή του
ν. 5108/2024 (Α’ 65), οι συνθέσεις για την εκδίκαση των
ποινικών υποθέσεων και των υποθέσεων ασφαλιστικών
μέτρων, κατά το χρονικό διάστημα από τη 16η.9.2024
έως την 30ή.9.2024, καταρτίζονται με Πράξη του Διευθύνοντος τον οικείο δικαστικό σχηματισμό.»
Άρθρο 111
Διαγραφή από το πινάκιο των φορολογικών
υποθέσεων που εκκρεμούν ενώπιον της
Επιτροπής εξωδικαστικής επίλυσης διαφορών Τροποποίηση παρ. 6 και 7 άρθρου 16
ν. 4714/2020
1. Στην παρ. 6 του άρθρου 16 του ν. 4714/2020 (Α’ 148),
περί της Επιτροπής Εξώδικης Επίλυσης Φορολογικών
Διαφορών, επέρχονται οι ακόλουθες τροποποιήσεις: α)
στο δεύτερο εδάφιο, διαγράφονται οι λέξεις «και επανεισάγονται με επιμέλεια της Γραμματείας των Επιτροπών
στο αρμόδιο Δικαστήριο χωρίς τη σύνταξη πρακτικού»,
β) στο τρίτο εδάφιο, προστίθενται οι λέξεις «και η υπόθεση διαγράφεται από το πινάκιο με πράξη του Προέδρου
του δικαστηρίου» και η παρ. 6 διαμορφώνεται ως εξής:
«6. Η εξέταση των αιτήσεων εξώδικης επίλυσης ολοκληρώνεται το αργότερο έως τις 31 Οκτωβρίου 2024 και
τα πρακτικά εξώδικης επίλυσης εκδίδονται έως τις 31
Δεκεμβρίου 2024 ημερομηνία, κατά την οποία λήγει η
θητεία του Γενικού Προϊσταμένου, των μελών των Τμημάτων της Επιτροπής και των Γραμματέων. Αιτήσεις που
δεν εξετάστηκαν μέχρι τις 31 Οκτωβρίου 2024, θεωρείται
ότι απορρίφθηκαν σιωπηρά. Για όσο διάστημα η υπόθεση εκκρεμεί ενώπιον των Επιτροπών, η δίκη ενώπιον του
Συμβουλίου της Επικρατείας ή του αρμοδίου τακτικού
διοικητικού δικαστηρίου αναστέλλεται και η υπόθεση
διαγράφεται από το πινάκιο με πράξη του Προέδρου
του δικαστηρίου. Η αναστολή δεν καταλαμβάνει την
προσωρινή δικαστική προστασία.»
2. Στην παρ. 7 του άρθρου 16 του ν. 4714/2020, επέρχονται οι ακόλουθες τροποποιήσεις: α) στο δέκατο έβδομο εδάφιο, προστίθενται οι λέξεις αα) «ή σε περίπτωση
σιωπηρής απόρριψης της αίτησης λόγω άπρακτης παρόδου της προθεσμίας που ορίζεται στην παρ. 6» και
αβ) «κατόπιν αίτησης οιουδήποτε εκ των διαδίκων», β)
προστίθεται δέκατο όγδοο εδάφιο και η παρ. 7 διαμορφώνεται ως εξής:
«7. Η Επιτροπή ελέγχει τους προβαλλόμενους ισχυρισμούς με βάση τη νομολογία και την πάγια πρακτική
της Φορολογικής Διοίκησης. Μπορεί να προτείνει την εν
όλω ή εν μέρει αποδοχή ή την απόρριψη του αιτήματος,
υποβάλλει δε, σε κάθε περίπτωση, συγκεκριμένη πρόταση στον αιτούντα, στην οποία αναγράφονται τα ποσά
του κύριου φόρου, των πρόσθετων φόρων, των τόκων,
των προσαυξήσεων και των προστίμων. Για την καταβολή του ποσού του συμβιβασμού που εμπεριέχεται στην
ανωτέρω πρόταση εφαρμόζεται η παρ. 8. Η πρόταση
της Επιτροπής περιέχει επαρκή αιτιολογία και κοινοποιείται στον αιτούντα από τη γραμματεία της Επιτροπής,
σύμφωνα με το άρθρο 5 του ν. 4174/2013 (Α’ 170). Εάν
ο αιτών αποδεχθεί την πρόταση της Επιτροπής εντός
πέντε (5) εργάσιμων ημερών από την κοινοποίηση αυτής, συντάσσεται σχετικό πρακτικό εξώδικης επίλυσης,
το οποίο δημοσιεύεται στον ιστότοπο του Υπουργείου
Εθνικής Οικονομίας και Οικονομικών, τηρουμένων των
διατάξεων περί προστασίας των προσωπικών δεδομένων. Η αποδοχή επιβεβαιώνεται με την υπογραφή της
πρότασης από τον αιτούντα. Ο αιτών κατά το χρονικό
σημείο της υπογραφής της πρότασης, επιλέγει και τον
επιθυμητό αριθμό δόσεων. Ο αριθμός των δόσεων είναι ίδιος, τόσο για την καταβολή του κύριου φόρου όσο
και για την καταβολή των πρόσθετων φόρων, τόκων,
προσαυξήσεων και προστίμων. Το πρακτικό εξώδικης
επίλυσης είναι εκτελεστός τίτλος κατά την έννοια του
άρθρου 45 του ν. 4174/2013 (Α’ 170) και το αναγραφόμενο σε αυτό ποσό βεβαιώνεται ως δημόσιο έσοδο, ενώ η
αρχική βεβαίωση διαγράφεται. Η διαγραφή της αρχικής
βεβαίωσης συνεπάγεται την αναστολή της προθεσμίας
παραγραφής του αρχικού τίτλου βεβαίωσης έως την
ολοσχερή εξόφληση της οφειλής που προκύπτει από
το πρακτικό. Το ως άνω πρακτικό που κοινοποιείται στον
αιτούντα από τη γραμματεία της Επιτροπής, επιλύει αμετάκλητα την εκκρεμή διαφορά και δεν προσβάλλεται με
κανένα ένδικο βοήθημα ή μέσο, εφόσον επί του συνολικού ποσού που προκύπτει για τον φορολογούμενο, καταβληθεί ποσοστό τουλάχιστον τριάντα τοις εκατό (30%)
του κύριου φόρου που οφείλεται ή ποσοστό είκοσι πέντε
τοις εκατό (25%) σε περίπτωση αυτοτελών προστίμων,
εντός δέκα (10) εργάσιμων ημερών από την κοινοποίησή
του και χωρίσει νομίμως η εξόφληση του συνόλου αυτού,
σύμφωνα με τα οριζόμενα στην παρ. 8. Ποσά που έχουν
καταβληθεί έναντι του κύριου φόρου ή του αυτοτελούς
προστίμου συνυπολογίζονται κατά τον προσδιορισμό
του ποσοστού του τριάντα τοις εκατό (30%) ή του ποσοστού είκοσι πέντε τοις εκατό (25%) αντίστοιχα. Αν δεν
τηρηθούν οι όροι των προηγούμενων εδαφίων, καθώς
και εάν δεν καταβληθούν δύο (2) συνεχόμενες μηνιαίες
δόσεις ή καθυστερήσει η καταβολή των δύο (2) τελευταίων δόσεων για το αντίστοιχο χρονικό διάστημα, ο
συμβιβασμός ανατρέπεται αναδρομικά, θεωρείται ότι
δεν επήλθε ποτέ και καταβληθέντα ποσά θεωρούνται ότι
καταβλήθηκαν έναντι της οφειλής του αρχικού τίτλου,
ο οποίος βεβαιώνεται εκ νέου ως δημόσιο έσοδο. Σε
περίπτωση μη αποδοχής από τον αιτούντα της πρότασης
της επιτροπής, συντάσσεται πρακτικό ματαίωσης της
εξώδικης επίλυσης. Το πρακτικό εξώδικης επίλυσης ή
το πρακτικό ματαίωσης αυτής κοινοποιούνται άμεσα, με
επιμέλεια της γραμματείας των επιτροπών, στο δικαστήριο, στο οποίο εκκρεμεί η υπόθεση. Με την κοινοποίηση
του πρακτικού εξώδικης επίλυσης η υπόθεση τίθεται
αυτοδίκαια στο αρχείο με πράξη του προέδρου του δικαστηρίου. Σε περίπτωση μη αποδοχής από τον αιτούντα
της πρότασης της επιτροπής και σύνταξης πρακτικού
ματαίωσης της εξώδικης επίλυσης ή σε περίπτωση σιωπηρής απόρριψης της αίτησης λόγω άπρακτης παρόδου
της προθεσμίας που ορίζεται στην παρ. 6, η ανασταλείσα
δίκη συνεχίζεται κατόπιν αίτησης οιουδήποτε εκ των
διαδίκων. Για τη συνέχιση της δίκης εκδίδεται πράξη του
Προέδρου του δικαστηρίου περί ορισμού δικασίμου, η
οποία κοινοποιείται με επιμέλεια του αιτούντος τη συνέχιση της δίκης στον αντίδικο τουλάχιστον εξήντα ημέρες
πριν από τη δικάσιμο.»
Άρθρο 112
Οργανικές θέσεις καταργούμενων
ειρηνοδικείων - Ανακατανομή οργανικών
θέσεων - Τροποποίηση άρθρων 4 και 6
ν. 5108/2024
1. Στην παρ. 4 του άρθρου 4 του ν. 5108/2024 (Α’ 65),
περί της ενοποίησης του πρώτου βαθμού δικαιοδοσίας
της πολιτικής δικαιοσύνης και περί των οργανικών θέσεων των δικαστικών λειτουργών και των δικαστικών
υπαλλήλων, προστίθενται οι λέξεις «ή στην παράλληλη
έδρα αυτού» και η παρ. 4 διαμορφώνεται ως εξής:
«4. Οι οργανικές θέσεις των δικαστικών υπαλλήλων
διατηρούνται στις έδρες πρωτοδικείων, καθώς και στις
παράλληλες και περιφερειακές έδρες αυτών, πλην εκείνων που ανήκουν σε καταργούμενα ειρηνοδικεία, οι
οποίες μεταφέρονται στην έδρα πρωτοδικείου ή στην
παράλληλη έδρα αυτού.»
2. Στην παρ. 1 του άρθρου 6 του ν. 5108/2024, περί
της αναδιάρθρωσης των πολιτικών και ποινικών δικαστηρίων του πρώτου βαθμού και περί του καθορισμού
της κατά τόπον αρμοδιότητάς τους, επέρχονται οι ακόλουθες τροποποιήσεις:
α) στο πέμπτο εδάφιο της περ. στ), γα) οι λέξεις «εκατόν είκοσι οκτώ (128)» αντικαθίστανται από τις λέξεις
«εκατόν είκοσι πέντε (125)» και γβ) οι λέξεις «δεκατέσσερις (14)» αντικαθίστανται από τις λέξεις «δεκαεπτά (17)»,
β) στο έκτο εδάφιο της περ. ιστ), δα) οι λέξεις «εξήντα
οκτώ (68)» αντικαθίστανται από τις λέξεις «πενήντα οκτώ
(58)» και δβ) οι λέξεις «είκοσι επτά (27)» αντικαθίστανται
από τις λέξεις «τριάντα επτά (37)»,
γ) στο έκτο εδάφιο της περ. λβ), εα) οι λέξεις «τριάντα
μία (31)» αντικαθίστανται από τις λέξεις «είκοσι οκτώ
(28)» και εβ) οι λέξεις «δεκαπέντε (15)» αντικαθίστανται
από τις λέξεις «δεκαοκτώ (18)»,
δ) στο έκτο εδάφιο της περ. λη), στα) οι λέξεις «σαράντα οκτώ (48)» αντικαθίστανται από τις λέξεις «σαράντα
πέντε (45)» και οι λέξεις «δεκαοκτώ (18)» αντικαθίστανται
από τις λέξεις «είκοσι μία (21)» και οι περ. στ), ιστ), λβ)
και λη διαμορφώνονται ως εξής:
«στ) Στην Περιφερειακή Ενότητα Αχαΐας (πρώην Νομός Αχαΐας) ορίζονται Πρωτοδικείο Αχαΐας, ως έδρα
πρωτοδικείου και Εισαγγελία Πρωτοδικών Αχαΐας, με
έδρα την Πάτρα. Τα Ειρηνοδικεία Πατρών, Δύμης, Αιγιαλείας, Ακράτας και Καλαβρύτων καταργούνται. Ως
παράλληλες έδρες του Πρωτοδικείου Αχαΐας ορίζονται:
α) το Αίγιο, στην κατά τόπον αρμοδιότητα του οποίου
εμπίπτουν οι Δημοτικές Ενότητες Αιγίου, Διακοπτού, Ερινέου και Συμπολιτείας του Δήμου Αιγιαλείας και β) τα
Καλάβρυτα, στην κατά τόπον αρμοδιότητα των οποίων
εμπίπτουν ο Δήμος Καλαβρύτων και οι Δημοτικές Ενότητες Αιγείρας και Ακράτας του Δήμου Αιγιαλείας. Οι
οργανικές θέσεις δικαστών και εισαγγελέων του Πρωτοδικείου Αχαΐας ορίζονται ως ακολούθως: α) Πρόεδροι
Πρωτοδικών: οκτώ (8), β) Πρωτοδίκες: εξήντα μία (61),
γ) Δικαστικοί Πάρεδροι: τρεις (3), δ) Εισαγγελείς Πρωτοδικών: έξι (6), ε) Αντεισαγγελείς Πρωτοδικών: οκτώ
(8). Οι οργανικές θέσεις των δικαστικών υπαλλήλων του
Πρωτοδικείου Αχαΐας ανέρχονται σε εκατόν είκοσι πέντε
(125), της παράλληλης έδρας Αιγίου σε είκοσι οκτώ (28)
και της παράλληλης έδρας Καλαβρύτων σε δεκαεπτά
(17).»
«ιστ) Στην Περιφερειακή Ενότητα Ηλείας (πρώην Νομός Ηλείας) ορίζονται Πρωτοδικείο Ηλείας, ως έδρα πρωτοδικείου και Εισαγγελία Πρωτοδικών Ηλείας, με έδρα
τον Πύργο. Στην περιφέρεια του Πρωτοδικείου Ηλείας
εμπίπτουν οι Δήμοι Ζαχάρως, Ανδρίτσαινας - Κρεσταίνων, Πύργου και Αρχαίας Ολυμπίας. Τα Ειρηνοδικεία
Πύργου, Αμαλιάδας, Αρήνης (Ζαχάρω), Ολυμπίων (Πελόπιο), Μυρτουντίων και Γαστούνης καταργούνται. Ως
παράλληλη έδρα του Πρωτοδικείου Ηλείας ορίζεται η
Αμαλιάδα, στην κατά τόπον αρμοδιότητα της οποίας
εμπίπτουν οι Δήμοι Ήλιδας, Ανδραβίδας - Κυλλήνης και
Πηνειού. Οι οργανικές θέσεις δικαστών και εισαγγελέων
του Πρωτοδικείου Ηλείας ορίζονται ως ακολούθως: α)
Πρόεδροι Πρωτοδικών: τρεις (3), β) Πρωτοδίκες: είκοσι
τρεις (23), γ) Δικαστικοί Πάρεδροι: μηδέν (0), δ) Εισαγγελείς Πρωτοδικών: δύο (2), ε) Αντεισαγγελείς Πρωτοδικών:
τρεις (3). Οι οργανικές θέσεις των δικαστικών υπαλλήλων
του Πρωτοδικείου Ηλείας ανέρχονται σε πενήντα οκτώ
(58) και της παράλληλης έδρας Αμαλιάδας σε τριάντα
επτά (37).»
«λβ) Στην Περιφερειακή Ενότητα Λακωνίας (πρώην
Νομός Λακωνίας) ορίζονται Πρωτοδικείο Λακωνίας,
ως έδρα πρωτοδικείου και Εισαγγελία Πρωτοδικών
Λακωνίας, με έδρα τη Σπάρτη. Τα Ειρηνοδικεία Σπάρτης, Γυθείου, Επιδαύρου Λιμηράς και Νεαπόλεως Βοιών
καταργούνται. Ως παράλληλη έδρα του Πρωτοδικείου
Λακωνίας ορίζεται το Γύθειο, στην κατά τόπον αρμοδιότητα του οποίου εμπίπτει ο Δήμος Ανατολικής Μάνης.
Ως περιφερειακή έδρα του Πρωτοδικείου Λακωνίας ορίζονται οι Μολάοι (Επιδαύρου Λιμηράς), στην κατά τόπον
αρμοδιότητα των οποίων εμπίπτουν οι Δήμοι Μονεμβασίας και Ελαφονήσου. Οι οργανικές θέσεις δικαστών και
εισαγγελέων του Πρωτοδικείου Λακωνίας ορίζονται ως
ακολούθως: α) Πρόεδροι Πρωτοδικών: δύο (2), β) Πρωτοδίκες: δεκατρείς (13), γ) Δικαστικοί Πάρεδροι: μηδέν
(0), δ) Εισαγγελείς Πρωτοδικών: δύο (2), ε) Αντεισαγγελείς Πρωτοδικών: μία (1), στ) Εισαγγελικοί Πάρεδροι: μία
(1). Οι οργανικές θέσεις των δικαστικών υπαλλήλων του
Πρωτοδικείου Λακωνίας ανέρχονται σε είκοσι οχτώ (28),
της παράλληλης έδρας Γυθείου σε δεκαοκτώ (18) και της
περιφερειακής έδρας Μολάων (Επιδαύρου Λιμηράς) σε
τρεις (3).»
«λη) Στην Περιφερειακή Ενότητα Μεσσηνίας (πρώην
Νομός Μεσσηνίας) ορίζονται Πρωτοδικείο Μεσσηνίας,
ως έδρα πρωτοδικείου και Εισαγγελία Πρωτοδικών Μεσσηνίας, με έδρα την Καλαμάτα. Τα Ειρηνοδικεία Καλαμάτας, Πύλου, Κυπαρισσίας και Πλαταμώδους καταργού
νται. Ως παράλληλη έδρα του Πρωτοδικείου Μεσσηνίας
ορίζεται η Κυπαρισσία, στην κατά τόπον αρμοδιότητα
της οποίας εμπίπτουν ο Δήμος Τριφυλίας, η Δημοτική
Ενότητα Δωρίου του Δήμου Οιχαλίας και η Δημοτική
Κοινότητα Χώρας της Δημοτικής Ενότητας Νέστορος
του Δήμου Πύλου Νέστορος. Ως περιφερειακή έδρα του
Πρωτοδικείου Μεσσηνίας ορίζεται η Πύλος, στην κατά
τόπον αρμοδιότητα της οποίας εμπίπτει ο Δήμος Πύλου-Νέστορος πλην της Δημοτικής Κοινότητας Χώρας
της Δημοτικής Ενότητας Νέστορος. Οι οργανικές θέσεις
δικαστών και εισαγγελέων του Πρωτοδικείου Μεσσηνίας ορίζονται ως ακολούθως: α) Πρόεδροι Πρωτοδικών:
τρεις (3), β) Πρωτοδίκες: είκοσι δύο (22), γ) Δικαστικοί
Πάρεδροι: μία (1), δ) Εισαγγελείς Πρωτοδικών: δύο (2), ε)
Αντεισαγγελείς Πρωτοδικών: τέσσερις (4). Οι οργανικές
θέσεις των δικαστικών υπαλλήλων του Πρωτοδικείου
Μεσσηνίας ανέρχονται σε σαράντα πέντε (45), της παράλληλης έδρας Κυπαρισσίας σε είκοσι μία (21) και της
περιφερειακής έδρας Πύλου σε δύο (2).»
3. Η ισχύς του παρόντος αρχίζει τη 16η.9.2024.
Άρθρο 113
Εκδίκαση ποινικών υποθέσεων σε περίπτωση
μεταβολής τοπικής αρμοδιότητας -
Τροποποίηση άρθρου 14 ν. 5108/2024
1. Στο άρθρο 14 του ν. 5108/2024 (Α’ 65), περί των μεταβατικών διατάξεων του Μέρους Α’ του νόμου αυτού,
προστίθεται παρ. 13 ως εξής:
«13. Στις περιπτώσεις μεταβολής της τοπικής αρμοδιότητας, σύμφωνα με το άρθρο 6, εκκρεμείς υποθέσεις, για
τις οποίες μέχρι την έναρξη ισχύος του παρόντος, σύμφωνα με το άρθρο 76, έχει γίνει επίδοση κλητήριου θεσπίσματος ή κλήσης στον κατηγορούμενο και οι οποίες
έχουν προσδιοριστεί προς εκδίκαση μέχρι τις 31.12.2024
ή η εκδίκασή τους έχει διακοπεί για μετά την ανωτέρω
ημερομηνία, εκδικάζονται από το δικαστήριο στο οποίο
έχουν εισαχθεί. Οι υπόλοιπες υποθέσεις, καθώς και όσες
έχουν αναβληθεί για οποιαδήποτε αιτία σε δικάσιμο μετά
την ανωτέρω ημερομηνία, αποσύρονται και με πράξη
του αρμόδιου εισαγγελέα, η οποία επιδίδεται στον κατηγορούμενο, προσδιορίζονται προς εκδίκαση στο κατά
τόπο αρμόδιο δικαστήριο. Εκκρεμείς υποθέσεις, για τις
οποίες μέχρι την έναρξη ισχύος του παρόντος, σύμφωνα
με το άρθρο 76, έχει γίνει επίδοση κλητήριου θεσπίσματος για να δικαστούν από τη μεταβατική έδρα του Μονομελούς Πλημμελειοδικείου Σπετσών και οι οποίες έχουν
προσδιοριστεί προς εκδίκαση μέχρι τις 31.12.2024 εκδικάζονται από το Μονομελές Πλημμελειοδικείο Σπετσών
στο οποίο συμμετέχουν δικαστικοί λειτουργοί του Πρωτοδικείου και της Εισαγγελίας Πρωτοδικών Πειραιώς.»
2. Η ισχύς του παρόντος αρχίζει την 16η.9.2024.
Άρθρο 114
Αρμοδιότητα Μονομελούς Εφετείου Συγκρότηση τριμελούς εφετείου κατά
αποφάσεων τριμελούς εφετείου Φύλαξη των πραγμάτων που κατασχέθηκαν Σφράγιση - Αντιρρήσεις κατά της ποινικής
διαταγής - Τροποποίηση περ. δ) άρθρου 110,
αντικατάσταση περ. 8 άρθρου 111 και
τροποποίηση παρ. 2 άρθρου 268 και
άρθρου 412 Κώδικα Ποινικής Δικονομίας
1. Στην περ. δ) του άρθρου 110 του Κώδικα Ποινικής
Δικονομίας (ν. 4620/2019, Α’ 96), περί της αρμοδιότητας
του Μονομελούς Εφετείου, διαγράφονται οι λέξεις «των
ειρηνοδικών, ειδικών πταισματοδικών,» και η περ. δ) διαμορφώνεται ως εξής:
«δ) Η εκδίκαση των πλημμελημάτων των δικαστών
πολιτικής, ποινικής και διοικητικής δικαιοσύνης και εισαγγελέων, συμπεριλαμβανομένων των παρέδρων, των
μελών του Συμβουλίου της Επικρατείας, των παρέδρων,
εισηγητών και δοκίμων εισηγητών του, των μελών του
Ελεγκτικού Συνεδρίου, των παρέδρων, εισηγητών και δοκίμων εισηγητών του, του γενικού επιτρόπου, επιτρόπων
και αντεπιτρόπων που υπηρετούν σε αυτό, του γενικού
επιτρόπου, επιτρόπων και αντεπιτρόπων επικρατείας στα
τακτικά διοικητικά δικαστήρια, των δικηγόρων και των
μελών του Νομικού Συμβουλίου του Κράτους, καθώς και
των πλημμελημάτων που τέλεσαν κατά την άσκηση των
καθηκόντων τους οι δήμαρχοι και οι περιφερειάρχες.»
2. Η περ. 8 του άρθρου 111 του Κώδικα Ποινικής Δικονομίας, περί της αρμοδιότητας του Τριμελούς Εφετείου,
αντικαθίσταται ως εξής:
«8. Τις εφέσεις κατά των αποφάσεων του τριμελούς
εφετείου, το οποίο συγκροτείται, από πρόεδρο εφετών
εκ των αρχαιότερων προέδρων εφετών που υπηρετούν
στο κατά τόπο αρμόδιο εφετείο και εφέτες εκ των αρχαιότερων εφετών που υπηρετούν στo κατά τόπο αρμόδιο
εφετείο, παρισταμένου πάντοτε εισαγγελέα με τον βαθμό του εισαγγελέα εφετών.»
3. Στο δεύτερο εδάφιο της παρ. 2 του άρθρου 268
του Κώδικα Ποινικής Δικονομίας, περί της φύλαξης των
πραγμάτων που κατασχέθηκαν, διαγράφονται οι λέξεις
«ή του ειρηνοδικείου» και η παρ. 2 διαμορφώνεται ως
εξής:
«2. Στην έκθεση για την παράδοση μνημονεύεται η
υποχρέωση του φύλακα να διαφυλάξει τα πράγματα και
να τα παραδώσει οποτεδήποτε το ζητήσει η δικαστική
αρχή. Ο ανακριτικός υπάλληλος μπορεί να επιβάλει στον
φύλακα και την καταβολή εγγύησης, που παραδίδεται
στο γραμματέα του πρωτοδικείου της κατοικίας.»
4. Στο άρθρο 412 του Κώδικα Ποινικής Δικονομίας,
περί των αντιρρήσεων κατά ποινικής διαταγής, η λέξη
«ειρηνοδικείου» αντικαθίσταται από τη λέξη «πρωτοδικείου» και το άρθρο 412 διαμορφώνεται ως εξής:
«Άρθρο 412
Αντιρρήσεις κατά της ποινικής διαταγής
Κατά της ποινικής διαταγής εκείνος που καταδικάστηκε μπορεί να υποβάλλει, μέσα σε δέκα πέντε ημέρες από
την επίδοσή της, αντιρρήσεις με έκθεση που συντάσσει ο
γραμματέας του δικαστηρίου που εξέδωσε την διαταγή
ή ο γραμματέας του πρωτοδικείου του τόπου διαμονής
του.»
5. Η ισχύς του παρόντος αρχίζει τη 16η.9.2024.
Άρθρο 115
Κλήρωση των συνθέσεων των ποινικών
δικαστηρίων - Τροποποίηση παρ. 1 άρθρου 20
Κώδικα Οργανισμού Δικαστηρίων
και Κατάστασης Δικαστικών Λειτουργών
1. Στην παρ. 1 του άρθρου 20 του Κώδικα Οργανισμού
Δικαστηρίων και Κατάστασης Δικαστικών Λειτουργών
(ν. 4938/2022, Α’109), περί της κλήρωσης των συνθέσεων των ποινικών δικαστηρίων, προστίθενται εδάφια,
έβδομο και όγδοο, και η παρ. 1 διαμορφώνεται ως εξής:
«1. Σε όσα πρωτοδικεία, εφετεία και στις αντίστοιχες
εισαγγελίες προβλέπεται οργανικός αριθμός δεκαπέντε
(15) τουλάχιστον δικαστών, οι συνθέσεις των ποινικών
δικαστηρίων καταρτίζονται με κλήρωση. Στα Εφετεία
Αθηνών, Θεσσαλονίκης και Πειραιώς ορίζονται από την
ολομέλεια των δικαστηρίων αυτών δικαστές, που προεδρεύουν αποκλειστικά στα ποινικά δικαστήρια. Στο Εφετείο Αθηνών οι ανωτέρω δικαστές ορίζονται για δύο (2)
έτη, με δυνατότητα ανανέωσης της θητείας τους για ένα
(1) έτος. Για την κάλυψη των κενών που δημιουργούνται,
από οποιεσδήποτε υπηρεσιακές μεταβολές, στους δικαστές οι οποίοι προεδρεύουν αποκλειστικά στα ποινικά
δικαστήρια, η Ολομέλεια του Εφετείου Αθηνών μπορεί
οποτεδήποτε να τροποποιεί και να συμπληρώνει τις
ανωτέρω αποφάσεις της. Στα Εφετεία Θεσσαλονίκης και
Πειραιώς, οι δικαστές, οι οποίοι προεδρεύουν αποκλειστικά στα ποινικά δικαστήρια, ορίζονται από την Ολομέλειά τους για δύο (2) έτη, με δυνατότητα παράτασης
της θητείας τους για ένα (1) ακόμα έτος. Στους πίνακες
που καταρτίζονται από την ολομέλεια περιλαμβάνεται ο
ανάλογος με τις ανάγκες του δικαστηρίου αριθμός δικαστών, μεταξύ των οποίων γίνεται η κλήρωση των τακτικών και αναπληρωματικών, σύμφωνα με τη διαδικασία
του παρόντος, από το πρώτο τριμελές πλημμελειοδικείο
ή τριμελές ποινικό εφετείο. Με αιτιολογημένη πράξη του
Τριμελούς Συμβουλίου Διεύθυνσης των ανωτέρω Δικαστηρίων, είναι δυνατόν, σε όλως εξαιρετικές περιπτώσεις,
για υπηρεσιακούς λόγους, να παρατείνεται μια φορά και
για χρονικό διάστημα μέχρι το ήμισυ της θητείας τους
η θητεία των δικαστών που προεδρεύουν στα ποινικά
δικαστήρια. Η απόφαση κοινοποιείται άμεσα στον Πρόεδρο του Αρείου Πάγου και στον αρμόδιο Επιθεωρητή
Αεροπαγίτη.»
2. Η ισχύς του παρόντος αρχίζει τη 16η.9.2024.
Άρθρο 116
Επανακαθορισμός περιφερειών επιθεώρησης
πολιτικών και ποινικών δικαστηρίων -
Τροποποίηση παρ. 1 άρθρου 94 Κώδικα
Οργανισμού Δικαστηρίων και Κατάστασης
Δικαστικών Λειτουργών
1. Στην παρ. 1 του άρθρου 94 του Κώδικα Οργανισμού Δικαστηρίων και Κατάστασης Δικαστικών Λειτουργών (ν. 4938/2022, A’ 109), περί των περιφερειών
επιθεώρησης των πολιτικών και ποινικών δικαστηρίων,
τα εδάφια δεύτερο, τέταρτο, έκτο, όγδοο, ένατο και ενδέκατο αντικαθίστανται και η παρ. 1 διαμορφώνεται ως
εξής:
«1. Οι περιφέρειες της επιθεώρησης ορίζονται σε εννέα
(9) και καθεμία από αυτές περιλαμβάνει αντιστοίχως:
Η πρώτη (Α’ ), τα Εφετεία Αθηνών, Λαμίας και Ευβοίας,
τα Πρωτοδικεία Αθηνών, Λαμίας και Ευβοίας, πλην του
Πρωτοδικείου Αθηνών.
Η δεύτερη (Β’ ), το Πρωτοδικείο Αθηνών.
Η τρίτη (Γ’ ) τις Εισαγγελίες Εφετών Αθηνών, Λαμίας,
Ευβοίας, Ναυπλίου, Καλαμάτας και τις υπαγόμενες σε
αυτές Εισαγγελίες Πρωτοδικών. Ως επιθεωρητής ορίζεται
αντεισαγγελέας του Αρείου Πάγου.
Η τέταρτη (Δ’ ) τις Εισαγγελίες Εφετών Θεσσαλονίκης,
Πειραιά, Θράκης, Δυτικής Μακεδονίας, Κρήτης, Ανατολικής Κρήτης και τις υπαγόμενες σε αυτές Εισαγγελίες
Πρωτοδικών. Ως επιθεωρητής ορίζεται αντεισαγγελέας
του Αρείου Πάγου.
Η πέμπτη (Ε’), τα Εφετεία Πειραιώς, Ναυπλίου και Καλαμάτας, τα υπαγόμενα σε αυτά Πρωτοδικεία.
Η έκτη (ΣΤ’), τα Εφετεία Κρήτης, Ανατολικής Κρήτης,
Δωδεκανήσου, Αιγαίου και Βορείου Αιγαίου, τα υπαγόμενα σε αυτά Πρωτοδικεία.
Η έβδομη (Ζ’), τα Εφετεία Λάρισας, Ιωαννίνων, Πατρών,
Δυτικής Στερεάς Ελλάδος και Κέρκυρας και τα υπαγόμενα σε αυτά Πρωτοδικεία.
Η όγδοη (Η’), τις Εισαγγελίες Εφετών Λάρισας, Ιωαννίνων, Πατρών, Δυτικής Στερεάς Ελλάδος, Κέρκυρας, Αιγαίου, Βόρειου Αιγαίου και Δωδεκανήσου με τις υπαγόμενες
σε αυτές Εισαγγελίες Πρωτοδικών. Ως επιθεωρητής ορίζεται αντεισαγγελέας του Αρείου Πάγου.
Η ένατη (Θ’), τα Εφετεία Θεσσαλονίκης, Θράκης και
Δυτικής Μακεδονίας, καθώς και τα υπαγόμενα σε αυτά
Πρωτοδικεία.»
2. Η ισχύς του παρόντος αρχίζει την 16η.9.2024.
Άρθρο 117
Προσκόμιση γραμματίων σε υποθέσεις
αρμοδιότητας ειρηνοδικείων μετά την έναρξη
ισχύος του ν. 5108/2024 - Προσθήκη παρ. 7
στο άρθρο 61 του Κώδικα Δικηγόρων
1. Στο άρθρο 61 του Κώδικα Δικηγόρων (ν. 4194/2013,
Α’208), περί προκαταβολής εισφορών και κρατήσεων,
προστίθεται παρ. 7 ως εξής:
«7. Όπου στα παραρτήματα γίνεται αναφορά σε αμοιβές που αφορούν υποθέσεις ενώπιον ειρηνοδικείου,
μετά την έναρξη ισχύος του ν. 5108/2024 (Α’ 65), ο δικηγόρος υποχρεούται να εκδίδει και να προσκομίζει γραμμάτιο προείσπραξης της αντίστοιχης διαδικασίας του
δικαστηρίου που καθίσταται αρμόδιο από την 16.9.2024
σύμφωνα με τον ν. 5108/2024 και τον Κώδικα Πολιτικής
Δικονομίας (π.δ. 503/1985, Α’182). Στις υποθέσεις του
προηγούμενου εδαφίου που είναι αποτιμητές σε χρήμα
εκδίδεται το σχετικό γραμμάτιο του πρωτοδικείου με
βάση το χαμηλότερο ποσό αναφοράς. Σε περίπτωση
υπόθεσης για την οποία δεν υφίσταται αντίστοιχο γραμμάτιο πρωτοδικείου με βάση τα παραρτήματα, ισχύουν
τα κατωτέρω:
α) Όσον αφορά στις πράξεις του ν. 5095/2024 (Α’ 40):
αα) για τις υποθέσεις κληρονομητηρίων και σωματείων
εκδίδεται το αντίστοιχο γραμμάτιο της εκουσίας δικαιοδοσίας μονομελούς πρωτοδικείου, αβ) για τις υποθέσεις
εγγραφής και εξάλειψης προσημειώσεων εκδίδεται το
αντίστοιχο γραμμάτιο των ασφαλιστικών μέτρων του
μονομελούς πρωτοδικείου.
β) Για τις εφέσεις κατά αποφάσεων ειρηνοδικείου, εκδίδεται γραμμάτιο ισόποσο με το γραμμάτιο της έφεσης
ενώπιον μονομελούς εφετείου.
γ) Για τις λοιπές διαδικασίες, στις οποίες δεν προβλέπεται αντίστοιχο γραμμάτιο πρωτοδικείου, εκδίδεται
γραμμάτιο ισόποσο με το γραμμάτιο της εκουσίας δικαιοδοσίας μονομελούς πρωτοδικείου.»
2. Η ισχύς του παρόντος αρχίζει τη 16η.9.2024.
Άρθρο 118
Αξιολόγηση και επιλογή εκπαιδευτικών
στο Ψηφιακό Φροντιστήριο - Τροποποίηση
παρ. 3, 4, 5 και 7 και προσθήκη παρ. 5Α και 10
στο άρθρο 26Α του ν. 4368/2016
Στο άρθρο 26Α του ν. 4368/2016 (Α’ 21), περί Ψηφιακής Εκπαιδευτικής Πύλης και Ψηφιακού Φροντιστηρίου,
επέρχονται οι ακόλουθες τροποποιήσεις: α) στην παρ. 3:
αα) στο τέλος του δεύτερου εδαφίου της περ. α) μετά τις
λέξεις «πραγματική διδακτική υπηρεσία» προστίθενται
οι λέξεις «και ως χρόνος για θεμελίωση δικαιώματος
μετάθεσης σύμφωνα με την παρ. 1 του άρθρου 8 του
π.δ. 50/1996 (Α’ 45)», αβ) στην περ. β) προστίθεται δεύτερο εδάφιο, αγ) το τελευταίο εδάφιο της περ. γ) αντικαθίσταται, β) στο πρώτο εδάφιο της παρ. 4, βα) μετά τη
φράση «δύναται να προσλαμβάνονται» προστίθενται οι
λέξεις «με τη διαδικασία της περ. γ) της παρ. 3,», ββ) μετά
τις λέξεις «σαράντα (40) αναπληρωτές εκπαιδευτικοί»
προστίθεται η φράση «οι οποίοι περιλαμβάνονται στους
τελικούς αξιολογικούς πίνακες,», βγ) οι λέξεις «υπηρεσία
σε σχολική μονάδα» αντικαθίστανται με τη λέξη «εμπειρία», γ) στην παρ. 5 προστίθενται δεύτερο, τρίτο και τέταρτο εδάφιο, δ) μετά την παρ. 5 προστίθεται παρ. 5Α, ε)
στην παρ. 7, εα) μετά τις λέξεις «επιλογή των αποσπώμενων» προστίθενται οι λέξεις «και των προσλαμβανόμενων», εβ) μετά τις λέξεις «η διαδικασία της απόσπασης»
προστίθενται οι λέξεις «και της πρόσληψης,», στ) μετά
την παρ. 9 προστίθεται παρ. 10, και μετά από νομοτεχνικές βελτιώσεις το άρθρο 26Α διαμορφώνεται ως εξής:
«Άρθρο 26Α
Ψηφιακή Εκπαιδευτική Πύλη Ψηφιακό Φροντιστήριο
1. Δημιουργείται κεντρική ηλεκτρονική εφαρμογή,
η οποία είναι προσβάσιμη μέσω της Ενιαίας Ψηφιακής
Πύλης της Δημόσιας Διοίκησης «gov.gr». Η ηλεκτρονική
εφαρμογή του πρώτου εδαφίου πληροί όλες τις προδιαγραφές προσβασιμότητας για άτομα με αναπηρία,
λειτουργεί ως πύλη ψηφιακού εκπαιδευτικού περιεχομένου και υπηρεσιών σύγχρονης και ασύγχρονης εξ
αποστάσεως εκπαίδευσης στην πρωτοβάθμια και δευτεροβάθμια εκπαίδευση και αναπτύσσεται και λειτουργεί στο Ινστιτούτο Εκπαιδευτικής Πολιτικής (Ι.Ε.Π.) για
λογαριασμό του Υπουργείου Παιδείας, Θρησκευμάτων
και Αθλητισμού.
2. Η ψηφιακή εκπαίδευση της παρ. 1 παρέχεται: α)
με τη μορφή σύγχρονης και ασύγχρονης εκπαίδευσης
(Ψηφιακό Φροντιστήριο) και αφορά στα πανελλαδικώς
εξεταζόμενα μαθήματα της Γ’ τάξης του Γενικού Λυκείου (ΓΕ.Λ.), του Λυκείου Ειδικής Αγωγής και Εκπαίδευσης
(Ε.Α.Ε.), των Επαγγελματικών Λυκείων (ΕΠΑ.Λ.), καθώς
και της Δ’τάξης του Ενιαίου Ειδικού Επαγγελματικού
Γυμνασίου Λυκείου (ΕΝ.Ε.Ε.ΓΥ.Λ.) και β) με τη μορφή
της ασύγχρονης εκπαίδευσης σε μαθητές της Ε’ και ΣΤ’
τάξης του Δημοτικού σχολείου, σε μαθητές όλων των
τάξεων του Γυμνασίου και σε μαθητές της Α’ και Β’ τάξης
των ΓΕ.Λ., Ε.Α.Ε., ΕΠΑ.Λ., καθώς και της Α’, Β’και Γ’ τάξης
του ΕΝ.Ε.Ε.ΓΥ.Λ.. Η περ. α) υλοποιείται από το Τμήμα Δ’
Εκπαιδευτικής Ραδιοτηλεόρασης και Ψηφιακών Μέσων
της Διεύθυνσης Υποστήριξης Εκπαιδευτικών Προγραμμάτων και Εκπαίδευσης για την Αειφορία σε συνεργασία
με το Ι.Ε.Π.. Η περ. β) υλοποιείται με ευθύνη του Ι.Ε.Π..
3. α) Για την κάλυψη των αναγκών της εκπαίδευσης
της περ. α) της παρ. 2 αποσπάται για ένα (1) σχολικό
έτος, με δυνατότητα παράτασης, ο αναγκαίος αριθμός
εκπαιδευτικών της πρωτοβάθμιας και δευτεροβάθμιας
εκπαίδευσης στο Τμήμα Δ’ Εκπαιδευτικής Ραδιοτηλεόρασης και Ψηφιακών Μέσων της Διεύθυνσης Υποστήριξης
Εκπαιδευτικών Προγραμμάτων και Εκπαίδευσης για την
Αειφορία του Υπουργείου Παιδείας, Θρησκευμάτων και
Αθλητισμού. Ο χρόνος απόσπασης των παραπάνω εκπαιδευτικών λογίζεται ως πραγματική διδακτική υπηρεσία
και ως χρόνος για θεμελίωση δικαιώματος μετάθεσης
σύμφωνα με την παρ. 1 του άρθρου 8 του π.δ. 50/1996
(Α’ 45). Ως μονάδες μετάθεσης των παραπάνω αποσπώμενων, υπολογίζονται οι μονάδες που προβλέπονται
για την πλησιέστερη προς τον τόπο της υπηρεσίας τους
σχολική μονάδα και επιπλέον έξι (6) μονάδες μετάθεσης
για κάθε έτος.
β) Οι εκπαιδευτικοί που υπηρετούν στο Ψηφιακό
Φροντιστήριο της περ. α) της παρ. 2 λαμβάνουν για τη
διδακτική υπηρεσία τους δύο (2) μονάδες, ανά έτος, οι
οποίες προσμετρώνται στη διαδικασία επιλογής και τοποθέτησης στελεχών εκπαίδευσης της παρ. 2 του άρθρου 30 του ν. 4823/2021 (Α’ 136). Αν ο εκπαιδευτικός
του πρώτου εδαφίου έχει συμπληρώσει το ανώτατο όριο
μονάδων διδακτικής εμπειρίας, σύμφωνα με την περ. α)
της παρ. 3 του άρθρου 33 του ν. 4823/2021, λαμβάνει,
κατ’ αναλογία, μία (1) μονάδα, ανά έτος, σύμφωνα με την
περ. γ) της παρ. 3 του ίδιου άρθρου.
γ) Οι ως άνω αποσπώμενοι εκπαιδευτικοί επιλέγονται
με βάση συγκεκριμένα προσόντα, όπως η εμπειρία, η
επιστημονική κατάρτιση στην εξ αποστάσεως εκπαίδευση, οι επικοινωνιακές δεξιότητες και η προσωπικότητά
τους, με απόφαση του Γενικού Γραμματέα Πρωτοβάθμιας, Δευτεροβάθμιας Εκπαίδευσης και Ειδικής Αγωγής
(Γ.Γ.Π.Δ.Ε.Ε.Α.), κατόπιν εισήγησης τριμελούς επιτροπής,
η οποία συγκροτείται προς τον σκοπό αυτόν με απόφαση του Γ.Γ.Π.Δ.Ε.Ε.Α.. Η ως άνω επιτροπή αποτελείται
από τον Προϊστάμενο της Γενικής Διεύθυνσης Σπουδών
Πρωτοβάθμιας και Δευτεροβάθμιας Εκπαίδευσης, ως
Πρόεδρο, καθώς και τον Προϊστάμενο του Τμήματος Δ’
Εκπαιδευτικής Ραδιοτηλεόρασης και Ψηφιακών Μέσων
και τον Προϊστάμενο της Διεύθυνσης Σπουδών, Προγραμμάτων και Οργάνωσης Δευτεροβάθμιας Εκπαίδευσης, ως μέλη, με τους αναπληρωτές τους. Χρέη Γραμματέα ασκεί υπάλληλος της Γενικής Διεύθυνσης Σπουδών
Πρωτοβάθμιας και Δευτεροβάθμιας Εκπαίδευσης. Την
παρακολούθηση της υλοποίησης της ψηφιακής εκπαίδευσης αναλαμβάνει ένας εκ των αποσπώμενων ή
προσωρινών αναπληρωτών εκπαιδευτικών ως Συντονιστής, ο οποίος ορίζεται από την επιτροπή του πρώτου
εδαφίου.
4. Σε περίπτωση μη κάλυψης των αναγκών σε εκπαιδευτικό προσωπικό για το Ψηφιακό Φροντιστήριο της
περ. α) της παρ. 2, δύναται να προσλαμβάνονται, με τη
διαδικασία της περ. γ) της παρ. 3, εφόσον εκδηλώσουν
σχετικό ενδιαφέρον κατά την υποβολή της αίτησής τους
για πρόσληψη, έως σαράντα (40) αναπληρωτές εκπαιδευτικοί, οι οποίοι περιλαμβάνονται στους τελικούς αξιολογικούς πίνακες, κατά τα οριζόμενα στο άρθρο 63 του
ν. 4589/2019 (Α’ 13), υπό την πρόσθετη προϋπόθεση ότι
διαθέτουν πενταετή διδακτική εμπειρία. Οι αναπληρωτές
εκπαιδευτικοί συνάπτουν σύμβαση εργασίας ορισμένου χρόνου στη Διεύθυνση Δευτεροβάθμιας Εκπαίδευσης της περιοχής που εδρεύει το Υπουργείο Παιδείας,
Θρησκευμάτων και Αθλητισμού, κατά την κατάρτιση
της οποίας το ελληνικό Δημόσιο εκπροσωπείται από
τον οικείο Διευθυντή Εκπαίδευσης, και τοποθετούνται
με απόφαση του Διευθυντή για την παροχή ψηφιακής
εκπαίδευσης και εκπαιδευτικού διδακτικού έργου στο
Ψηφιακό Φροντιστήριο. Ο χρόνος πρόσληψης των παραπάνω εκπαιδευτικών λογίζεται ως χρόνος πραγματικής εκπαιδευτικής υπηρεσίας. Στην πραγματική εκπαιδευτική υπηρεσία που παρέχεται από τους παραπάνω
προσωρινούς αναπληρωτές αποδίδεται η μοριοδότηση
που προβλέπεται στην υποπερ. αα) της περ. β) του άρθρου 57 του ν. 4589/2019, προσαυξημένη κατά το μισό,
με ανώτατο όριο μοριοδότησης τις δεκαπέντε (15) μονάδες, ανά σχολικό έτος.
5. Οι εκπαιδευτικοί της περ. α) της παρ. 2 παρέχουν
σύγχρονη εκπαίδευση το ανώτερο εννέα (9) ώρες εβδομαδιαίως, υπό τις οδηγίες του Συντονιστή, και στο υπόλοιπο του ωραρίου τους παρέχουν ασύγχρονη εκπαίδευση ιδίως με τη διόρθωση ασκήσεων, εργασιών και
διαγωνισμάτων. Η οργάνωση του προγράμματος και της
ύλης των μαθημάτων της ψηφιακής εκπαίδευσης και
η εν γένει επιστημονική εποπτεία της λειτουργίας του
Ψηφιακού Φροντιστηρίου ασκούνται από Επιστημονική
Επιτροπή, με διετή θητεία, η οποία συγκροτείται με απόφαση του Υπουργού Παιδείας, Θρησκευμάτων και Αθλητισμού ύστερα από εισήγηση του Ι.Ε.Π. και αποτελείται
από πέντε (5) έως δεκαπέντε (15) μέλη, προσωπικότητες
εγνωσμένου κύρους, εν ενεργεία ή συνταξιούχους εκπαιδευτικούς όλων των βαθμίδων εκπαίδευσης, με εμπειρία
και εξειδίκευση στα αντικείμενα των μαθημάτων για τα
οποία παρέχεται το Ψηφιακό Φροντιστήριο. Η Επιτροπή
του δεύτερου εδαφίου, εφόσον διαπιστώσει σε οποιοδήποτε στάδιο λειτουργίας του Ψηφιακού Φροντιστηρίου
τη μη καταλληλότητα οποιουδήποτε από τους εκπαιδευτικούς των παρ. 3 και 4, εισηγείται αμελλητί με ειδική
αιτιολογία στον Γ.Γ.Π.Δ.Ε.Ε.Α. την αντικατάστασή του. Η
σύμβαση του προσωρινού αναπληρωτή που κρίθηκε
μη κατάλληλος λύεται αυτοδικαίως, και αυτός δύναται
να προσληφθεί στη δημόσια πρωτοβάθμια και δευτεροβάθμια εκπαίδευση, κατά παρέκκλιση της παρ. 5Α
του άρθρου 63 του ν. 4589/2019 (Α’ 13), σύμφωνα με τις
εκπαιδευτικές ανάγκες.
5Α. Κατά τη διάρκεια λειτουργίας του Ψηφιακού Φροντιστηρίου, αν ελλείπει, απουσιάζει ή κωλύεται ο εκπαιδευτικός των παρ. 3 και 4, ή αν υφίσταται ανάγκη αντικατάστασής τους για οποιονδήποτε λόγο, που αφορά
στην άσκηση του εκπαιδευτικού τους έργου, δύναται
να προσλαμβάνονται, με απόφαση του Γ.Γ.Π.Δ.Ε.Ε.Α.,
κατόπιν εισήγησης της Επιστημονικής Επιτροπής της
παρ. 5, ισάριθμοι προσωρινοί αναπληρωτές από τη λίστα
επιλαχόντων της τριμελούς επιτροπής της περ. γ) της
παρ. 3. Η παρ. 5Α του άρθρου 63 του ν. 4589/2019 δεν
εφαρμόζεται για τους αναπληρωτές εκπαιδευτικούς που
παραιτούνται από τη θέση τους για να προσληφθούν
στο Ψηφιακό Φροντιστήριο. Αν δεν υπάρχει λίστα επιλαχόντων, επαναλαμβάνεται η διαδικασία των παρ. 3
και 4 του παρόντος.
6. Με απόφαση του Υπουργού Παιδείας, Θρησκευμάτων και Αθλητισμού, ύστερα από εισήγηση του Ι.Ε.Π.,
καθορίζεται η πρόσβαση των χρηστών στα επιμέρους
πεδία της ηλεκτρονικής εφαρμογής της παρ. 1 με αυθεντικοποίηση μέσω των διαπιστευτηρίων που διαθέτουν στον κατάλογο μελών του Πανελλήνιου Σχολικού
Δικτύου (Π.Σ.Δ.).
7. Με απόφαση του Υπουργού Παιδείας, Θρησκευμάτων και Αθλητισμού εκδίδεται πρόσκληση εκδήλωσης
ενδιαφέροντος για την επιλογή των αποσπώμενων και
των προσλαμβανόμενων εκπαιδευτικών και καθορίζονται τα ειδικότερα κριτήρια επιλογής και το αντικείμενο
απασχόλησής τους, ο αριθμός και οι κλάδοι/ειδικότητες,
η διαδικασία της απόσπασης και της πρόσληψης, καθώς
και κάθε άλλο θέμα σχετικό με την εφαρμογή της παρ. 3.
8. Με απόφαση του Υπουργού Παιδείας, Θρησκευμάτων και Αθλητισμού, ύστερα από εισήγηση του Ι.Ε.Π.,
δύναται να επεκτείνεται η εφαρμογή της ψηφιακής εκπαίδευσης και σε άλλες τάξεις σχολικών μονάδων όλων
των βαθμίδων της εκπαίδευσης και σε επιπλέον μαθήματα, να τροποποιούνται τα μαθήματα, για τα οποία παρέχεται ψηφιακή εκπαίδευση, το είδος της εκπαίδευσης
(σύγχρονη ή ασύγχρονη ή συνδυασμός αυτών), η έναρξη
και λήξη λειτουργίας της ψηφιακής εκπαίδευσης για κάθε
σχολικό έτος, οι ώρες διδασκαλίας, ο τρόπος συμμετοχής
των μαθητών και των εκπαιδευτικών, καθώς οι όροι και
οι προϋποθέσεις της εκπαιδευτικής διαδικασίας.
9. Με κοινή απόφαση των Υπουργών Παιδείας, Θρησκευμάτων και Αθλητισμού και Ψηφιακής Διακυβέρνησης ρυθμίζονται τα ειδικότερα ζητήματα σχετικά με τη
λειτουργία της ηλεκτρονικής εφαρμογής της παρ. 1, η
εξασφάλιση αποτελεσματικής πρόσβασης στους χρήστες με αναπηρία προσδιορίζονται το περιεχόμενο και
η δομή της, τα τεχνικά και οργανωτικά μέτρα για την
επεξεργασία τους και καθορίζονται οι αναγκαίες διαλειτουργικότητες, ο τρόπος πρόσβασης και τα μέσα τεχνολογίας που χρησιμοποιούνται για την υλοποίηση της
εφαρμογής, οι όροι και οι προϋποθέσεις της διαδικασίας,
συμπεριλαμβανομένων των οργανωτικών και τεχνικών
μέτρων προς διασφάλιση της προστασίας των δεδομένων προσωπικού χαρακτήρα των συμμετεχόντων, καθώς
και κάθε αναγκαία τεχνική ή άλλη λεπτομέρεια για την
εφαρμογή του παρόντος. Με όμοια απόφαση ορίζονται
ο υπεύθυνος επεξεργασίας, ο εκτελών την επεξεργασία,
το είδος των δεδομένων, που καταχωρίζονται, καθώς και
η χρονική διάρκεια τήρησης αυτών.
10. Με απόφαση του Υπουργού Παιδείας, Θρησκευμάτων και Αθλητισμού προσδιορίζεται ο ακριβής αριθμός
των μελών της Επιστημονικής Επιτροπής της παρ. 5, η
διαδικασία, τα κριτήρια και ο τρόπος επιλογής των μελών
της, και εξειδικεύονται οι αρμοδιότητες της Επιτροπής,
καθώς και τα κριτήρια μη καταλληλότητας των εκπαιδευτικών των παρ. 3 και 4.»
Άρθρο 119
Ρυθμίσεις για την έγκαιρη έναρξη της
μεταφοράς μαθητών για το διδακτικό έτος
2024 - 2025
Τo άρθρο 391 του ν. 4957/2022 (Α’ 141), περί ρυθμίσεων για την έγκαιρη έναρξη της μεταφοράς των μαθητών
και τις διαδικασίες σύναψης δημοσίων συμβάσεων
μεταφοράς μαθητών, ισχύει και για το διδακτικό έτος
2024 - 2025. Η ανάθεση της εκτέλεσης των σχετικών
δρομολογίων σε προσωρινούς αναδόχους του πρώτου
εδαφίου της παρ. 4 του άρθρου 391 του ν. 4957/2022
είναι δυνατή μέχρι την ολοκλήρωση των διαγωνισμών
με την υπογραφή των οικείων συμβάσεων.
ΜΕΡΟΣ ΣΤ’
ΕΝΑΡΞΗ ΙΣΧΥΟΣ
Άρθρο 120
Έναρξη ισχύος
1. Η ισχύς του Μέρους Α’, περί των παρεμβάσεων στον
Κώδικα Πολιτικής Δικονομίας (π.δ. 503/1985, Α’ 182), του
Μέρους Β’, περί των παρεμβάσεων στον Κώδικα Ποινικής
Δικονομίας (ν. 4620/2019, Α’ 96), του Μέρους Γ’, περί των
παρεμβάσεων στον Κώδικα Οργανισμού Δικαστηρίων
και Κατάστασης Δικαστικών Λειτουργών (ν. 4938/2022,
Α’ 109) και των άρθρων 104, 105, 106, 108 και 109 του
Μέρους Ε’ αρχίζει από τη 16η.9.2024.
2. Η ισχύς των λοιπών διατάξεων του παρόντος αρχίζει
από τη δημοσίευσή του στην Εφημερίδα της Κυβερνήσεως, εκτός αν άλλως ορίζεται σε επιμέρους διατάξεις.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου
του Κράτους.
Αθήνα, 11 Σεπτεμβρίου 2024
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Εθνικής Οικονομίας
και Οικονομικών
ΚΩΝΣΤΑΝΤΙΝΟΣ ΧΑΤΖΗΔΑΚΗΣ
Αναπληρωτής Υπουργός
Εθνικής Οικονομίας
και Οικονομικών
ΝΙΚΟΛΑΟΣ ΠΑΠΑΘΑΝΑΣΗΣ
Εξωτερικών
ΓΕΩΡΓΙΟΣ ΓΕΡΑΠΕΤΡΙΤΗΣ
Εσωτερικών
ΘΕΟΔΩΡΟΣ ΛΙΒΑΝΙΟΣ
Παιδείας, Θρησκευμάτων
και Αθλητισμού
ΚΥΡΙΑΚΟΣ ΠΙΕΡΡΑΚΑΚΗΣ
Υγείας
ΣΠΥΡΙΔΩΝ - ΑΔΩΝΙΣ ΓΕΩΡΓΙΑΔΗΣ
Αναπληρώτρια Υπουργός Υγείας
ΕΙΡΗΝΗ ΑΓΑΠΗΔΑΚΗ
Υποδομών και Μεταφορών
ΧΡΗΣΤΟΣ ΣΤΑΪΚΟΥΡΑΣ
Περιβάλλοντος και Ενέργειας
ΘΕΟΔΩΡΟΣ ΣΚΥΛΑΚΑΚΗΣ
Ανάπτυξης
ΠΑΝΑΓΙΩΤΗΣ ΘΕΟΔΩΡΙΚΑΚΟΣ
Εργασίας
και Κοινωνικής Ασφάλισης
ΝΙΚΗ ΚΕΡΑΜΕΩΣ
Δικαιοσύνης
ΓΕΩΡΓΙΟΣ ΦΛΩΡΙΔΗΣ
Κοινωνικής Συνοχής
Οικογένειας
ΣΟΦΙΑ ΖΑΧΑΡΑΚΗ
Ψηφιακής Διακυβέρνησης
ΔΗΜΗΤΡΙΟΣ ΠΑΠΑΣΤΕΡΓΙΟΥ
Επικρατείας
ΧΡΗΣΤΟΣ - ΓΕΩΡΓΙΟΣ ΣΚΕΡΤΣΟΣ
Θεωρήθηκε και τέθηκε η Μεγάλη Σφραγίδα του Κράτους.
Αθήνα, 11 Σεπτεμβρίου 2024
Ο επί της Δικαιοσύνης Υπουργός
ΓΕΩΡΓΙΟΣ ΦΛΩΡΙΔΗΣ